{"url": "http://www.monitor.bg/a/view/39443-%D0%9D%D0%B0-%D0%97%D0%B0%D0%BF%D0%B0%D0%B4-%D0%B8%D0%B7%D0%BD%D0%B0%D1%81%D1%8F%D0%BC%D0%B5-%D0%98%D0%A2-%D1%83%D1%81%D0%BB%D1%83%D0%B3%D0%B8-%D0%BD%D0%B0-%D0%98%D0%B7%D1%82%D0%BE%D0%BA-%D0%B5%D0%BB%D0%B5%D0%BA%D1%82%D1%80%D0%BE%D0%BE%D0%B1%D0%BE%D1%80%D1%83%D0%B4%D0%B2%D0%B0%D0%BD%D0%B5/", "text": "Българо-индийски проект помага на полицията, доставяме виртуални учители в Казахстан \n                    Българският бизнес в странство развива от проекти за информационните и комуникационните технологии (ИКТ) през техническо оборудване до храни, водоснабдяване и пътно строителство.\n\nНаши компании доставят телевизия и интернет по света, други изхранват американци, а трети помагат на полицаите в Индия да хващат престъпници с мобилни приложения.\n\nТрудно е да се каже колко са инвестициите на българския бизнес в чужбина. Често предприемачите контактуват с търговските ни аташета при първоначалните си контакти в чуждите държави. След това вече, стъпили уверено на пазара, „забравят“ за нашите представители.\n\n \n\n\n                    ", "date": "2018.04.02", "title": "На Запад изнасяме ИТ услуги, на Изток - електрооборудване"}
{"url": "http://www.monitor.bg/a/view/39950-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%B1%D1%80%D0%B0%D0%BD%D0%B8-%D0%B3%D1%80%D0%B0%D0%B1%D0%B5%D0%B6%D0%B0-%D0%BD%D0%B0-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%9C%D0%B0%D0%B4%D0%BE%D1%84/", "text": "Напъват се да пратят в КС закона срещу вторичната кражба на активи на КТБ\n                    \nСлед като останаха без представителство в Народното събрание поради постигнатия на последните избори катастрофален резултат на политическите проксита ДСБ и „Да, България“, сега слугите на Прокопиев търсят някой друг да им върши работата. И изпадат в истерия, че не могат да намерят идеен съмишленик или просто политически наивник, който да сезира вместо тях Конституционния съд с искане за противоконституционност на закона срещу вторичното ограбване на КТБ. Трябва им наивник, но не какъв да е, а облечен с правомощието да сезира Конституционния съд. И след като напъните им бяха разумно отрязани от президента Румен Радев, на слугите на Прокопиев не им остава нищо друго освен да обикалят другите субекти, имащи право да оспорят приетите поправки в закона за банковата несъстоятелност – такива са 1/5 от народните представители, правителството, главният прокурор, омбудсманът, висшите съдилища – ВКС и ВАС, или Висшият адвокатски съвет.\n\n \n\n\n\nОпитите им да изнудят някой от следващите правоимащи няма да престанат. След писмото до Румен Радев съпридружният на „Капитал“ сайт „Медиапул“ (лидер на пазара на фалшиви новини, собственост на гласа на Костов Стояна Георгиева) изпрати писмо и до парламентарната група на БСП. Докъде стигнаха – психодесните да търсят подкрепа от левите. Но в името на „целта“ слугите на Прокопиев никога не са подбирали средствата, а поведението им показва, че политическата хамелеонщина не им е чужда. Да не говорим за политическия морал – такъв те отдавна нямат. По-важното в случая е, че нито президентът Радев, нито лявата парламентарна група се подведоха по несъстоятелните тези на прокопитата за „противоконституционност“ на закона. Надали и другите правоимащи субекти ще се подведат, защото да искаш да отмениш закона срещу вторичното разграбване на КТБ, приет с голямо мнозинство от народните представители, означава директно да застанеш на страната на Цветан Василев и грабителите на активите, закупени с парите на вложителите във фалиралия трезор. Дори и пуснатите в обращение принципни фрази, че не можело със задна дата да се обявяват за недействителни сделки, извършени преди, не могат да прикрият явния лобизъм на прокопитата в полза на ексбанкера и настоящ подсъдим. То и КТБ не можеше да функционира като финансова пирамида, но какво излезе. Под носа на регулатори и властимащи Василев експлоатираше в продължение на години парите на банката в свой интерес и чрез поредици от свързани с него кухи фирми, на които отпускаше огромни по размер кредити, се превърна в най-крупния индустриалец в държавата – собственик на БТК, „Петрол“, „Дунарит“, „Авионамс“, Русенската корабостроителница, „Сана Спейс“, НУРТС, „Планасат“, „Костенец“ и още и още предприятия, хотели и имоти. Не можеше, но се случи. Тогава защо да не може със задна дата да се отменят сделките, които сега ощетяват масата на несъстоятелността на фалиралата банка, след като, предвид сложния модел на функциониране на финансовата пирамида, друго решение за спирането на вторичния грабеж явно няма. Обратното действие на закона е правно изключение, но не е забранено. Действащото до момента банково законодателство въобще не е съобразено с „иновациите“ на Василев в областта на банкерството. Поради тази причина сме изправени пред необходимостта от правно нестандартно, дори агресивно решение, при което най-важна е ефективността на мерките. Все пак приетият закон не засяга целия търговски или граждански оборот, а само ограничени правоотношения, свързани с банковите фалити, които трябва да са единични случаи. За тези именно случаи обаче законът трябва да е адекватен и максимално ефективен, иначе всеки „иновативен“ псевдобанкер, подобно на Цветан Василев, може да направи държавата за смях.\n\n \n\n\n\nЗащо слугите на Прокопиев атакуват днес толкова яростно новоприетия закон? Защото Иво Прокопиев се е поставил в услуга на Цветан Василев и всячески се опитва да му помага. Винаги сме твърдели, че двамата имат общ генезис още от времето на Иван Костов. Общото им минало и общият им създател – Костов, несъмнено предполага и симбиозата, която наблюдаваме днес в тяхното поведение. Това обаче е само едната страна. Другата основна причина несъмнено е, че законът е внесен от депутата и наш издател Делян Пеевски. Слугите на Прокопиев трудно могат да преглътнат, направо ще се задавят, че след дългото безсмислено говорене от тяхна страна по проблема „КТБ“ именно Пеевски бе човекът, решил да действа и да внесе законопроект срещу вторичното разграбване на банката. И сега прокопитата реват с цяло гърло – защо Пеевски, как така Пеевски... и всячески се опитват с фалшиви новини и груби манипулации да пришият Пеевски към проблема „КТБ“. Пеевски бил бутнал банката (как и с какво), имал невърнати кредити (е, оказа се, че не дължи пари на банка)... или общо, че е по-лесно да не посочват факти или доказателства, каквито, естествено, няма – „отнасянето на нормативния акт в Конституционния съд е последната възможност да се възпре продължаващата намеса на Делян Пеевски в казуса КТБ...“ (цитат от статия на „Медиапул“). За каква „намеса“ говорите, господа манипулатори? Единствената намеса на Делян Пеевски е в това, че казва истината за финансовата пирамида КТБ, че иска публичност за истината и че предлага мерки за спиране на вторичното разграбване на фалиралия трезор от страна на Цветан Василев и неговите дружки, на които вие явно вярно и всеотдайно служите. Това е - друго няма.\n\n \n\n\n\nВсе пак за тези, които още не могат да преценят ефективността на закона, ще преразкажем накратко какво предвижда той. По силата на самия закон и с обратно действие се възстановяват всички обезпечения в полза на фалиралата КТБ, които са били неоснователно заличени от квесторите на банката още в първата година след фалита на трезора. Каква ще е ползата от това? Действащите синдици ще могат принудително да изпълняват и съответно да продават активите с възстановени в полза на банката обезпечения – ипотеки или запори, и по този начин да увеличат масата на несъстоятелността. Поправките предвиждат също, че всяка сделка, при която вземане с произход от банката е прехвърлено на трето лице, независимо от броя на прехвърлянията, е недействително спрямо банката, ако в патримониума на прехвърлителя на вземането не е постъпила съразмерна цена. Тази поправка е насочена срещу фиктивните придобивания от трети лица на вземания на кухи фирми, когато първоизточникът на вземането е кредит от фалиралата банка. Има и немалко случаи, когато придобити без плащане вземания от кухи фирми, които са с произход от банката (по отпуснати кредити), се противопоставят от третите лица срещу самата КТБ в производства по несъстоятелност на фирми с активи. Това е пълен абсурд, но е факт.\n \n\n\n\nПоправките предвиждат също удължаване на срока, в рамките на който синдиците ще могат да предявяват исковете за отмяна на сделки, от 2 на 5 години, както и да обявяват за недействителни с обратна сила всички прихващания, извършени след поставянето на КТБ под специален надзор. Защото квесторите признаха прихващания за над 1 млрд. лева и по този начин лишиха банката от длъжници по кредити на същата стойност, включително и от обезпечени такива. И какво виждаме днес - синдиците оспорват същите прихващания по съдебен ред (с променлив успех) и разчитат единствено на съда, за да върнат вземанията по заличените кредити в масата на несъстоятелността. В заключение - всички поправки в закона са продиктувани единствено от целта да се предоставят повече възможности на синдиците да попълнят адекватно масата на несъстоятелността, т.е. да достигнат до повече активи, закупени с парите на вложителите на банката, които впоследствие са били умишлено прехвърлени в различни посоки, или, казано по-просто, са били ограбени. Срещу тази цел на закона ли се противопоставят слугите на Прокопиев – явно да. За тях явно важи принципът „който крал - крал“, сега последици не може да има, защото, видите ли, не можело да се развалят с обратна сила вече сключени сделки. Така мисли и самият Иво Прокопиев, който незаконно приватизира „Каолин“ преди повече от петнадесет години и сега твърди, че миналата погасителна давност не позволява да му се търси отговорност. Познато ви звучи, нали.\n\n \n\n\n\nА на професор Огнян Герджиков ще кажем само да „не излиза от равновесие“, както сам твърди, когато гледа как се творят законите, и да не коментира, че законът срещу вторичното разграбване на КТБ бил ачик-ачик противоконституционен, защото още помним позицията му в защита на финансовата пирамида КТБ, а и сме наясно с близките му отношения с Цветан Василев. Или не е това причината за безпринципното му становище по едно арбитражно дело, ползващо изцяло дружеството „Емпрено“ и близкия до Василев руснак Косарев, на когото ексбанкерът бил прехвърлил всички активи, закупени с парите на вложителите в банката, с идеята двамата да ги разпродадат и да си поделят парите. Да, ама надали. Истината винаги излиза на светло.\n\n\n \n                    ", "date": "2018.04.02", "title": "Прокопиев брани грабежа на Българския Мадоф"}
{"url": "http://www.monitor.bg/a/view/24982-100-%D0%B1%D0%BE%D0%BD%D0%B0-%D0%B7%D0%B0-%D0%BF%D0%BE%D0%B6%D0%B0%D1%80%D0%BD%D0%B0%D1%82%D0%B0-%D0%B2-%D0%9C%D0%B5%D0%B7%D0%B4%D1%80%D0%B0/", "text": "\n                    Сградата на пожарната в Мездра е обновена със 100 000 лева. Парите са осигурени от европейската програма „Региони в растеж“ и с тях са извършени редица подобрения, свързани с енергийната й ефективност.\n\nВ рамките на проекта е подменена дограмата, положена е външна топлоизолация, направена е топло- и хидроизолация на покрива, обновени са осветлението и мълниезащитна инсталация.\n\nВ пожарната работят 21 огнеборци, които обслужват територия с площ 519 114 дка с население от 21 627 жители, разпределени в 28 населени места.\n\nЛентата на обновената сграда прерязаха министърът на вътрешните работи Валентин Радев, гл. комисар Николай Николов и кметът на железничарския град Генади Събков. В приветствията си Радев и Събков пожелаха на огнеборците да поддържат добре ремонтираната сграда. Вътрешният министър изтъкна, че ведомството, което ръководи се стреми да подобри работната обстановка на пожарникарите. Мисли се и за екипирането им с ново работно облекло.\nПо същия проект вече са ремонтирани сградите на пожарните служби в Благоевград, Севлиево, Златоград, Девин и Пещера. \n                    ", "date": "2018.04.02", "title": "100 бона за пожарната в Мездра  "}
{"url": "http://www.monitor.bg/a/view/60391-%D0%9A%D0%BE%D0%BC%D0%B8%D1%81%D0%B8%D1%8F-%D0%B2%D0%BB%D0%B5%D0%B7%D0%B5-%D0%B4%D0%B0-%D0%BE%D0%B1%D1%81%D0%BB%D0%B5%D0%B4%D0%B2%D0%B0-%D1%89%D0%B5%D1%82%D0%B8%D1%82%D0%B5-%D0%B2-%D0%BE%D0%BF%D0%BE%D0%B6%D0%B0%D1%80%D0%B5%D0%BD%D0%B0%D1%82%D0%B0-%D0%B6%D0%B8%D0%BB%D0%B8%D1%89%D0%BD%D0%B0-%D1%81%D0%B3%D1%80%D0%B0%D0%B4%D0%B0/", "text": "\n                    4-членна експертна комисия, назначена от кмета на Сандански Кирил Котев, влезе в опожарения жилищен блок на ул. „Първи май“. От сутринта комисията водена от главен инспектор Красимир Горчов, директор на Дирекция териториално - селищно устройство обследват цялата конструкция на сградата от мазетата до таваните. На огледа присъстваха и собствениците на опожарените жилища, както и собствениците на магазините на партерния етаж . Те отвориха апартаментите си и в тяхно присъствие комисията извърши оглед на нанесените щети от пожара.\n\nКметът на Сандански Кирил Котев изрази мнение, че до дни комисията трябва да излезе с експертно становище , което трябва да бъде в полза на собствениците на жилищата си. Едно от трите семейства, за които кметът Котев е осигурил квартири са заминали за София, където имат друго жилище: “Проверката приключи, предстои само оглед със скенер на арматурата на сградата. Неуместно е да се твърди, че сградата е опасна за живущите“, каза днес следобед пред журналисти кметът на Сандански Кирил Котев.\n\nНанесените щети от пожара в 40-те апартаменти са съдбовни за семействата. Изгоряли са над 40 телевизора, десетки компютри, мебели, легла, килими ,кухненско оборудване общо за над 2 млн лева. По всяка вероятност нито едно от жилищата в кооперацията нее застраховано.\n\n„Кошмарна нощ преживяхме. Гърмяха флакони с парфюми. Пред очите ни изгоряха жилищата ни с цялото ни имущество“, все още стресирани разказваха живущите, които още доста дни няма да могат да се върнат в собствеността си.\n\n„Доведох от София баща ми и майка ми, за да дишат беломорски въздух и да живеят в курортния град, а виждате какво стана“, кръсти се друг от собствениците на апартаментите. Цялата сграда е сериозно пострадала. Три входа от първия до последния етаж са обгоряли, изгоряло е голяма част от имуществото им.\n                    ", "date": "2018.04.02", "title": "Комисия влезе да обследва щетите в опожарената жилищна сграда"}
{"url": "http://www.monitor.bg/a/view/44948-%D0%9E%D1%89%D0%B5-%D0%B4%D0%B2%D0%B0%D0%BC%D0%B0-%D0%BE%D0%B1%D0%B2%D0%B8%D0%BD%D0%B5%D0%BD%D0%B8-%D0%BF%D0%BE-%D1%81%D0%BB%D1%83%D1%87%D0%B0%D1%8F-%D1%81-%D0%BA%D0%BC%D0%B5%D1%82%D0%B0-%D0%BD%D0%B0-%D0%A1%D0%B5%D0%BF%D1%82%D0%B5%D0%BC%D0%B2%D1%80%D0%B8/", "text": "\n                    Спецпрокуратурата повдигна обвинения и на двама ръководни служители в община Септември, съобщиха от държавното обвинение. Заместник-кмет е привлечен към наказателна отговорност за умишлена безстопанственост, от която са настъпили вреди за общината за 78 511,05 лв., както и за престъпление по служба.\n\nОбвинение за безстопанственост с причинена вреда от общо 2 779 509,02 лв. е повдигнато и на главния счетоводител на общината. Той е подведен под наказателна отговорност и за сключване на неизгодна сделка в съучастие с кмета на община Септември Марин Рачев.\n\nПрез периода март 2016 г. - март 2017 г., зам.-кметът на общината не е положил достатъчно грижи в 8 случая на възложена работа на строителни фирми по обществени поръчки за ремонт на улици, детски площадки и библиотека в различни селища в общината. В повечето случаи заместник-кметът е бил упълномощен като възложител от кмета на община Септември, като договарял 100% авансово плащане, без да изисква от изпълнителите парична гаранция за изпълнението на договорите.\n\nСъбраните доказателства сочат, че от 21 март 2017 г. до 29 септември 2017 г., с цел да набави имотна облага за пазарджишко търговско дружество, обвиненият заместник-кмет превел авансово 100% от договорената сума от 35 880 лв. за доставка на 40 улични стълба за необосновано дълъг срок – до 31 декември 2017 г. С постановление на прокурор от Специализираната прокуратура на заместник кмета на община Септември е наложена мярка да неотклонение гаранция от 20 000 лв.\n\nГлавният счетоводител, в съучастие с кмета Марин Рачев, не положил достатъчно грижи за управление на повереното му имущество като сключил 4 неизгодни договора за сметопочистване и ремонтни дейности, по които били платени неизвършени дейности и услуги или такива на завишени цени спрямо пазарните им стойности. На главния счетоводител е наложена мярка за неотклонение гаранция от 50 000 лв.\n                    ", "date": "2018.04.02", "title": "Още двама обвинени по случая с кмета на Септември"}
{"url": "http://www.monitor.bg/a/view/25500-%D0%9F%D0%BE%D0%B2%D0%B8%D1%88%D0%B5%D0%BD%D0%BE-%D1%81%D1%8A%D0%B4%D1%8A%D1%80%D0%B6%D0%B0%D0%BD%D0%B8%D0%B5-%D0%BD%D0%B0-%D0%BD%D0%B8%D1%82%D1%80%D0%B0%D1%82%D0%B8-%D0%B2-%D0%BF%D0%B8%D1%82%D0%B5%D0%B9%D0%BD%D0%B0-%D0%B2%D0%BE%D0%B4%D0%B0-%D0%BD%D0%B0-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D1%88%D0%BA%D0%BE-%D1%81%D0%B5%D0%BB%D0%BE/", "text": "\n                    Повишено съдържание на нитрати в питейната вода за жителите на село Черногорово откриха проби на пазарджишката Регионална здравна инспекция. Инспекцията е взела общо 8 проби от питейната вода на 7 централно водоснабдени населени места, включени в постоянния и периодичния мониторинг на територията на областта. От тях една не отговаря на Наредба № 9/2001 г., за качеството на водата, предназначена за питейно-битови цели - всичките по химични показатели - нитрати. В Черногорово е установено наднормено количество нитрати – 68.6 mg/l при допустими 50 mg/l.  Пазарджишкото дружество „ВиК в ликвидация”  в момента подготвя включването в експлоатация на нов водоизточник – тръбен сондажен кладенец с дълбочина 100.00 метра с доказано годна за консумация питейната вода, отговаряща на изискванията на Наредба № 9/2001. Няма регистрирани случаи на чревни инфекциозни заболявания. Предприети са мерки за административна принуда във връзка с констатираните нарушения във водоснабдяването.\n\n \n                    ", "date": "2018.04.02", "title": "Повишено съдържание на нитрати в питейна вода на пазарджишко село"}
{"url": "http://www.monitor.bg/a/view/82397-%D0%9F%D0%B8%D1%82%D0%B0%D0%BD%D0%B5%D1%82%D0%BE-%D0%BD%D0%B0-%D0%A1%D0%93%D0%A1-%D0%BC%D0%BE%D0%B6%D0%B5-%D0%B4%D0%B0-%D0%B1%D0%BB%D0%BE%D0%BA%D0%B8%D1%80%D0%B0-%D0%B4%D0%B5%D0%BB%D0%B0-%D0%B7%D0%B0-3-%D0%BC%D0%BB%D1%80%D0%B4-%D0%BB%D0%B2/", "text": "\n                    Преюдициалното питане, което състав на скандалния Софийски градски съд (СГС), изпрати до Съда на Европейския съюз (СЕС), може да блокира дела за близо 3 млрд. лв. Това заявява шефът на новата Комисия „Антикорупция“ Пламен Георгиев \n\nСкандалът с магистратското питане до Люксембург гръмна миналата седмица, когато се оказа, че  за поне 2 години заради искането за преюдициално тълкуване на европейската правна норма. Самото искане за обяснение на закона пък идва 2 години след като иска на бившата Комисия за отнемане на незаконно придобито имущество (КОНПИ) бе внесен в съда, но делото така и не тръгна по същество заради десетки жалби от Българския Мадоф и аверите му. Пред „Правен свят“ обаче Георгиев обяснява, че питането може да доведе и до блокиране на всички останали дела, внесени от комисията в съда, тъй като всеки един съдия може да поиска да излезе първо решението на Люксембург и тогава да продължи да гледа процеса по същество.\n\n„Дано не станем свидетели на лавинообразно спиране на дела, защото за съжаление това би довело до обективна пречка да отнемем тези 3 млрд. лв., за които сме внесли искане“, заявява още Георгиев и допълва, че самата процедура на СЕС е дълга и сложна и процесът срещу Василев може да продължи след най-малко 2 години. В същото време според него питането на СГС преповтаря почти дословно отговорът до съда на защитниците на банкера-беглец по делото за конфискация на имането му. „Прекопирането“ на жалбата на Василев се виждало в два от въпросите на СГС до Люксембург, в които се твърди, че до приключването на наказателното дело не трябвало да се гледа иска на КОНПИ за отнемане на имането му, както и твърдението на съда, че Директива 2014/42/ ЕС не била правилно вкарана в родното законодателство.\n\n„Това вече е откровена лъжа. Това е нещо, посочено в отговора на другата страна по делото срещу Цветан Василев. Тоест, възпроизведен е дословно отговорът на насрещната страна, който обаче изобщо не кореспондира с истината“, заявява Георгиев по повод спирането на делото за гражданска конфискация и посочва, че и към момента директивата на ЕС не е транспонирана у нас и затова срещу страната ни тече наказателна процедура.\n\n„Но още повече ме озадачава самото запитване. Аз бях силно изумен, защото тази директива изобщо не третира гражданската конфискация, която третира законът“, категоричен е шефът на Комисия „Антикорупция“.\n                    ", "date": "2018.04.02", "title": "Питането на СГС може да блокира дела за 3 млрд. лв. "}
{"url": "http://www.monitor.bg/a/view/77218-2650-%D0%BF%D0%BB%D0%B0%D1%82%D0%B8%D0%BB%D0%B8-%D0%BF%D0%BE-1816-%D0%BB%D0%B2-%D0%B7%D0%B0-%D0%B4%D0%B0-%D0%B8%D0%B7%D0%BB%D1%8F%D0%B7%D0%B0%D1%82-%D0%B2-%D0%BF%D0%B5%D0%BD%D1%81%D0%B8%D1%8F/", "text": "Не им достигали средно по 21 месеца трудов стаж за прекъсване на работа \n                    \n2650 нашенци са платили средно по 1816 лв., за да излязат в пенсия. Това показват данни на Националния осигурителен институт (НОИ) за откупения осигурителен стаж през миналата година. Става дума за хора, навършили нужната пенсионна възраст, но с липсващ осигурителен период. Според закона те могат да откупят от НОИ до 5 години стаж, като всеки месец им струва по 86,48 лв. Това означава, че ако на бъдещите пенсионери не им достига година за излизане в заслужена почивка, трябва да платят 1037,76 лв. Ако се възползват от възможността да закупят всичките 5 години, трябва да извадят 5188,80 лв. През миналата година средно по 21 месеца трудов стаж не са достигнали на хората в пенсионна възраст, за да напуснат пазара на труда. Така, за да се сдобият нужния им стаж, е трябвало да платят средно по 1816 лв. Данните на НОИ показват, че в сравнение с 2016 г.\n\n\n\nс близо 1000. За сметка на това има значителен ръст при висшистите, които са пожелали да откупят периода на обучение, който след време ще им се признае като осигурителен стаж за пенсия. 5589 са висшистите, които са се възползвали от тази възможност миналата година, което е с 551 повече спрямо 2016 г.\n\n\n\nв хазната на НОИ. За тези, които имат нужния осигурителен стаж, за да излязат в заслужена почивка, но нямат навършените години за това, законът предвижда възможност за ранно пенсиониране. От 2016 г. хората, на които не им достигат до 12 месеца до навършване на пенсионна възраст, могат да излязат в заслужена почивка срещу по-ниска пенсия. За всеки недостигащ месец парите им за старини ще намаляват с 0.4%. Ако кандидат-пенсионерите се възползват от правото си за предсрочно излизане в заслужена почивка година преди да навършат нужните години за пенсия, то сумата, която ще получават пожизнено, ще бъде с 4,8 на сто по-ниска.\n\n                    ", "date": "2018.04.02", "title": "2650 платили по 1816 лв.,  за да излязат в пенсия"}
{"url": "http://www.monitor.bg/a/view/8951-%D0%A2%D0%BE%D0%BF%D0%BB%D0%B0%D1%82%D0%B0-%D0%B2%D0%BE%D0%B4%D0%B0-%D0%BF%D0%BE%D1%81%D0%BA%D1%8A%D0%BF%D0%B2%D0%B0-%D0%B4%D0%BE-20/", "text": "В Русе искат над 111 лв. за мвтч, столичното парно остава на 95,98 лв.\n                    \nУвеличение на цената на топлинната енергия от нула до 20% от 1 юли 2018 г. поискаха топлофикациите в страната. Енергийните дружества внесоха в КЕВР\n\n\n\nна ток и топлинна енергия за новия регулаторен период. Енергийният регулатор ще публикува докладите със заявките и обосновките на компаниите до средата на април, съобщиха от КЕВР за в. „Монитор“. Всички дружества обясняват, че предложенията са при цени на горивата към края на март.\n\nНай-много с 20% да поскъпне топлият душ от 1 юли, поиска „Топлофикация Русе“. Цената на 1 мвтч да се увеличи от 92,892 лева с ДДС на 111,468 лева, иска дружеството в най-големия крайдунавски град, се вижда от съобщението на неговия сайт. „Топлофикация Бургас“ пък предлага топлинната енергия да поскъпне с 10% и цената да се промени от 68,472 лв. с ДДС на 75,32 лева за мегаватчас.\n\n\n\nкъдето ЕВН предлага иска само с 1,76% поскъпване на парното до 101,244 лв. за МВтч с ДДС. Сега под тепетата плащат топлото по 99,492 лв. „Топлофикация Враца“ е предложила цената да се увеличи с 5,36 % и да се промени от сегашните 90,6 лева за мвтч на 95,46 лева с ДДС.\n\nПарното в столицата обещава да запази сегашната си цена 95,98 лева за мвтч. Няма да искаме поскъпване на топлинната енергия за следващия регулаторен период, ако няма съществена променя на цената на природния газ, съобщиха от столичното дружество. От там обаче уточниха, че кубик топла вода\n\n\n\nСъщо така за поддържане на сходна температура в два подобни апартамента може да се плати различна сметка. Причината е различната енергийна ефективност, дали инсталацията е стара или нова, има или няма изолация на сградата или апартамента, как се регулират отоплителните тела, както и дали има кражба на енергия в блока.\n\n                    ", "date": "2018.04.02", "title": "Топлата вода поскъпва до 20%"}
{"url": "http://www.monitor.bg/a/view/63095-%D0%95%D0%BA%D1%81%D0%BF%D0%B5%D1%80%D1%82%D0%B8%D0%B7%D0%B0-%D0%B1%D0%B0%D0%B2%D0%B8-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%B7%D0%B0-%D1%83%D0%B1%D0%B8%D1%82%D0%B8%D1%8F-%D0%B2%D1%8A%D0%B2-%D0%92%D0%B8%D0%BD%D0%BE%D0%B3%D1%80%D0%B0%D0%B4%D0%B5%D1%86-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82%D1%8C%D0%BE%D1%80/", "text": "\n                    Бави се комплексната експертиза по делото за смъртта на баща ми. Минаха 7 месеца. Знам, че институциите си вършат работата, но се притеснявам случая да не се забрави, каза пред NOVA Деница Тончева, дъщерята на убития във Виноградец ресторантьор Наско Тонкев.\n\nНе е честно, моят баща изгни в гроба, а Лазар Влайков дейно си участва в общинския съвет, допълни момичето. Тонкев бе застрелян с пистолета на Влайков. Основната версия е, че е стреляло 6-годишно момче.\n\nMиналата седмица Деница прати писмо до главния прокурор Сотир Цацаров. Към него бе приложена и подписка, в която са се включили 294 души.\n\nИзвършени са 3 огледа, разпитани са 25 свидетели, направен е и следствен експеримент, но чакаме комплексната експертиза, уточняват разследващите.\n                    ", "date": "2018.04.02", "title": "Експертиза бави разследването за убития във Виноградец ресторантьор"}
{"url": "http://www.monitor.bg/a/view/87306-%D0%94%D0%B2%D0%B0%D0%BC%D0%B0-%D0%BC%D1%8A%D0%B6%D0%B5-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D1%87%D0%B5%D0%BB%D0%B5%D0%BD-%D1%83%D0%B4%D0%B0%D1%80-%D0%BA%D1%80%D0%B0%D0%B9-%D0%9B%D0%BE%D0%B2%D0%B5%D1%87/", "text": "\n                    Двама мъже на 23 и 58 години загинаха при челен удар на пътя Плевен-Троян, съобщиха от пресцентъра на полицията в Ловеч. Тежкият инцидент станал на изхода на града, на разклона за село Хлевене. Според данните на разследващите това е станало на прав и равен пътен участък, но при мокър асфалт. Предполага се, че една от колите е напуснала пътното си платно и така се е стигнало до челния сблъсък между „Пежо 206“, управлявано от по-младия мъж от Троян и „Тойота Ярис“, карана от шофьор от Варна. В резултат на удара са починали и двамата водачи. В колите не е имало други пътници. По случая е образувано досъдебно производство и се изясняват причините за пътния инцидент. Още късно снощи движението по пътя е било отворено.\n\n \n                    ", "date": "2018.04.02", "title": "Двама мъже загинаха при челен удар край Ловеч"}
{"url": "http://www.monitor.bg/a/view/65368-%D0%9A%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B0%D1%82%D0%B0-%D1%81%D1%82%D0%B0%D0%BD%D1%86%D0%B8%D1%8F-%D0%A2%D1%8F%D0%BD%D0%B3%D1%83%D0%BD1-%D0%B8%D0%B7%D0%B3%D0%BE%D1%80%D1%8F-%D0%B2-%D0%B0%D1%82%D0%BC%D0%BE%D1%81%D1%84%D0%B5%D1%80%D0%B0%D1%82%D0%B0/", "text": "\n                    \nКитайската космическа станция \"Тянгун-1\" навлезе в земната атмосфера и изгоря над южната част на Тихия океан. Модулът навлезе в атмосферата в понеделник в 8,15 ч. пекинско време (3,15 ч. българско време) и до голяма степен изгоря, заяви Центърът за управление на пилотираните полети на Китай. По-рано китайските власти казаха, че е малко вероятно големи отломки да достигнат земята. Прогнозите бяха, че станцията до голяма степен ще изгори в атмосферата и почти няма да представлява опасност за хората. Китайският в. \"Глобал таймс\" заяви, че големият шум, който се е вдигнал в световните медии около падането на \"Тянгун-1\", е отразявал \"завистта\" в чужбина към космическата индустрия на Китай.\n\n\"Огнената гибел\" на \"Тянгун-1\" няма да забави страната по пътя към превръщането й във водеща космическа сила наред със САЩ и Русия. По този повод АФП направи обзор на космическа програма на Китай.\n\nПрез 1957 г. СССР извежда в околоземна орбита първия сътворен от човешка ръка сателит - \"Спутник\". Отговорът на Китай не закъснява - основателят на Китайската народна република Мао Цзедун отправя призив към народа, гласящ \"Ние също ще си произведем спътници\". Първият етап е завършен през 1970 г., когато Китай извежда в нискоземна орбита с ракета-носител \"Чанчжън\" (\"Великият поход\") първия си спътник. Десетилетия по-късно - през 2003 г., в космоса полита първият китайски астронавт - Ян Ливей, който за 21 часа прави 14 обиколки около Земята. С този полет Китай става едва третата страна след СССР и САЩ, изпратила човек в космоса със собствени средства. От тогава страната периодично осъществява пилотирани мисии.\n\nПрез септември 2011 г. Китай извежда в орбита модула \"Тянгун-1\" (\"Небесен дворец-1\"). Две години по-късно вторият китайски астронавт и първата китайка в космоса - Ван Япин, изнася лекция по физика от станцията \"Тянгун -1\" в рамките на мисията \"Шънчжоу-10\". През декември 2013 г. Китай осъществява успешно кацане на естествения спътник на Земята с лунохода \"Юйту\" (\"Нефритен заек\").\n\nПрез 2016 г. страната успешно извежда в орбита космическия лабораторен модул \"Тянгун-2\" - усъвършенствана версия на \"Тянгун-1\". Двета модула са считани за прототипи на бъдещата китайска орбитална станция, планирана за 2022 г.\n\nКитай не крие амбициите си да разполага със собствена космическа станция по подобие на \"Мир\" и МКС (Международна космическа станция). В началото на март тази година бяха оповестени плановете на Пекин за изграждане на китайска база на Луната. Първоначална базата ще бъде контролирана от роботи с изкуствен интелект, след което се очаква да приема хора.\n\n\n \n\n\n\n\n\nИзстреляна през 1986 г., орбиталната станция \"Мир\" символизира успешните времена в космическата надпревара за бившия Съветски съюз, въпреки съпътствалите я инциденти и технически проблеми.\n\nСлед разпадането на СССР, поради липса на средства, руските власти решават в края на 90-те години на миналия век да \"изоставят\" огромната орбитална станция с тегло 140 тона и да насочат ресурсите си към Международната космическа станция.\n\nПрез март 2001 г. руската космическа агенция сваля застаряващата станция \"Мир\" над Тихия океан между Нова Зеландия и Чили. Горящите й отломки поднасят огнен спектакъл в небето над островите Фиджи.\n\n\n \n\n\n\nИзстреляна през 1982 г., космическата лаборатория \"Салют-7\" е последната станция от съветската програма \"Салют\". След изстрелването на \"Мир\" през 1986 г. съветските власти повдигат орбитата на станцията \"Салют\" и я изоставят. Орбиталният модул пада на Земята през 1991 г., въпреки очакванията да остане в орбита до 1994 г. Станцията с тегло 40 тона се разпада при обратното си навлизане в атмосферата, а останките й се разпръскват над Аржентина.\n\n\n \n\n\n\n\"Скайлаб\" - първата американска космическа станция, е изстреляна от НАСА през 1973 г. и е обитавана до 1974 г.\n\nАмериканските космически власти планират да модернизират станцията, но се сблъскват с проблем с орбитата й. НАСА трябва да се подготви за връщането на \"Скайлаб\" на Земята, въпреки че не е в състояние напълно да контролира къде ще падне станцията с тегло 77 тона. Хаотичното спускане на \"Скайлаб\", отразено \"шумно\" по цял свят, приключва на 11 юли 1979 г. над Австралия. Някои вестници дори предлагат възнаграждение за намерени отломки от станцията.\n\n\n \n\n\n\nЗавръщането на някои космически апарати е гибелно, както в случая на \"Колумбия\". Совалката на НАСА се разпада в небето над Тексас на 1 февруари 2003 г. минути преди да се приземи във Флорида, причинявайки смъртта на всички седем членове на екипажа. По време на изстрелването на \"Колумбия\" парче изолационна пяна се откъсва от външния резервоар и удря лявото крило на совалката. Навлизайки обратно в атмосферата на връщане към Земята, \"Колумбия\" не е в състояние да понесе екстремните температури в тази фаза от мисията и се разпада. Горящите отломки от 80-тонната совалка са снимани от местни телевизии в небето над южната част на САЩ. Останки от совалката са намерени в Тексас и Луизиана.\n\n\n \n                    ", "date": "2018.04.02", "title": "Китайската космическата станция \"Тянгун-1\" изгоря в атмосферата"}
{"url": "http://www.monitor.bg/a/view/42221-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-2-%D0%B0%D0%BF%D1%80%D0%B8%D0%BB-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA/", "text": "\n                    \n\n\nСъвпадът на Марс и Сатурн от Козирог ви облъчва с агресивна енергия. Не позволявайте да ви провокират и изкарват от равновесие. Ще се случват събития, които ще ви настройват агресивно в момент, когато е добре да се смирите и да не се подавате на провокации. Може да излезете виновни за чужда вина. Не се включвайте в екстремни състезания и спортове. Стойте настрана от войнстващи групи и се смирете до максимално възможното. На никаква цена не позволявайте да ви нарушават спокойствието. Вероятни са травми.\n\n\n\n\n\n\n\n\n\n\n\n \n\n\n\nДнес природата се стреми да запази статуквото и хармонията, но агресивно настроени групи и фактори ще пречат, ще вършат своята подривна дейност и ще нарушават примирието. Спазвайте дистаниция. Не влизайте в разправии, после много трудно ще се помирите и сближите отново. В този ден крясъците разболяват и вредят повече отколкото предполагаме. Някъде ще има ескалация на агресивни прояви. Не ходете в места с повишен риск и не си позволявайте изневери. Не бъдете прекалено активни в бизнес инициативите.\n\n\n\n\n\n\n\n\n\n\n \n\n\n\nДен за почивка е релакс. Не си давайте зор и не притеснявайте други хора с изисквания. Днес природата търси баланса, опитва се да запази хармонията и изсква от нас да не отиваме в крайности. Да не се убиват птици и мечти, да не се отнема вярата на децата в нещо вълшебно, в приказките и красивите идеали. Светът може да ви изглежда неправилно построен, но в хаоса на днешния ден се заражда хармонията на утрешния. Може да се случват доста негативни неща, но и те са част от плана за промяната към добро.\n\n\n\n\n\n\n\n\n\n\n \n\n\n\nДнес е важно да се спазва примирието и добрия тон в отношенията. Не си позволявайте да влизате в спорове. Не е време да доказвате своята правота или чуждата грешка. Вероятни са конфликтни и екплозивни положения, които трудно ще овладеете и контролирате. Някой ще се опита да ви налага мнение или личната си програма и изисквания. До края на деня ще се справите с неприятните положения, ще получите приятелски и юридически защити. Утре ще реализирате печалби и ще се устроите на по-добра позиция.\n\n\n\n\n\n\n\n\n\n\n \n\n\n\nЧист и светъл ден. Не нарушавайте хармонията, не предизвиквайте околните към разправии и скандали. И сексът днес разболява и става причина за агресия и нападки. Може да влезе в компроматни войни. Не се препоръчват много контакти. Останете в тесен кръг на доверени приятели. Изпълнявайте и физически упражнения водещи към хармония. Полезно е да се провеждат прочистващи и разчистващи процедури. Изчистете къщата, спазвайте диета. Ограничете контактите с тези, които винаги ви разстройват или предизвикват.\n\n\n\n\n\n\n\n\n\n\n\n \n\n\n\nКолкото по-малко контакти имате в този ден, толкова по-добре. Не си нарушавайте спокойствието. Ако може да се го позволите не ходете на работа и откажете неприятни ангажименти. Ден на равновесие между астралното и физическото ни тяло. В такъв момент е нездравословно и вредно да се предизвикват скандали, да се участва в екстремни спортове, да се поставят ултиматуми и да се изисква прекалено от околните. Кръвта се обновява. Денят е благоприятен за пътувания и сделки с животни.\n\n\n\n\n\n\n\n\n\n\n \n\n\n\nДнес природата се стреми към баланс, хармония и равновесие. Вървете по линията на най-малкото съпротивление, избягвайте скандалите и бурните прояви на емоция. Дайте на тялото и душата нужния релакс. Не участвайте в рискови състезания и не позволявайте да ви предизвикват към конфликт. Родените около 1 октомври са в по-неблагоприятна позиция. Добре е да си останете у дома. Отложете пътувания, не си нарушавайте комфорта. Не реагирайте на предизвикателства, не взимайте окончателни решения по важни въпроси.\n\n\n\n\n\n\n\n\n\n\n \n\n\n\nДнес и утре Луната е в Скорпион. Очертават се пътувания и промени в плана. Не се обвързвайте с нови партньори. Днес и сексът е противопоказен и разболява. Препоръчват се физически упражнения носещи хармония не само на тялото, но и на духа. Разходете се сред природата. Намерете тихо и спокойно място, прочистете ума и сетивата. Сега е момента да обмислите бъдещите начинания и ходове. Не е време за старт на амбициозни проекти. Смирете страсти и желания. Сънищата ви са пророчески. Препоръчителна е диета.\n\n\n\n\n\n\n\n\n\n\n \n\n\n\nДнес природата не търпи крясъци и разправии. Стремежът е към мир и хармония, но трудно ще я намерите в забързаното ежедневие. Не си поставяйте тежки задачи и се движете по линията на най-малкото съпротивление. Отлагайте за утре важното и належащото, а за днес се ориентирайте към релакс и почистване на дома. На намаляваща луна мръсотията лесно излиза. Спазвайте диета, прочистете ума и душата от натрупания стрес и неудовлетворение. Релаксирайте на приятно място и не позволявайте да ви безпокоят.\n\n\n\n\n\n\n\n\n\n\n \n\n\n\nДнес е точният съвпад на Марс и Сатурн във вашия знак. Родените около 1 януари са в рискова позиция. Не се препоръчват участия в рискови инициативи. Не реагирайте на провокации и не рискувайте в нищо и за нищо. Каквото се развали трудно ще се оправи. В момент, когато природата се стреми към равновесие ще се задвижат канфликтни и войнстващи фактори, които може да донесат преблеми не само на вас, но и на света. Дано стремежът към мир и равнопоставеност, надвие агресивните помисли. Бъдете внимателни.\n\n\n\n\n\n\n\n\n\n\n \n\n\n\nНе се месете в чуждия живот и избор и не допускайте намеси в своя. Ден за прочистване от насъбраната шлака, за релакс и разтоварване. Родените в първата декада ще имат повече проблеми и натоварване. Не се впускайте в екстремни начинания и дайте на тялото си нужния покой. Препоръчват се физически упражнения водещи към хармония на всички нива. Почистете дома, не започвайте нищо ново и амбициозно. Сексът е противопоказен, особено на чуждо. Вероятна е компроматна атака.\n\n\n\n\n\n\n\n\n\n\n \n\n\n\nЩе изживеете един хармоничен и релаксиращ ден, ако не се занимавате с проблемите на другите и се изолирате от шума наоколо. Препоръчват се упражнения водещи към душевна и физическа хармония. Не позволявайте да ви нарушават спокойствието. Работете в градината, избягвайте разправиите. Днес крясъците разболяват и вредят повече отколкото предполагате. Оставете за утре важните лични и делови срещи, ако искате да имате успех при преговори и делови контакти. Ще намерите спонсор и подкрепа.\n\n\n\n\n\n\n\n\n\n\n\n \n\n\n\nЛичната ви година е осмица. Ориентирайте се към старт на нова лична и бизнес програма. Ще получите повишение и може да намерите нова работа. Нищо да не се отказва. През 2019 г. ви очават раздели. Вървите към лична и професионална инвентаризация.\n\nВ хороскопа на родените днес действат тежки и войнстващи аспекти. Родените преди изгрева на слънцето не е добре да ходят войници и да практикуват екстремни спортове. Родените под Скорпион винаги ще ги пазят и защитават и ще са благоприятните им партньори в бизнеса и в любовта.\n\nЗеченатите днес ще обичат животните и ще имат целителски дарби. Ще се стремят към живот сред природата, но трудно ще намерят покой.\n\n\n \n                    ", "date": "2018.04.02", "title": "Хороскоп за 2 април – понеделник"}
{"url": "http://www.monitor.bg/a/view/62331-%D0%95%D0%BB%D0%B8-%D0%93%D0%BE%D0%BB%D0%B4%D0%B8%D0%BD%D0%B3-%D0%B1%D0%BE%D1%80%D0%B8-%D0%BC%D0%B0%D1%85%D0%BC%D1%83%D1%80%D0%BB%D1%83%D0%BA%D0%B0-%D1%81-%D0%BA%D1%83%D1%80%D0%BA%D1%83%D0%BC%D0%B0-%D0%B8-%D0%BB%D0%B5%D0%BD%D0%B5%D0%BD%D0%B8-%D1%81%D0%B5%D0%BC%D0%B5%D0%BD%D0%B0/", "text": "\n                    Британската певица Ели Голдинг разкри, че вегетарианството й помага с последиците от махмурлука. \"Вземам всичко от куркума до ленени семена. Често купонясвам до късно и пия повече и затова вземам неща като магарешки бодил и корен от глухарчета. Те са наистина страхотни, ако имаш разстроен стомах или махмурлук\", разказа тя пред сп. Glamour.\n\nИзпълнителката на Burn е категорична, че като е изключила месото от менюто си е подобрила значително и външния си вид. Нещо повече, вече обмисля да премине и към веганството. „Към момента липсата на месо има забележителен ефект върху настроението ми, кожата, храносмилателната ми система и енергията ми“, обяснява Голдинг, като допълва, че благоприятното влияние на веганската храна я е накарало да престане да носи грим в ежедневието си, тъй като вече няма нужда да прикрива нещо с него.\n                    ", "date": "2018.04.02", "title": "Ели Голдинг бори махмурлука с куркума и ленени семена"}
{"url": "http://www.monitor.bg/a/view/6858-%D0%97%D0%B8%D0%B4%D0%B0%D0%BD-%D0%B8%D1%81%D0%BA%D0%B0-%D0%BD%D0%BE%D0%BA%D0%B0%D1%83%D1%82-%D0%BD%D0%B0%D0%B4-%D0%AE%D0%B2%D0%B5-%D0%BE%D1%89%D0%B5-%D0%B2-%D0%A2%D0%BE%D1%80%D0%B8%D0%BD%D0%BE/", "text": "„Бианконерите“ без Манджукич, „белите“ треперят за Начо\n                    „Реал“ (Мадрид) показа зъби преди първия сблъсък от 1/4-финалите на Шампионската лига, който ще се играе утре на „Алианц Стейдиъм“ в Торино. Треньорът на „кралете“ Зинедин Зидан бе категоричен след снощната победа с 3:0 над „Лас Палмас“, че иска успех още в гостуването на „бианконерите“, с което да си гарантира по-лек реванш на „Бернабеу“. „Важно е да победим „Ювентус“ още в първия двубой. Ще трябва да отидем и да направим страхотна среща. Няма да спекулираме, но знаем, че ще ни бъде изключително трудно. Сега футболистите трябва да си починат и да се възстановят. Щастлив съм от представянето на Бейл. Ще видим дали ще започне като титуляр срещу „Ювентус“, заяви Зизу, като допълни, че основното му притеснение преди мача със „Старата госпожа“ е състоянието на Начо. „Надявам се контузията да не е сериозна и да мога да разчитам на него“, допълни наставникът на „Белия балет“.\n\nВ лагера на съперника Алекс Сандро и Федерико Бернардески вече тренират на пълни обороти с „Ювентус“ и по всяка вероятност ще са напълно възстановени за срещата с „Реал“. Бразилският национал Сандро имаше мускулни проблеми, докато Бернардески, който е национал на Италия, страдаше от травма в коляното.\n\nДвамата не взеха участие при важната победа на „бианконерите“ с 3:1 срещу „Милан“. Нападателят Марио Манджукич отново не участва в заниманието със своите съотборници и най-вероятно ще пропусне мача на италианския шампион срещу европейския клубен първенец заради контузия в левия крак. Рефер на първия четвъртфинал между „Ювентус“ и „Реал“ (Мадрид) ще е турският арбитър Джунейт Чакър. 41-годишният съдия е свирил осем пъти мачове на испанците, като за последно той бе назначен за мача с „Тотнъм“ през този сезон. Тогава „белите” загубиха с 1:3,а от осем мача с този рефер тимът на Зинедин Зидан има едва две поражения. \n                    ", "date": "2018.04.02", "title": "Зидан иска нокаут над  „Юве“ още в Торино"}
{"url": "http://www.monitor.bg/a/view/73099-%D0%A1%D0%B8%D1%82%D0%B8-%D1%81%D0%B5-%D1%81%D1%82%D1%80%D0%B5%D1%81%D0%BD%D0%B0-%D0%BE%D1%82-%D0%BC%D0%BE%D1%89%D1%82%D0%B0-%D0%BD%D0%B0-%D0%9B%D0%B8%D0%B2%D1%8A%D1%80%D0%BF%D1%83%D0%BB/", "text": "\n                    Треньорът на „Мачестър Сити“ Хосеп Гуардиола засипа със суперлативи своя съперник в първия четвъртфинал на Шампионската лига „Ливърпул“. „Почти невъзможно е да спреш нападателното им трио. Разполагат с много силни играчи като Мохамед Салах, но заплахата не идва само от него. Мане и Фирмино също са много опасни. Това е фантастична тройка и е почти невъзможно да ги спреш. Играят трудно разгадаем футбол и ние сме наясно с това. Целият състав притежава забележителна скорост, но на четвъртфиналите не можем да очакваме лесен съперник. Ако ги отстраним, супер, а ако те ни отстранят, ще ги поздравим. Просто ще се върнем в турнира по-силни през следващия сезон. Ще опитаме обаче да спечелим още през този. Кое ще бъде добър резултат за нас? 0:6 ми изглежда добре. Това обаче няма как да се случи. Ще опитаме да вкараме като гости, защото това е изключително важно“, заяви Гуардиола.\n\nНеговият колега от „Ливърпул“ пък коментира, че в мача между двата тима ще прехвърчат искри. „Те са фаворити в тази среща. В някои аспекти на играта сме на едно ниво, но те показват повече постоянство и заради това са по-напред в първенството\", сподели германецът.\n                    ", "date": "2018.04.02", "title": "„Сити“ се стресна от  мощта на „Ливърпул“"}
{"url": "http://www.monitor.bg/a/view/18757-%D0%91%D0%B8%D1%82%D0%BA%D0%B0%D1%82%D0%B0-%D0%B7%D0%B0-%D0%9C%D0%B8%D0%BB%D0%B0%D0%BD%D0%BE-%D0%BE%D1%82%D0%B2%D0%B0%D1%80%D1%8F-%D0%B2%D1%80%D0%B0%D1%82%D0%B8%D1%82%D0%B5-%D0%B7%D0%B0-%D0%95%D0%B2%D1%80%D0%BE%D0%BF%D0%B0/", "text": "\n                    \nВ лагера на „Милан“ се готвят сериозно за дербито с градския съперник „Интер“. Възпитаниците на Дженаро Гатузо възприемат изключително сериозно предстоящия мач, като за „росонерите“ срещата се превръща в директен сблъсък за място в евротурнирите. Вратарят на „Милан“ Джанлуиджи Донарума дори определи предстоящото дерби срещу „Интер“ в сряда като плейоф за участие в Шампионската лига.\n\nДвубоят бе отложен заради смъртта на Давиде Астори и бе насрочен да се изиграе на 4 април, а „росонерите” са длъжни да търсят задължителен успех, ако искат да запазят шанс за топ 4. В момента те изостават от „нерадзурите“ с цели 8 точки.\n\n„Надявам се да има голям ентусиазъм на „Сан Сиро“. Ще дадем всичко от себе си, но дано и феновете да ни помогнат. Това ще е директна битка за място в Европа и ние ще излезем пределно мобилизирани”, заяви Донарума. Треньорът на „росонерите“ Дженаро Гатузо със сигурност ще направи промени в титулярния състав за мача с „Интер“, след като опитният опорен халф Лукас Билияп получи жълт картон при загубата с 1:3 от „Ювентус“, който му издейства наказание. Очаква се бившият капитан на тима Рикардо Монтоливода го замени от първата минута.\n\n\n \n                    ", "date": "2018.04.02", "title": "Битката за Милано  отваря вратите за Европа "}
{"url": "http://www.monitor.bg/a/view/17979-%D0%92%D0%BA%D0%BB%D1%8E%D1%87%D0%B8%D1%85%D0%B0-%D0%B2%D0%BE%D0%BB%D0%B5%D0%B9%D0%B1%D0%BE%D0%BB%D0%B8%D1%81%D1%82%D0%BA%D0%B0-%D1%81%D1%80%D0%B5%D0%B4-%D0%BD%D0%B0%D0%B9%D0%B2%D0%B8%D1%81%D0%BE%D0%BA%D0%B8%D1%82%D0%B5-%D0%BC%D0%BE%D0%B4%D0%B5%D0%BB%D0%B8/", "text": "Проектът е дело на бивша баскетболистка\n                    \n\nСръбската волейболистка Йована Бракочевич ще се изявява и като модел това лято. Красавицата, която играе на поста диагонал в румънския КСМ (Букурещ), ще участва в проекта \"Най-високите модели в света\".\n\nВ него се включват жени с височина над 193 см (самата Бракочевич е 196 см) и дължина на краката над 124 см. Дело е на рускинята Екатерина Лизина, бивша баскетболистка и професионален модел, призната от книгата на световните рекорди \"Гинес\" като най-високия модел в света (206 см) и жената с най-дългите крака на планетата (133 см).\n\nЙована съобщи за новото си амплоа в социалната мрежа Инстаграм: \"Толкова съм щастлива и горда да обявя, че ще участвам в първото модно шоу за най-високите модели!\"\n\nЕдна от целите на начинанието е да се подчертае въздействието и привлекателността, които по-високите модели могат да донесат в модната индустрия и света на музиката, филмите и телевизията. А също така и да промени подхода на модната индустрия към много високите жени, като същевременно предоставя на тези модели платформа за демонстриране на качествата, пише в официалната страница на проекта.\n\nБракочевич и още 19 момичета ще се изявят в 6 модни ревюта в САЩ - Ню Йорк, Маями, Хюстън, Финикс, Лос Анджелис и Чикаго от 30 юни до 13 юли, с участието на четири от водещите модни дизайнери в Русия.\n\nСамата Екатерина Лизина искала от малка да стане манекенка, но на 16 години й се наложило да избира и тя заложила на баскетбола, защото там била сигурна в таланта си.\n\nС ръста си от 206 сантиметра тя е най-високата рускиня. Влезе в книгата „Гинес“, измествайки предишната най-висока манекенка Амазон Ив, която е с 2 см по-ниска от нея. Освен това бившата баскетболистка притежава и още един руски рекорд – носи обувки номер 47.\n\nВ спортната си кариера Екатерина Лизина има медал от най-големия спортен форум – бронз от олимпийските игри в Пекин през 2008 г.\n\n\n \n\n\n \n                    ", "date": "2018.04.02", "title": "Включиха волейболистка сред най-високите модели"}
{"url": "http://www.monitor.bg/a/view/24149-%D0%A1%D0%B5%D1%80%D1%85%D0%B8%D0%BE%D1%80-%D0%A0%D0%B0%D0%BC%D0%BE%D1%81-%D0%BF%D0%B8%D1%88%D0%B5-%D0%BF%D0%B5%D1%81%D0%BD%D0%B8-%D0%B8-%D1%81%D0%B2%D0%B8%D1%80%D0%B8-%D0%BD%D0%B0-%D0%BA%D0%B8%D1%82%D0%B0%D1%80%D0%B0/", "text": "\n                    \nКапитанът на „Реал“ (Мадрид) Серхио Рамос разкри една непозната за обществото част от себе си. 32-годишният испански национал е изключително страстен поклонник на музиката. Той сподели това пред собствения си канал в YouTube и добави, че понякога дори сам композира песни.\n\n„Харесвам музиката. Заради Пилар (бел.ред. - жена му) вкъщи не слушам рок, но личният ми фаворит е фламенкото. Обичам да свиря на кахон (акустична музикална кутия). Правя това от дете. Лека полека се опитвам да усвоя свиренето на китара. Това е един от важните инструменти във фламенкото“, призна Рамос.\n\n„Когато съм в бохемско настроение пиша песни. Някои от тях се получават доста добре. В тези моменти напълно се отчуждавам от заобикалящата среда. Случвало се е песен да ми хрумне под душа“, допълва капитанът на „Реал“ (Мадрид).\n\n\n \n                    ", "date": "2018.04.02", "title": "Серхио Рамос пише песни и свири на китара"}
{"url": "http://www.monitor.bg/a/view/20214-%D0%92%D0%90%D0%A0-%D0%B1%D0%B8%D0%BB%D0%B0-%D0%BA%D0%B0%D1%82%D0%BE-%D0%BB%D0%BE%D1%88-%D1%81%D0%B5%D0%BA%D1%81/", "text": "\n                    \nНалагащата се технология на видеоповторенията (ВАР) не се харесва на световния шампион от 1998 г. Биксент Лизаразу. „Това е малко като да правиш секс, който не ти харесва. Точно се ентусиазираш и трябва да спреш”, заяви французинът пред Telefoot.\n\nТой визира факта, че футболистите и феновете вече не могат да се израдват пълноценно след гол, защото често се случва играта да бъде спряна, за да се изгледа ситуацията на запис.\n\nЛизаразу даде за пример незачетеното попадение на Радамел Фалкао от „Монако“ по време на изминалия финал за Купата на Лигата във Франция срещу „Пари Сен Жермен“. Тогава реферите използваха ВАР, за да решат, че е имало засада в ситуацията в 37-ата минута. От „Монако“ обаче смятат, че са били ощетени. В крайна сметка ПСЖ спечели с 3:0, а този гол на Фалкао дойде при 0:2.\n\n \n\n\n \n                    ", "date": "2018.04.02", "title": "ВАР била като лош секс"}
{"url": "http://www.monitor.bg/a/view/161-%D0%A4%D0%B8%D1%88-%D0%B7%D0%B0-360-%D0%BB%D0%B2-%D1%81%D0%BF%D0%B5%D1%87%D0%B5%D0%BB%D0%B8-%D0%A4%D0%BE%D1%80%D0%B4-%D0%9C%D0%BE%D0%BD%D0%B4%D0%B5%D0%BE-%D0%BD%D0%B0-%D0%A6%D0%B2%D0%B5%D1%82%D0%BD%D0%B8%D1%86%D0%B0/", "text": "\n                    Леката кола \"Форд Мондео\" от бонус печалбите за \"6 от 49\" на Цветница е най-скъпата придобивка в тираж №26 на БСТ. Луксозното возило става притежание на играч, заложил на троен фиш за най-популярната игра за 3,60 лева в столичния квартал Враждебна. Неговият номер беше изтеглен като един от трите, които взеха бонусите. Другите две печалби по 15 000 лева отидоха съответно в София и Пловдив и са за номера на двоен фиш за 2,40 лв. и за четворен на стойност 4,80.\n\nДжакпотът в \"6 от 49\" порасна с нови 114 258,30 лв. за последните 3 дни за специалния тираж №26, за който цената на едно комбинация беше по 1,20 лв., вместо по 0,85, както е за редовните. Той достигна 2 900 335,43 лева и се очаква до четвъртък да порасне с нови 70 000. В \"6 от 42\" има 483 609,98 лв. и сумата ще мине 500 000 за тираж №27. В \"5/50 - 1/12 Зодиак\" си стоят непроменящите се 3 млн. лева, а в \"Рожден ден\" ще има към 17 000. Така във всички ще се съберат към 6,5 млн. лева.\n\nВъв II теглене на \"5 от 35\" в неделя паднаха 2 петици по 14 817,70 лева, които са най-скъпи от редовния тираж №26. Едната беше улучена заедно с 20 тройки по 3,90, от което се събраха 14 895,70 лева. Ударът е направен със система №3 (с 3 комбинации) за 16,50 лв.\n\n \n\nТото печалби\n\nТираж №26\n\n \n\n\"6 от 49\": Числа - (4, 14, 16, 30, 45, 49); 6 - няма, 5 - 6 по 6347,70 лв., 4 - по 81,60 лв., 3 - по 6,30 лв.; ДЖАКПОТ: 2 900 335,43 лв.\n\n \n\n\"6 от 42\": Числа - (7, 9, 15, 22, 29, 40); 6 - няма, 5 - 3 по 3548,10 лв., 4 - по 26,40 лв., 3 - по 2,60 лв.; ДЖАКПОТ: 483 609,98 лв.\n\n \n\n\"5 от 35\": I теглене - (2, 10, 13, 15, 29); 5 - 5 по 5927,10 лв., 4 - по 104,10 лв., 3 - по 4,40 лв.; II теглене - (3, 10, 22, 25, 30); 5 - 2 по 14 817,70 лв., 4 - по 78,80 лв., 3 - по 3,90 лв.\n\n \n\n\"Тото Джокер\": Позиции - (1, 5, 7); Цифри – (0, 0, 3); 3 - 6 по 4644,40 лв., 2 - 1839 по 15,20 лв.; ДЖАКПОТ: 0,00 лв.\n\n \n\n\"5/50 - 1/12 Зодиак\": Числа - (3, 5, 30, 37, 45); Зодия 11 - Водолей; 5+1 - няма, 5 - няма, 4+1 - няма, 4 - 4 по 500,00 лв., 3+1 - 13 по 100,00 лв., 3 - 203 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.\n\n \n\n\"Рожден ден\": Година 53, месец 12, дата 18, ден 6; I група - няма, II - 3 по 181,00 лв., III - 1 от 434,40 лв., IV - 3 по 90,50 лв., V - 13 по 20,90 лв., VI - 6 по 36,20 лв., VII - 18 по 15,10 лв., VIII - 4- по 5,40 лв., IX - 35 по 9,30 лв., X - по 4,30 лв., XI - по 1,80 лв., XII - по 2,40 лв., XIII - по 2,-00 лв., XIV - по 1,40 лв., XV - по 1,10 лв.; ДЖАКПОТ: 15 744,34 лв.\n\n \n\n\"Втори шанс\" за \"6 от 49\"\n\n \n\nПечалба Фиш№ Район\n\n15 000 лв. 29421931 София\n\n15 000 лв. 834800867 Пловдив\n\nЛека кола 679180566 Враждебна\n                    ", "date": "2018.04.02", "title": "Фиш за 3,60 лв. спечели \"Форд Мондео\" на Цветница"}
{"url": "http://www.monitor.bg/a/view/54222-%D0%9D%D0%B0%D0%B4%D0%B0%D0%BB-%D0%BF%D0%B0%D0%BA-%D0%B5-1-%D0%93%D1%80%D0%B8%D1%88%D0%BE-%D0%B2%D1%81%D0%B5-%D0%BE%D1%89%D0%B5-%D0%B5-%D0%BF%D0%B5%D1%82%D0%B8-%D0%B2-%D1%81%D0%B2%D0%B5%D1%82%D0%B0/", "text": "Слоун Стивънс скочи с 3 места в ранглистата на WTA\n                    Рафаел Надал се завърна отново на върха в световната ранглиста в мъжкия тенис. Това стана след като Роже Федерер загуби изненадващо от Танаси Кокинакис на старта на турнира \"Мастърс 1000\" в Маями и мина на втората позиция. Швейцарецът обяви, че пропуска целия сезон на клей, както и миналата година. Авансът на Надал, който има 16 титли от Големия шлем, е само 100 точки пред Маестрото. Испанецът обаче има да защитава още много точки от 2017-а, затова скоро може да се очакват и нови размествания в челото. За него обаче тази седмица ще е 168-а като лидер и той ще е №1 с 8670 т.\n\nЗад звездната двойка е хърватинът Марин Чилич с 4985 т., а четвъртата позиция държи Александър Зверев (Гер) с 4925. Най-добрият български тенисист Григор Димитров засега остава пети с 4635, за което трябва да е благодарен на Джон Иснър (САЩ) спрял Хуан Мартин дел Потро на полуфинала в Маями, който можеше да го прати с още 1 място назад. Аржентинецът обаче диша във врата на Гришо с 4470 т. За първата ни ракета положителното в ситуацията е, че не загуби много от слабите се мартенски изяви и няма да защитава много точки от миналия сезон за турнирите на червено.\n\nДжон Иснър стана шампион в Маями, след като победи на финала Саша Зверев с 6:7(4), 6:4, 6:4 и спечели първа титла на турнир от категория \"Мастърс\" 1000. С това той влезе в световната десетка със скок от 8 места напред и е вече №9 с 3125 т. Американският гигант, висок 208 см направи интересен коментар в своя Twittwer профил, където пусна своя снимка със скъпоценния трофей. \"Значи така се чувства Федерер всяка седмица\", написа той под нея.\n\nШампионката при жените в Маями - Слоун Стивънс (САЩ) също скочи с 3 места в ранглистата на WTA и влезе в десетката. Тя е вече №9 с 3938 т. Симона Халеп (Рум) остава №1 с 8140 т., следвана от Каролине Вознячки (Дан) - 6690 и Гарбине Мугуруса (Исп) - 5970.\n\nПървата българска ракета Виктория Томова е 143-а с 416 т., Елица Костова прогресира с 20 позиции и е №197 с 270 т., а родилата преди седмица своя син Цветана Пиронкова е 213-а с 259.\n                    ", "date": "2018.04.02", "title": "Надал пак е №1, Гришо все още е пети в света"}
{"url": "http://www.monitor.bg/a/view/75416-%D0%9F%D1%80%D0%B0%D0%B2%D1%8F%D1%82-%D0%BE%D1%89%D0%B5-%D0%BF%D0%BE%D1%82%D1%80%D1%83%D0%B4%D0%BD%D0%B8-%D1%81%D1%8A%D1%87%D0%B5%D1%82%D0%B0%D0%BD%D0%B8%D1%8F%D1%82%D0%B0-%D0%BD%D0%B0-%D0%B3%D1%80%D0%B0%D1%86%D0%B8%D0%B8%D1%82%D0%B5/", "text": "\n                    \n\nКомпозициите на индивидуалните изпълнителки ще бъдат променени и подобрени за предстоящото световно първенство по художествена гимнастика, на което София ще е домакин от 10 до 16 септември.\n\nТова разкри президентът на федерацията Илияна Раева, която не скри задоволството си от представянето на българския тим на турнира за Световната купа в зала „Арена Армеец“. Нашите спечелиха 8 медала, 3 от които златни – два на ансамбъла и един на Катрин Тасева на бухалки.\n\n„Вече говорихме за промените и подобренията, които трябва да се направят в съчетанията. Трябва да работим върху психическата устойчивост на момичетата. Сезонът е дълъг. През юни предстои европейско първенство, а основната ни цел е световния шампионат в София през септември. Момичетата са много мотивирани. Вече имаме идея за надграждане на съчетанията и на ансамбъла\", каза Раева.\n\nПри гостуването си в сутрешните блокове на телевизиите пък момичетата на Весела Димитрова разкриха, че те сами искали да изпълняват елементи с висока трудност, а не са им налагани от треньорите. Припомняме, че съчетанието им с 5 обръча получи на два пъти рекордни оценки от над 20 точки.\n\n\"Ние винаги искаме да правим най-трудното, защото, когато на състезание ти се получи и видиш как цялата публика ти ръкопляска, е много хубаво. За това искаме да правим много сложни неща. Когато след съчетание отидеш при треньорите и те са доволни и щастливи от това, което си направил, това е най-голямото удоволствие\", каза Елена Бинева, която игра с контузен глезен.\n\n \n\n\n \n\n\n \n                    ", "date": "2018.04.02", "title": "Правят още по-трудни съчетанията на грациите"}
{"url": "http://www.monitor.bg/a/view/19615-%D0%92-%D0%9B%D0%B5%D0%B2%D1%81%D0%BA%D0%B8-%D0%B7%D0%B0%D1%80%D0%B0%D0%B2%D1%8F%D1%82-%D1%82%D0%BE%D0%BC%D0%B0%D1%85%D0%B0%D0%B2%D0%BA%D0%B0%D1%82%D0%B0-%D0%B4%D0%BE-%D0%BC%D0%B0%D1%87%D0%BE%D0%B2%D0%B5%D1%82%D0%B5-%D0%B7%D0%B0-%D0%9A%D1%83%D0%BF%D0%B0%D1%82%D0%B0/", "text": "Полицията иска смяна на часовете за дербитата\n                    \nВ „Левски“ ври и кипи след последния домакински провал и загубата срещу „Берое“ с 1:2 на „Герена“. Напрежението в клуба е огромно, но ръководството на „сините“ реши единодушно да не предприема никакви мерки поне до изиграването на двата полуфинала за купата на България срещу ЦСКА-София. Така със сигурност Делио Роси и неговият щаб запазват своята работа до 11 април, когато е първият сблъсък с „червените“, а италианският специалист не скри разочарованието си от представянето на отбора и пое вината за последните резултати.\n\n“След като отборът не бие, аз съм главният виновник и поемам отговорността. Всеки мач трябва да гоним победата. Не можем да чакаме само мачовете за купата. Съжалявам за загубата най-вече заради феновете. Те не заслужават това\", заяви Роси, който направи пълен разбор на футболистите за допуснатите грешки в изминалия мач.\n\nЕвентуално отпадане от турнира за купата обаче ще бъде прието като пълен провал с оглед на крещящата нужда от трофей в тима и изпускането на най-прекия начин за осигурвяване на място в евротурнирите. Не е за пренебрегване и факта, че „Левски“ се изправя срещу ЦСКА-София и нова загуба срещу този съперник със сигурност ще доведе до рокади в отбора. Засега привържениците на „сините“ също запазват търпение и гарантираха на треньора подкрепа, въпреки неубедителната игра и лошите резултати.\n\nКъм играчите обаче е поставен ултиматум, че последният им шанс да спасят годината минава през отстраняване на „червените“ и спечелване на купата на България.\n\nМеждувременно стана ясно, че полицията е поискала оставащите четири мача между „Левски“ и ЦСКА-София през пролетта да стартират в по-ранни часове. От вътрешно министерство са изпратили писмо до двата клуба, в което настояват сблъсъците да бъдат с начален час 18:00, за да приключат по светло и да се избегнат сблъсъци между двете агитки в тъмните часове на деня. Според изготвената програма следващите три мача между „сини“ и „червени“ ще започнат от 19:00 часа на 11 април за купата, 20:00 часа на 18 април за първенство и 18:30 часа на 25 април в реванша за купата. Вместо това предложението на МВР е и трите срещи да започнат в 18:00 часа.\n\n\n \n                    ", "date": "2018.04.02", "title": "В „Левски“ заравят томахавката до мачовете за Купата"}
{"url": "http://www.monitor.bg/a/view/49078-%D0%91%D0%B8%D1%81%D1%82%D1%80%D0%B8%D1%88%D0%BA%D0%B8%D1%82%D0%B5-%D1%82%D0%B8%D0%B3%D1%80%D0%B8-%D0%92%D0%B5%D0%BD%D1%86%D0%B8-%D0%A1%D1%82%D0%B5%D1%84%D0%B0%D0%BD%D0%BE%D0%B2-%D0%B5-%D0%B4%D0%B6%D0%B5%D0%BD%D0%B4%D1%8A%D1%80/", "text": "\n                    \n\nОт ръководството на „Витоша“ пуснаха съобщение в официалната си страница във Фейсбук, с което отговориха на нападките на президента на „Славия“ Венци Стефанов. Босът на \"белите\" захапа клуба от Бистрица, афектиран от нулевото равенство на отбора му срещу аутсайдера в елита, замесвайки и името на премиера Бойко Борисов. Последва извинение от страна на Стефанов, но то не бе достатъчно на „бистришките тигри“ и те отговориха подобаващо на нападките, наричайки президента на „Славия“ джендър.\n\n\"Стана модерно да караш хибрид. Даже гордо думата \"хибрид\" е изписана на всеки автомобил със смесено енергийно подаване. Караме хибридни коли, ядем \"хибридна\" храна, носим хибридни устройства в джобовете си с \"хибридни\" планове за онлайн телевизия, интернет (...). И половете вече са \"хибридни\", че и цели 31 на брой: Butch, Trans, Pangender, Gender Gifted, Bi-gendered, Genderqueer, Gender Fluid, Gender Bender... Стана трудно да бъдеш просто мъж. Мъж, който не се оправдава, че екипът му го е подвел, когато е сгрешил. Мъж, който не е смел само пред обектива на камерите. Мъж, който не търси оправдание за собствената си безпомощност с упреци към съперника. Мъж, който не сипе закани само с охрана зад гърба си. Стана лесно да си Gender и трудно да си мъж. Мъжът не ще да е известен, симпатичен и чаровен - той е просто мъж, особено когато наближава 70-те“, написа ръководството на „Витоша“ по адрес на Венци Стефанов.\n\n\n \n\n\n \n                    ", "date": "2018.04.02", "title": "„Бистришките тигри“: Венци Стефанов е джендър"}
{"url": "http://www.monitor.bg/a/view/10255-%D0%94%D0%BE%D0%BA%D1%82%D0%BE%D1%80%D0%B8-%D0%B8%D1%81%D0%BA%D0%B0%D0%BB%D0%B8-%D0%B4%D0%B0-%D0%B0%D0%BC%D0%BF%D1%83%D1%82%D0%B8%D1%80%D0%B0%D1%82-%D0%BA%D1%80%D0%B0%D0%BA%D0%B0-%D0%BD%D0%B0-%D0%92%D0%BB%D0%B0%D0%B4%D0%B8%D1%81%D0%BB%D0%B0%D0%B2-%D0%A1%D1%82%D0%BE%D1%8F%D0%BD%D0%BE%D0%B2/", "text": "\n                    \n\nВратарят на националния отбор и „Лудогорец“ Владислав Стоянов разказа стряскащи неща за възстановяването от контузията, която го извади от игра за повече от година. В момента той продължава с дългата си рехабилитация, като надеждите са му да се завърне в игра за началото на следващия сезон. Стоянов обаче разкри, че е бил на косъм от ампутация на крака заради инфекция на костта след неуспешна първа операция на коляното в Румъния. Вратарят сега се възстановява в Разград, като на всеки 2-3 седмици пътува до Испания за контролен преглед. „Най-тежкият момент беше след първата операция, когато просто трябваше кракът ми да бъде спасен. Не ставаше въобще въпрос за спорт, разказа Стоянов в интервю за клубния сайт на „Лудогорец“. - Лекарите ми казаха в прав текст: \"Момче, в момента трябва да ти отрежем крака\". Въпросът беше дали ще може да се овладее инфекцията, дали костта ще успее да се изчисти от бактериите. През тези два-три месеца, въпреки антибиотиците, нямаше пълна гаранция, че ще се справим. Още първия ден докторите ми казаха, че най-важното е да съм здрав в главата. И да съм позитивен. Обясниха ми, че дори да направят всичко както трябва, ако не мисля позитивно, няма шанс да се оправя. С подкрепата на близките ми обаче мисля, че минах през най-трудното“, допълни Владислав Стоянов.\n\n\n \n\n\n \n                    ", "date": "2018.04.02", "title": "Доктори искали да ампутират крака на Владислав Стоянов"}
{"url": "http://www.monitor.bg/a/view/89856-%D0%A3%D1%82%D0%B8-%D0%91%D1%8A%D1%87%D0%B2%D0%B0%D1%80%D0%BE%D0%B2-%D0%B2%D1%8A%D1%80%D1%82%D0%B8-%D1%87%D0%B5%D1%80%D0%BF%D0%B0%D0%BA-%D0%B2-%D0%BD%D0%BE%D0%B2%D0%BE-%D0%BF%D1%80%D0%B5%D0%B4%D0%B0%D0%B2%D0%B0%D0%BD%D0%B5/", "text": "Големите програмни промени в националната телевизия вече започнаха \n                    Ути Бъчваров ще ръси черно пиперче в чисто ново предаване по БНТ. Продукцията, която ще се казва „Вкусната Европа“, е част от големите програмни промени, които вече са в ход.\n\nОт програмата на основния канал на обществената медия вече отпадна комедийното предаване „Шоуто на канала“, в което самите актьори обявиха свалянето си от екран. Няма да се излъчва и съботното „Плюс това“ на Георги Милков, като Георги Любенов ще запълни часовия пояс с предаването си, което до сега вървеше само в неделя. Международният акцент със „Светът е 7“ също изчезва от програмата, но ще бъде търсена алтернатива.\n\n\n\nНейното предаване „Открито“ на няколко пъти беше в епицентъра на политическа буря в последните години, а някои от епизодите му бяха сваляни от ефир в последния момент. Вече е факт и дългоочакваното завръщане на най-популярната телевизионна игра в света „Стани богат“, която направи повторната си премиера снощи по БНТ.\n\nСутрешният блок, който първи разбуни духовете с новото ръководство на телевизията също ще претърпи реформа, но няма да отпада културната му част, каквито притеснения имаше екипът. Тя ще бъде трансформирана и преименувана като с ново име ще се сдобие и целия блок.\n\nПромените няма да подминат и другите канали като БНТ HD ще се превърне в БНТ3 с основен акцент – спорт. БНТ2 също ще претърпи трансформации, които бяха заложени още в кандидатурата на Каменаров за най-високия пост в Националната телевизия. Прекият ръководител на канала Екатерина Генова вече не е директор на дирекция „БНТ Свят и региони“. Договорът ѝ е бил прекратен и за момента не ѝ е предложена друга длъжност в Националната телевизия. От пресцентъра на „Сан Стефано“ 29 потвърдиха пред „Монитор“ новината и допълниха само, че промените са провокирани от сформирането на новия екип на Каменаров. Програмната схема на втория канал на Националната телевизия ще е факт от есента. Планира се\n\n\n\nРегионалните новини, чиито емисии в продължение на 6 години се правеха от петте студия на центровете в София, Пловдив, Благоевград, Варна и Русе, спират. Новата концепция за програмата предвижда каналът да излъчва същите новини като БНТ. Амбициозните планове обаче ще се реализират в рамките на съществуващата лицензия на БНТ2, според която не по малко от 50% от общото програмно време на новините е за вести с регионален характер, а актуалните предавания от регионалните центрове трябва да са не по-малко от 25% от седмичното програмно време. Няма подавана молба за смяна на лиценза, потвърди СЕМ пред „Монитор“. Ще се смени само тематиката на предаванията, която ще сложи акцент на културните събития, както и новите тенденции сред младите като блогъри, влогъри, инфлуенсъри и т.н.\n                    ", "date": "2018.04.02", "title": "Ути Бъчваров върти черпак в ново предаване "}
{"url": "http://www.monitor.bg/a/view/17968-%D0%9C%D0%B0%D1%80%D1%82%D0%B8%D0%BD-%D0%A1%D0%BA%D0%BE%D1%80%D1%81%D0%B5%D0%B7%D0%B5-%D1%81-%D0%BD%D0%B0%D0%B3%D1%80%D0%B0%D0%B4%D0%B0-%D0%B7%D0%B0-%D0%BD%D0%BE%D0%B2%D0%B0%D1%82%D0%BE%D1%80%D1%81%D1%82%D0%B2%D0%BE-%D0%BE%D1%82-%D0%9A%D0%B0%D0%BD/", "text": "\n                    \nМартин Скорсезе ще получи престижната награда „Златната карета“ в рамките на предстоящото издание на фестивала в Кан през май. Отличието се присъжда от Френското дружество на кинорежисьорите за новаторство и дързост. За първи път призът е даден през 2002 г. Това обикновено се случва на откриването на Петнайсетдневката на режисьорите – конкурс, който се провежда паралелно с основната програма на филмовия фестивал в Кан. Наградата получи името си от едноименния филм на Жан Реноар.\n\nСкорсезе е печелил \"Златна палма\" в Кан през 1976 г. за лентата \"Шофьор на такси\". Десет години по-късно взе и наградата за режисура с \"Часове по-късно\". Кинофестивалът в Кан ще бъде открит на 8 май и ще продължи до 19 май. Президент на журито ще бъде австралийската актриса Кейт Бланшет.\n\n\n \n                    ", "date": "2018.04.02", "title": "Мартин Скорсезе с награда за новаторство от Кан"}
{"url": "http://www.monitor.bg/a/view/47704-%D0%9A%D1%80%D0%B0%D0%B9-%D0%BD%D0%B0-%D0%B2%D0%BE%D0%B9%D0%BD%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D0%94%D0%B6%D0%BE%D0%BB%D0%B8-%D0%B8-%D0%9F%D0%B8%D1%82/", "text": "Анджелина и Брад се споразумяха за условията по развода си\n                    След близо двугодишна сага с обвинения, компромати и заплахи Брад Пит и Анджелина Джоли си стиснаха ръцете за условията по развода. Основна мишена на съдебните битки между двамата беше попечителството на шестте им деца – Мадокс, Пакс, Захара, Шайло и близнаците Вивиен и Нокс.\n\"Условията за развода вече са уточнени. Оформят се от двата правни екипа и ще бъдат регистрирани до седмици. Това е пълна промяна от състоянието на нещата, когато приключи бракът им, особено като се имат предвид исканията на Анджелина Джоли. Сега обаче те са в доста добри отношения\", каза човек от обкръжението на бившите съпрузи пред в. \"Сън\".\n\nВ края на 2016 г. Анджелина подаде документи за развод без предварително да предупреди половинката си. Пит пък реагира бурно и се закани с думите „Тя отвори вратите на ада!“. Дълго време Брад отказваше да приеме раздялата, а Джоли беше твърдо решена да получи пълно попечителство над децата и да изпрати бившия си любим на терапевт и рехабилитация. Не след дълго звездата от „Да срещнеш Джо Блек“ сам\n\n \n\n\n\n \n\nи се подложи на лечение \"за да стане по-добър човек и баща\", след което поиска преосмисляне на условията по раздялата и получаване на равно право да вижда наследниците си. Освен пълно попечителство Анджелина поиска и месечна издръжка от 100 000 долара месечно. Явно обаче настроенията в бившата най-обсъждана двойка на Холивуд са се променили.\n\"И двамата решиха, че е много важно за децата да се уважават взаимно. Основното е, че\n\n \n\n\n\n \n\nкато Брад има достъп до децата и обсъждат организационните въпроси, свързани с работата и пътуванията. Имаше слухове, че разводът се отменя, но това не е така\", добави същият източник.\n\nПокрай безкрайната сага с раздялата дъщерята на Джон Войт дори обвини Пит, че е нанесъл побой на най-големия им син Мадокс и пусна разследващи по петите му. Социалните служби обаче не намериха нищо притеснително в поведението на актьора, нито в отношенията му с децата и прекратиха разследването.\n\n\"Той промени живота си след раздялата. Отначало си стоеше много у дома и често беше много потиснат. Месеци не излизаше, но напоследък излиза повече. Среща се с близки приятели на обяд или вечеря\", каза негов близък. И двамата вече имат връзки с други хора, пише в. \"Дейли мейл\". Тя излиза с агент за недвижими имоти \"по-възрастен и неизвестен\". Връзката им \"не е сериозна\", а само \"колкото да се вижда с друг възрастен човек\". Брад Пит също има \"дискретни\" връзки от време на време, но не търси нещо постоянно, въпреки че все по-усилено циркулират слухове за повторното му събиране с бившата му съпруга Дженифър Анистън\n                    ", "date": "2018.04.02", "title": "Край на войната между Джоли и Пит"}
{"url": "http://www.monitor.bg/a/view/79437-%D0%A1%D0%BA%D0%B0%D0%BD%D0%B4%D0%B0%D0%A3-%D0%B4%D0%B0%D1%80%D0%B8%D1%85%D0%B0-500-%D0%BB%D0%B2-%D0%BD%D0%B0-%D0%B4%D0%B5%D1%82%D0%B5-%D1%81-%D0%B0%D1%83%D1%82%D0%B8%D0%B7%D1%8A%D0%BC/", "text": "\n                    Рапърите Лъчезар Евтимов и Йонислав Йотов-Тото от „СкандаУ“ дариха 500 лв. за дете, диагностицирано с аутизъм. Доброто дело е част от кампанията на изпълнителите на „Хляб и сол“, която те нарекоха „Мисията на Армията“ (под армията се разбира феновете на групата). Според нея почитателите на певците предлагат благотворителна кауза, а всички приходи от продажбата на мърчандайз чашите на „СкандаУ“ ще отидат в подкрепа на избраната от тях мисия.\n\n„Историята на едно момиченце от с. Търнава ни разказа Мария, която продава списания в гр. Бяла Слатина. При нея дошла млада жена и много притеснена я помолила да й даде едно списание, но била забравила парите си и обещала на следващия ден да й ги донесе. Мими дала едно списание, а майката разказала историята на детето си. Седем години те нямали деца, а след това се появила Айлин. Тя е с диагноза аутизъм, освидетелствана е от ТЕЛК. Обича всеки ден да й се купува списание и когато го разглежда е спокойна“, обясниха Евтимов и Йотов в социалните мрежи.\n\nДвамата заявиха, че същата сума е вече събрана и за следващата кауза и очакват предложенията на феновете си на Armymission@gmail.com.\n                    ", "date": "2018.04.02", "title": "„СкандаУ“ дариха 500 лв. на дете с аутизъм"}
{"url": "http://www.monitor.bg/a/view/81579-%D0%A1%D0%B8%D0%BB%D0%B2%D0%B8%D1%8F-%D0%9F%D0%B5%D1%82%D0%BA%D0%BE%D0%B2%D0%B0-%D1%81%D1%82%D0%B0%D0%B2%D0%B0-%D0%BF%D0%B0%D1%86%D0%B8%D0%B5%D0%BD%D1%82%D0%BA%D0%B0-%D0%B2-%D0%9E%D1%82%D0%BA%D1%80%D0%B0%D0%B4%D0%BD%D0%B0%D1%82-%D0%B6%D0%B8%D0%B2%D0%BE%D1%82/", "text": "\n                    \nСилвия Петкова ще влезе в звездния каст на настоящия пети сезон на „Откраднат живот“ - „Критична точка“. Актрисата, позната на редовия зрител от продукции като „Под прикритие“ и „Революция Z”, ще скочи в кожата на бъдеща майка, изправена пред трудния избор да спаси своя живот или този на бебето си.\n\nДилемата е сред основните медицински дилеми, над които ще заложи екипът на сериала, призна още преди старта на новите епизоди продуцентът Евтим Милошев. „Цялата сюжетна нишка е инспирирана от реални случаи, направихме много проучвания по въпроса. Оказва се, че ако при жена с рак на бъбреците бременността се прекрати, то тя има реални шансове да оцелее. Ако запази бебето, то тогава ракът става необратим“, обясни тогава Милошев.\n\nПеткова ще се внедри в сюжета на „Откраднат живот“ още утре вечер. В епизода Калин (Димо Алексиев) ще попадне в капана на отчаянието, който от своя страна ще го тласне към приема на антидепресанти. Доцент Мазов (Моньо Монев) ще разбере, че единственият начин да спаси бъдещето си с доктор Хинова (Деси Бакърджиева) е да играе по правилата на Ваня. Компромисът обаче няма да бъде вариант за Лора, която ще вземе категорични решения за семейството.\n\nКакви други подводни камъни крие сценарият на „Критична точка“ за лекарите от болница „Свети Кирил“, феновете ще разберат в предстоящите епизоди на сериала, които Нова тв ще излъчи и тази седмица от вторник до петък в 20 ч.\n\n\n \n                    ", "date": "2018.04.02", "title": "Силвия Петкова става пациентка в „Откраднат живот“"}
{"url": "http://www.monitor.bg/a/view/53784-%D0%93%D0%BE%D0%BB%D1%8F%D0%BC-%D0%B4%D0%B8%D0%B0%D0%BC%D0%B0%D0%BD%D1%82-%D1%83%D0%BA%D1%80%D0%B0%D1%81%D0%B8-%D0%BF%D1%80%D1%8A%D1%81%D1%82%D0%B0-%D0%BD%D0%B0-%D0%9C%D0%B0%D1%80%D0%B8%D1%8F-%D0%98%D0%BB%D0%B8%D0%B5%D0%B2%D0%B0/", "text": "\n                    Дали е получила предложение за брак Мария Илиева? Това поп звездата все още не е потвърдила, но на ръката ѝ вече блести пръстен с голям диамант. Красивото бижу беше забелязано на безимения ѝ пръст на партито за рождения ден на музикалния продуцент Dexter. Изпълнителката на „Mi Amor” е в близкото обкръжение на бийтмейкъра и двамата работят от години заедно.\n\nМария и 26-годишният ѝ любим Георги имат син Александър, който се роди на 25 януари тази година. Певицата и бащата на детето ѝ не живеят постоянно заедно, защото той често пътува до Белгия, за да контролира бизнеса си там. Дори бяха тръгнали слухове за раздяла, които обаче Илиева бързо опроверга. Месец след появата на Александър, Мария възстанови клубните си участия, като призна пред „Монитор“, че сцената много ѝ липсва. Въпреки това тя е ограничила ангажиментите си до минимум, защото иска пълноценно да изпълнява новата си роля на майка и да се грижи за сина си.\n                    ", "date": "2018.04.02", "title": "Голям диамант украси пръста на Мария Илиева"}
{"url": "http://www.monitor.bg/a/view/35483-%D0%9C%D0%B8%D1%81-%D0%A1%D0%B2%D1%8F%D1%82%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%BC%D0%B5%D1%80%D0%B8-%D0%BA%D1%80%D0%B0%D1%81%D0%BE%D1%82%D0%B0-%D0%B2-%D0%A1%D0%B8%D0%BD%D0%B3%D0%B0%D0%BF%D1%83%D1%80/", "text": "\n                    Носителката на титлата Мис Свят-България Вероника Стефанова получи зелена светлина да се включи в международния конкурс за красота Starz Belle International. Форумът ще се проведе от 21 до 28 юли в Сингапур, а чаровната блондинка вече започна с подготовката. „На Мис Свят в Китай се представих с класически балет. За този конкурс обмислям възможността да се представя с друг талант – свирене на пиано. Това, разбира се, допълнително ще бъде решено с оглед на това, че целта в крайна сметка е една – да представя достойно България“, обясни пред „Монитор“ Стефанова.\n\nСамо преди дни тя се включи в Седмицата на модата в София. Няколко седмици по-рано пък се разходи по подиума за същото събитие в Милано. Красавицата дефилира на 6 от модните ревюта в Италия, като откри шоуто на украинската дизайнерка Юлия Федетска. Българското момиче бе сред гвоздеите на събитието и на Кармен Клементе. Сред останалите брандове, в чиито дрехи Вероника се разходи по модния подиум в Милано, бяха Fedra Couture, Ferdinand, Luciana Adulari и Mia Stilo. „На терен заснех и две фотосесии. Цялото преживяване беше разкошно, а благодарение на участието си в седмицата на модата, получих куп други предложения и комплименти от специалистите в Милано. Много съм щастлива. Сега ми предстои и ревю в Истанбул, получих предложения да стана лице и на две от марките, но все още преговаряме“, разкри тя пред „Монитор“ часове, след като се прибра от Ботуша.\n                    ", "date": "2018.04.02", "title": "Мис Свят-България мери красота в Сингапур"}
{"url": "http://www.monitor.bg/a/view/53844-equinox-%D0%B4%D0%B5%D0%B1%D1%8E%D1%82%D0%B8%D1%80%D0%B0-%D0%BD%D0%B0-%D1%81%D1%86%D0%B5%D0%BD%D0%B0-%D0%B2-%D0%9B%D0%BE%D0%BD%D0%B4%D0%BE%D0%BD-%D0%B8-%D0%90%D0%BC%D1%81%D1%82%D0%B5%D1%80%D0%B4%D0%B0%D0%BC/", "text": "\n                    \nСформираната специално за „Евровизия“ група Equinox, която ще представи България на финалите в Португалия, ще направят дебюта си на международната сцена. Жана Бергендорф, Владимир Михайлов, Георги Симеонов-JJ, Джони Манюел и Трей Кембъл ще пеят за пръв път в Лондон на 5 април. След това формацията ще дебютира и в Амстердам на 14 април, където ще се включи в най-мащабното ежегодното промо събитие в Хопландия - Eurovision in Concert. Тази година то ще отбележи своето десето юбилейно издание, а досега участие в концерта са потвърдили изпълнители от 30 държави.\n\nМеждувременно стана ясно, че шведският хореограф и режисьор Саша Жан-Баптист ще изготви сценичната концепция за песента на Equinox „Bones“ за финалите на „Евровизия“ през месец май в Лисабон. За първи път тя обедини сили с българската делегация на конкурса миналата година за участието на Кристиан Костов с неговата „Beautiful Mess“. Резултатът от колаборацията се увенча с наградата на журналистите за най-добро сценично представяне и специални ефекти. \"Изключително се радвам, че за втора поредна година ще работя с българската делегация, с която заедно споделяме една и съща амбиция. Отново имам удоволствието да работя за проект, който е изключително предизвикателен, но отразява и моята душевност. „Bones“ е песен за битката между светлината и мрака и разполагаме с много възможности за творчество\", категорична е Жан-Баптист. „Щастливи сме, че утвърден професионалист като Саша отново прие поканата ни, въпреки натоварената й програма. Българската песен носи универсалното послание за победата на светлината и любовта над мрака и самотата. Голямо предизвикателство е то да се представи на сцена с петима артисти и без видео стени. Затова много разчитаме на опита на Саша“, сподели на свой ред и продуцентът на българското участие в „Евровизия“ Йоана Левиева - Сойър.\n\n\n \n                    ", "date": "2018.04.02", "title": "Equinox дебютира на сцена в Лондон и Амстердам"}
{"url": "http://www.monitor.bg/a/view/56432-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%B1%D0%B0%D0%BD%D0%B4%D0%B0-%D0%BE%D1%82%D0%BD%D0%BE%D0%B2%D0%BE-%D0%BD%D0%B0-%D0%BD%D0%B0%D0%B9%D0%B3%D0%BE%D0%BB%D0%B5%D0%BC%D0%B8%D1%8F-%D0%BC%D0%B5%D1%82%D1%8A%D0%BB-%D1%84%D0%B5%D1%81%D1%82%D0%B8%D0%B2%D0%B0%D0%BB-%D0%B2-%D1%81%D0%B2%D0%B5%D1%82%D0%B0/", "text": "\n                    За поредна година българска група ще свири на най-големия метъл фестивал в света Wacken Open Air в Германия. Тя ще бъде избрана след конкурс/битка „W:O:A Metal Battle“, в който ще се изявят всички желаещи. От днес могат да се подават кандидатури за родното надсвирване, като участниците трябва да отговаря на няколко условия. Групата да е от България, музиката ѝ да е авторска, текстовете също. Бандата не трябва да има подписан договор с издател или чужд продуцент за настоящ, минал или бъдещ период и да може да има готов 30-минутен сет от собствени песни. Всеки мераклия да се вихри на немска сцена може да изпрати между 4 и 6 песни, снимка и биография до 22 април.\n\nНационалния финал ще се проведе в самото начало на юни. Всяка група ще разполага с 20 минути концертно време. Бандите ще бъдат оценявани от жури, чийто състав ще бъде представен в деня на откриването.\n                    ", "date": "2018.04.02", "title": "Българска банда отново на най-големия метъл фестивал в света"}
{"url": "http://www.monitor.bg/a/view/21555-%D0%90%D0%BD%D0%B5%D0%BB%D0%B8%D1%8F-%D1%81-%D0%BD%D0%BE%D0%B2-%D1%80%D0%B5%D0%BA%D0%BE%D1%80%D0%B4/", "text": "Новото ѝ видео \"Зоопарк\" е гледано над 4 милиона пъти\n                    Анелия отново поставя рекорди, този път с клипа към най-новото си парче „Зоопарк“. За две седмици видеото събра 4 225 000 гледания, което го направи най-въртяното в официалния канал на „Планета“ в YouTube. Статистиката за изминалия месец показва, че песента е най-силната премиера за периода.\n\nВ коментарите под парчето\n\n \n\n\n\n \n\n„Уоу, невероятен клип. Обожавам българските поп песни. Поздрави от Бразилия!“, „Забива се в главата! Браво Анииии“ и „Айде кажете ми, че това не е за световна сцена. Страхотна!“ са само част от похвалите, които получи певицата от феновете.\n\nПесента е по музика и аранжимент на Даниел Ганев, а текстът е на Петя Радева. Режисьор и сценарист на видеоклипа е Людмил Иларионов – Люси, а оператор – Георги Марков.\nВидеоклипът към „Зоопарк“ се появи в ефир\n\n \n\n\n\n \n\nв който са събрани най-добрите 15 песни на звездата, записани през последните години. Дуетни партньори на певицата в него са Галин, Миро, Илиян, Кириакос Георгиу. В албума е включена още песента “Колеги”, която e трио с Илиян и диджей Живко Микс, както и “Моят мъж”, съвместен проект с оркестър “Кристали”. Специално за обложката на “Дай ми още” Анелия засне и ексклузивна фотос сесия с Теди Грозданов. Кадрите, които са подбрани са черно-бели, а на тях Анелия е повече от гореща.\nТова е поредният успешен проект на Анелия, след като певицата завоюва сърцата на турската публика с песента си „Дай ми още“. Парчето, във вариант на турски език Unutamam, написан от Тони Стораро, се завъртя масово по телевизии и радиа в южната ни съседка. От Отдел култура и туризъм към Посолството на Република Турция в България тогава съобщиха, че подобен успех е прецедент, защото политиката на турските медии е да ротират песни срещу заплащане, а Анелия не е правила такова.\n                    ", "date": "2018.04.02", "title": "Анелия с нов рекорд"}
{"url": "http://www.monitor.bg/a/view/87872-%D0%9F%D0%BE%D1%81%D1%82%D0%B0%D0%BD%D0%BE%D0%B2%D0%BA%D0%B0-%D0%BD%D0%B0-%D0%91%D0%BB%D0%B0%D1%82%D0%B5%D1%87%D0%BA%D0%B8-%D0%B3%D1%80%D0%B0%D0%B1%D0%BD%D0%B0-%D0%BF%D1%80%D0%B8%D0%B7-%D0%B2-%D0%9A%D0%B0%D0%B7%D0%B0%D0%BD%D0%BB%D1%8A%D0%BA/", "text": "\n                     \n\n \n\nБронзова статуетка на писателя Димитър Чорбаджийски – Чудомир получиха актьорите от театър „Бонини“ за постановката на Асен Блатечки  „Нашата голяма френска сватба“ от Жан – Жак Брикер и Морис Ласег.\n\nПризът се дава по преценката на зрителите в рамките на фестивала „Комедийният хит на сезона“, който се провежда в рамките на казанлъшките чудомирови празници от 2002 година насам.5 постановки бяха показани на това издание , второто място зрителите отредиха на поставената от Теди Москов с трупата на русенския театър „Редки тъпанари“ .\n\nСтатуетката връчи зам.министърът на културата  Амелия Гешева, която заяви: „Вярвам, че истински може да се смее само свободният човек. Затова изключително много се радвах да чуя тази вечер смеха на всички вас – хора свободни по дух, хора, вярващи, че най–важното е да научим децата си на нашето минало, на нашите корени, на онова, което градът ви пази като своя история и като своя самобитност. И в същото време да ги научим да се забавляват, понякога и да се самоиронизират.“\n                    ", "date": "2018.04.02", "title": "Постановка на Блатечки грабна приз в Казанлък    "}
{"url": "http://www.monitor.bg/a/view/50556-%D0%98%D0%B2%D0%B0%D0%BD-%D0%91%D1%8A%D1%80%D0%BD%D0%B5%D0%B2-%D1%81%D1%8A%D1%81-%D0%97%D0%BB%D0%B0%D1%82%D0%B5%D0%BD-%D0%9A%D1%83%D0%BA%D0%B5%D1%80%D0%B8%D0%BA%D0%BE%D0%BD-%D0%B7%D0%B0-%D0%BA%D0%BE%D0%BC%D0%B5%D0%B4%D0%B8%D0%B9%D0%BD%D0%B0-%D1%80%D0%BE%D0%BB%D1%8F/", "text": "Александра Василева триумфира при дамите, Теди Москов – при режисьорите\n                    \n\nС жизнерадостно шоу, заредено с много чувство за хумор, наградите на Сатиричния театър „Златен Кукерикон“ за постижения в комедийното изкуство възкръснаха след 5-годишно прекъсване навръх празника на шегата и лъжата 1 април. Първата реколта отличия, учредени от Калин Сърменов по време на предишния му мимолетен директорски мандат, бе раздадена през 2013 г., след което приемникът му проф. Здравко Митков изостави инициативата. Сега, застанал отново на капитанския мостик, Сърменов възроди празника – за радост на колегите си, които продължават да дерзаят в трудното поприще да разсмиват зрителя в неговия често намусен делник. Номинациите в 5-те категории са излъчени измежду 27 спектакъла от цялата страна, включително независими проекти. Финансовото измерение на наградата е 1000 лева. В празничния спектакъл участваше цялата трупа на Сатирата.\n\nПриза за женска комедийна роля грабна шеметната Александра Василева за изпълнението си в „Богът на касапницата“ от Ясмина Реза в Народния театър. Там нейната Анет Рей любезничи, кара се,\n\n\n\nи изобщо минава през всевъзможни състояния, от остро комедийни до драматични. Излизайки да вземе отличието – миниатюрен барелеф на скулптора Борис Андреев-Реджо, актрисата припомни, че понякога имаме нужда не от жестоките истини, а от прекрасните лъжи, с които ни омагьосва изкуството. Тя изрази сантимента си към Сатирата, в чиято трупа допреди няколко години беше, и каза, че наградата би трябвало да се разсече с брадва на четири парчета – за партньорите й в „Богът на касапницата“ Радена Вълканова, Владо Карамазов и Юлиан Вергов. „Един без друг сме живи-умрели в тази жестоко приятна касапска авантюра“, отбеляза Арександра, добавяйки, че парите от наградата няма да ги дели, защото й трябват... Колегата й Вергов, който излезе на сцената като неофициален фотограф на събитието, през цялото време я снимаше с телефона си – ритуал, който повтори и за други от лауреатите. В категорията на Василева претендентки бяха още Албена Колева от „Почивен ден“ на Камен Донев и дуетът Стефания Колева-Лили я Маравиля за „Алонсо“ в театър „София“.\n\n\n\nПри мъжете с комедийни и сатирични превъплъщения Иван Бърнев от „Истината“ на Флориан Зелер в Сливенския театър „Ст. Киров“ се наложи над Асен Блатечки, който играе в „Лъжата“ от същия автор в Бургас, и над Ники Урумов, номиниран за Арган от „Мнимия болен“ в Габрово. Дребничкият огромен актьор Иван Бърнев сподели в обръщението си към публиката, че подобни роли са комедийни само за нея, а за актьора са си драматични при подготовката им. „Такава е нашата професия и съм щастлив, че съм потопен в нея“, каза той.\n\nС приза за режисура бе удостоен Теди Москов за постановката си „Редки тъпанари“, продукция на Русенския театър. В присъщия си ироничен стил Теди благодари на Уинстън Чърчил, задето след Втората световна война ни е запратил в орбитата на Сталин, станал причина за възхода на БКП, което пък го е провокирало да стане сатиричен режисьор. Той благодари и на „тия от „Под прикритие“ (повечето от актьорите в спектакъла му), както и на големия италиански режисьор Марио Моничели, дал му приживе разрешение да драматизира филмите му. Конкуренти на Москов в категорията бяха Борислав Чакринов („Истината“, „Лъжата“) и Марий Росен („Алонсо“).\n\nВ комедийната сфера\n\n\n\nна Явор Гърдев по известния роман на Милен Русков. Анна Монова, директор на Театър 199, в чийто афиш е награденото заглавие, си пожела то много да пътува, за да компенсира малкия салон, в който се стича столичната публика.\n\nЗа изгряваща звезда на хумора и сатирата бе определена младата Сабина Коен за ролята си на Мариана от „Тартюф“ в ДКТ – Враца.\n\n\n\nПърви носител на голямата награда за цялостен принос в комедийното изкуство на името на Георги Калоянчев пък стана Светослав Пеев, който получи приза от ръцете на Ивайло Калоянчев, син на незабравимия артист. Славчо Пеев разказа на зрителите паметни случки, свързани с 3 емблематични постановки на Сатирата от годините на цензурата: „Аз бях той“ на Георги Марков, Римска баня“ и „Сако от велур“ от Станислав Стратиев.\n\n\n\nЦеремонията бе озвучена от бенд на живо, включващ младите от трупата начело с актьора композитор Мартин Каров, а водещи на вечерта бяха самият Калин Сърменов и Александра Сърчаджиева. Албена Михова, която наскоро направи трансфер в Сатирата от МГТ „Зад канала“, участваше в почти всички скечове, придружаващи връчването на отличията: тя бе в ролята на строга майка, заплашваща непослушните младоци, че ще се обади на „баща им“, когото зовеше по телефона „Калине, Калине“...\n\nСатириците обявиха и няколко антинагради тип „Златна малинка“ за неприемливи изяви в обществената сфера. Сред лауреатите на тези „златни звънчета“ бяха настоящата Мис България, Гинка – госпожа за един ден заради сделката с ЧЕЗ, българската православна църква, „анатемосала йогата, Мадона, светещите очички на паметника на цар Самуил, „джендърите“ и Истанбулската конвенция...\n\n \n\n\n \n\n\n \n                    ", "date": "2018.04.02", "title": "Иван Бърнев със „Златен Кукерикон“ за комедийна роля"}
{"url": "http://www.monitor.bg/a/view/85385-%D0%91%D0%BB%D0%B0%D1%82%D0%B5%D1%87%D0%BA%D0%B8-%D0%B8-%D0%9C%D0%B0%D0%BB%D0%B8%D0%BD%D0%BA%D0%BE-%D0%B1%D0%BB%D0%B5%D1%81%D1%82%D1%8F%D1%82-%D0%B2-%D1%81%D0%BF%D0%B5%D0%BA%D1%82%D0%B0%D0%BA%D1%8A%D0%BB-%D0%BF%D0%BE-%D0%A1%D1%82%D0%B0%D0%B9%D0%BD%D0%B1%D0%B5%D0%BA/", "text": "\n                    Асен Блатечки и Малин Кръстев, който вече е в трупата на Малък градски театър „Зад канала“, правят силни роли в звездния екип на спектакъла „Зимата на нашето недоволство“, включващ още Светлана Янчева, Илка Зафирова, Христо Мутафчиев, Иван Петрушинов, Василена Атанасова, Петър Калчев, Стоян Младенов и младите попълнения Каталин Старейшинска и Мак Маринов/Георги Кацарски. Драматизацията по последния роман на Джон Стайнбек, замислена още преди двайсетина години, е на Юрий Дачев, който признава, че дълго не откривал театралността на този монологичен, изповеден текст. Преди известно време обаче се почувствал готов да се заеме с него и е създал великолепна сценична версия в духа на автора, без да използва дословно нито една негова дума. Точно тогава, преди около 2 години, изплува и лицето на Асен Блатечки като най-подходящ изпълнител за главната роля на Итън Хоули – човек, който да изглежда цялостен, топъл, със спокойно очарование, постигнал относителен душевен комфорт, макар и разорен и без особени амбиции в живота, обяснява режисьорът Бина Харалампиева. Асен, от своя страна, също е поставял Стайнбек („За мишките и хората“) и има сантимент към него, затова прегръща на драго сърце идеята. Преди 2 десетилетия точният актьор, набелязан за образа на Итън, е Руси Чанев, разкрива Харалампиева, но тогава проектът не се реализира.\n\nИтън на Асен Блатечки е почтен и интелигентен (сценографията на Свила Величкова разкрива в дълбочината на „дома“ му огромната семейна библиотека, която си личи, че е изчел), но не е готов на компромиси, за да постигне социален успех – такъв, какъвто го разбира цялото му обкръжение. И за какъвто би го аплодирало и днешното ни меркантилно общество. Този духовен аристократ е единственият истински приятел на алкохолика Дани Тейлър, „бял боклук“, който обаче притежава парче земя, пречещо на плановете на големи инвеститори. Ситуация съвсем съвременна... Итън не желае да плати цената, която ще го превърне в подлец, но една-едничка постъпка го повлича „нагоре по стълбата, която води надолу“. Изкушенията на новопридобития статус не могат да заглушат собствената му съвест и героят на Блатечки ще преживее криза, а след нея – пречистване...\n\nСледващите представления са на 6, 14 и 21 април.\n\nМеждувременно постановката на Асен Блатечки „Нашата голяма френска сватба“ от Жан-Жак Брикер и Морис Ласег донесе на актьорите от театър „Бонини“ бронзова статуетка на името на писателя Димитър Чорбаджийски-Чудомир. Призът се дава по преценката на зрителите на фестивала „Комедийният хит на сезона“, който се провежда в рамките на казанлъшките чудомирови празници от 2002 г. насам. Статуетката връчи зам.-министърът на културата Амелия Гешева, която заяви: „Вярвам, че истински може да се смее само свободният човек“.\n                    ", "date": "2018.04.02", "title": "Блатечки и Малинко блестят в спектакъл по Стайнбек"}
{"url": "http://www.monitor.bg/a/view/11644-%D0%9F%D0%B5%D0%BA%D0%B8%D0%BD-%D0%BE%D1%82%D0%B2%D1%8A%D1%80%D0%BD%D0%B0-%D0%BD%D0%B0-%D0%A1%D0%90%D0%A9-%D1%81-%D0%BD%D0%BE%D0%B2%D0%B8-%D0%BC%D0%B8%D1%82%D0%B0-%D0%B7%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%81%D1%82%D0%BE%D0%BA%D0%B8/", "text": "\n                    Китай обяви ответни мерки срещу американския внос, като налага мита за 3 милиарда долара върху 128 американски стоки в отговор на налозите, въведени от САЩ за вноса на стомана и алуминий, предадоха световните агенции. Засегнато е месото, виното, плодовете и други продукти, внасяни от САЩ.\n\nПекин предупреди още миналия месец, че възнамерява да въведе мита, разпалвайки опасенията от търговска война между двата световни икономически гиганта.\n\nНовите китайски мита, одобрени от комисията за митническите такси към Държавния съвет – т.е. на китайското правителство, предвиждат мита от 15 на сто за пресни и сушени плодове, ядки, женшен, вино и стоманени тръби, а също мита от 25 процента върху продукти от свинско месо и рециклиран алуминий, уточнява ДПА.\n\nМинистерството на финансите на Китай обяви в комюнике, че \"с цел защита на интересите на Китай\" новият митнически режим ще \"балансира загубите\", причинени от американските вносни мита, \"нанесли сериозни щети на нашите интереси\".\n\nВедомството изтъква също така, че американските мита нарушават правилата на Световната търговска организация (СТО).\n\nПрезидентът на САЩ Доналд Тръмп обяви на 22 март, че САЩ въвеждат нови мита за китайски внос на стойност около 60 милиарда долара. Китай реагира още на следващия ден, обявявайки списък със 128 американски стоки, върху които планира да въведе мита между 15 и 25 процента в случай на провал на търговските преговори между двете страни.\n\nАмериканските фермери са доставили стоки за близо 20 милиарда долара в Китай през 2017 година, уточнява АП. Свиневъдният сектор в САЩ е доставил продукти за 1,1 милиарда долара, с което Китай става третият световен пазар за американско свинско месо.\n\nВашингтон обвинява отдавна Пекин, че се възползва от системата на съвместни предприятия с чуждестранни фирми, които идват да развиват дейност в Китай, за да \"краде\" американски технологии.\n\nВашингтон се оплаква и от колосален търговски дефицит с Пекин - 375,2 милиарда долара през 2017 година по данни на китайските митници.\n\n\"Дори Китай и САЩ да не са заявявали публично, че са в търговска война, искрите на подобна война вече започнаха да прехвърчат\", пише в редакционна статия влиятелният, свързан с Комунистическата партия китайски вестник \"Глобал таймс\".\n\nАдминистрацията на Тръмп обаче обяви, че се подготвя нов списък с търговски санкции срещу Китай, предимно в областта на технологичния сектор. Очаква се той да бъде обявен в понеделник и да съдържа китайски стоки за 60 млрд. долара. Влизането му в сила обаче първо ще мине през консултации, поправки и гласувания.\n\n\n\nИталианското вино би могло да се възползва от търговската война между САЩ и Китай, след като износът на вина в азиатския гигант достигна исторически максимум от над 130 милиона евро през 2017 г. благодарение на увеличението от 29 процента през годината, съобщи италианската агенция Аднкронос.\n\nАнализът е направен от Италианската национална конфедерация на селскостопанските производители по данни на Националния статистически институт и е във връзка с китайските супермита за 128 стоки, внасяни от САЩ, които влязоха в сила от 2 април. Поради непрекъснатия растеж на потреблението в Китай азиатският гигант влезе в списъка на петте страни, които консумират най-голямо количество вино в света, но е начело в класацията само при червените вина, така че е стратегически пазар за италианските винопроизводители, а от пресните плодове Италия в момента може да изнася за Китай само киви и цитрусови плодове.\n                    ", "date": "2018.04.02", "title": "Пекин отвърна на САЩ с нови мита за американски стоки"}
{"url": "http://www.monitor.bg/a/view/23798-%D0%9C%D0%BE%D1%81%D0%BA%D0%B2%D0%B0-%D1%81-13-%D0%B2%D1%8A%D0%BF%D1%80%D0%BE%D1%81%D0%B0-%D0%BF%D0%BE-%D0%B4%D0%B5%D0%BB%D0%BE%D1%82%D0%BE-%D0%A1%D0%BA%D1%80%D0%B8%D0%BF%D0%B0%D0%BB/", "text": "\n                    \nРуското Външно министерство изпрати в Организацията за забрана на химическите оръжия /ОЗХО/ списък с 13 въпроса по делото с отравянето на бившия руски разузнавач Сергей Скрипал, предадоха агенциите. В частност дипломатическото ведомство иска да знае какъв вид помощ е поискала Великобритания от техническия секретариат на ОЗХО и възнамерява ли той да сподели с Русия тази информация.\n\n          Освен това външнополитическото ведомство се интересува какво конкретно иска да разбере Лондон: „само факта на използване на нервно-паралитично вещество срещу Скрипал и дъщеря му Юлия, или това, че веществото се отнася към типа „Новичок“ по западната класификация“. МВнР също така настоява да бъде разяснено и каква е била процедурата по вземане на проби от веществото и били ли са спазени при тази процедура основополагащите принципи на ОЗХО при провеждане на подобни разследвания. „В какви сертифицирани лаборатории ще бъдат анализирани пробите, получени от техническия секретариат на ОЗХО по време на визитата на негови експерти в Лондон?“, пита още Москва. В друг въпрос от руското дипломатическо ведомство се интересуват дали Организацията за забрана на химическите оръжия е давала съгласието си на Великобритания да разкрие материалите от разследването пред страни-членки на Европейския съюз, и в частност пред Франция. И не на последно място Москва иска да разбере причината, поради която на руската страна бе отказан достъп до отровения ексразузнавач и дъщеря му Юлия, допълва Газета.ру.  В съобщението на сайта си МВнР още веднъж посочва, че за Москва делото „Скрипал“ е „изфабрикувано“.  \n\n          Пресата припомня, че Сергей Скрипал и Юлия бяха открити на 4 март т.г. в безсъзнателно състояние на пейка в центъра на Солсбъри. На 28 март Скотланд Ярд излезе със заявление, съгласно което „за първи път двамата са встъпили в контакт с отровното нервно-паралитично вещество в дома на бившия шпионин“. Преди ден The Sun излезе с версията, че веществото е било доставено от Русия във Великобритания в пакет с елда, който бил даден на Юлия от неизвестна жена в Москва. Агенциите припомнят, че състоянието на дъщерята на Скрипал се подобрява,  тя вече е в съзнание и е контактна.\n\n          Премиерът на Великобритания Тереза Мей директно обвини Москва в отравянето на бившия разузнавач и обяви за изгонването на 23-ма руски дипломати. Примера на Лондон последваха САЩ и 24 страни от ЕС. Руската страна отговори също с експулсиране на дипломати от споменатите държави.    \n\n\n \n                    ", "date": "2018.04.02", "title": "Москва с 13 въпроса по делото „Скрипал“ "}
{"url": "http://www.monitor.bg/a/view/66606-%D0%91%D0%B0%D1%89%D0%B0%D1%82%D0%B0-%D0%BD%D0%B0-%D1%80%D1%83%D1%81%D0%BA%D0%B8%D1%8F-%D1%80%D0%BE%D0%BA-%D0%9B%D0%B5%D0%BD%D0%B8%D0%BD-%D0%B8-%D0%A1%D1%82%D0%B0%D0%BB%D0%B8%D0%BD-%D1%81%D0%B0-%D0%BF%D0%B0%D0%BB%D0%B0%D1%87%D0%B8/", "text": "\n                    \nЛидерът на култовата руска рок група „Аквариум“ Борис Гребеншиков нарече „престъпление и позор“ факта, че останките на Сталин и Ленин все още се намират на Червения площад. В интервю за ТАСС бащата на руския рок нарече двамата социалистически дейци „палачи“. „Всички, които днес активно се опитват да възвеличаят единия и да реабилитират другия, в перспектива могат да разчитат да заемат жилищата на разстреляните и репресираните“, заяви Гребенщиков пред агенцията.\n\n          През октомври м.г. популярността на Сталин в Русия достигна 38%, като в тази връзка друг известен музикант и изпълнител –Андрей Макаревич, сравни Йосиф Висарионович с Адолф Хитлер. И докато споровете в обществото относно историческата роля на бившия съветски лидер продължават, държавното учреждение „Канил Москва“ реши да превърне моторния кораб „Максим Горки“ в музей. Плавателният съд, който е повече известен като „яхтата на Сталин“, е построен през 1934 г. Корабът ще бъде реставриран и ще акостира в Москва река в района на парка „Горки“. Яхтата ще ес превърне в музей, посветен на историята на канала „Москва“, пише Newsru.com. На борда на плавателния съд ще бъдат демонстрирани хроники, съвременни технологии, както и прожекции на съветски филми. По предварителна оценка, реконструкцията ще струва около 715 000 евро, като се планира тя да завърши до април 2019 г.\n\n          Медиите припомнят, че плавателният съд неофициално се е смятал за личната яхта на Сталин. През различните години на нея са почивали представители на висшето ръководство на бившия СССР – от Лаврентий Берия до Леонид Брежнев. Мебелите и интериорът за лайнера са създадени по индивидуални чертежи в стила на т.нар. сталински ампир. През 60-те години на миналия век с моторния кораб са били превозвани московчани до плажовете в областта. В най-новата история на Русия яхтата с използвала за организиране на банкети и приеми на правителствени делегации. През 2016 г. плавателният съд е бил консервиран.\n\n\n \n                    ", "date": "2018.04.02", "title": "Бащата на руския рок: Ленин и Сталин са палачи!  "}
{"url": "http://www.monitor.bg/a/view/64735-%D0%9E%D1%82%D0%BA%D1%80%D0%B8%D1%85%D0%B0-%D0%B3%D0%B0%D0%BB%D0%B0%D0%BA%D1%82%D0%B8%D0%BA%D0%B0-%D0%B1%D0%B5%D0%B7-%D1%82%D1%8A%D0%BC%D0%BD%D0%B0-%D0%BC%D0%B0%D1%82%D0%B5%D1%80%D0%B8%D1%8F/", "text": "Учените нямат обяснение за мистериозната липса\n                    Астрономи са открили невиждана досега галактика, която изглежда лишена от тъмна материя - изобилната и загадъчна материя, която не излъчва светлина или енергия и се смята за фундаментална част от всички галактики, пише сп. \"Нейчър\".\n\nПървото по рода си откритие ще принуди учените да преосмислят схващанията си за формирането на галактиките.\n\n\"Не очаквахме, че подобно нещо може да се случи\", казва астрономът и ръководител на изследователския екип Питер ван Докум от Йейлския университет.\n\n\"Говорим за изключително откритие, като се има предвид, че по същество галактиките трябва да съдържат повече тъмна материя, отколкото обикновена\", допълват специалисти от университета на Торонто, които са участвали в изследването.\n\nПарадоксално откриването на галактика без тъмна материя не само няма да разклати основите на физиката, но в действителност може да потвърди съществуването й, отбелязват учените.\n\nГалактиката, наречена NGC1052-DF2 и локализирана на около 65 милиона светлинни години от Земята, освен от тъмна материя изглежда е лишена и от газ, и е сравнително оскъдно населена от звезди. Въпреки че размерите й са приблизително същите като на Млечния път, в нея има около 250 пъти по-малко звезди - 400 милиона в сравнение със 100 милиарда в нашата галактика. \"NGC1052-DF2 е толкова \"оскъдна\" на материя, че спокойно може да бъде наречена \"прозрачна\", казва Ван Докум.\n\nГалактиката NGC1052-DF2 е класифицирана като ултрадифузна.\n\nТъмната материя, която остава най-голямата загадка за съвременната астрофизика, съставлява около една четвърт от общата маса и енергия на Вселената. Тъй като не излъчва светлина, тя не може да бъде наблюдавана директно. Учените обясняват съществуването й с гравитационния й ефект върху галактиките.\n\nОбикновената материя включва \"неща\" като газове, звезди, черни дупки, планети, плюс обувки, чадъри, птицечовки и всичко останало, което човек може да види.\n\nГалактиката NGC1052-DF2 е открита с помощта на телескопа \"Дрегънфлай\" в Ню Мексико.\n\nУчените нямат обяснение за липсващата тъмна материя в галактиката NGC1052-DF2, но все пак имат няколко предположения. Според тях е възможно катаклизъм в нея да я е лишил от цялата тъмна материя и газ. Специалистите не изключват и \"намесата\" на съседна масивна галактика.\n                    ", "date": "2018.04.02", "title": "Откриха галактика без тъмна материя"}
{"url": "http://www.monitor.bg/a/view/61089-%D0%97%D0%B0%D1%82%D0%BE%D0%BF%D0%BB%D1%8F%D0%BD%D0%B5-%D0%BE%D1%82-%D0%B4%D0%B2%D0%B0-%D0%B3%D1%80%D0%B0%D0%B4%D1%83%D1%81%D0%B0-%D0%A6%D0%B5%D0%BB%D0%B7%D0%B8%D0%B9-%D1%89%D0%B5-%D0%B1%D1%8A%D0%B4%D0%B5-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D0%BB%D0%BD%D0%BE/", "text": "\n                    Покачване на океанското ниво, загуба на биоразнообразие, повишена хранителна несигурност, влошено качество на живот - дори човечеството да успее да ограничи глобалното затопляне до 2 градуса Целзий спрямо прединдустриалната епоха, последствията могат да бъдат опостушителни, предупреждават учени, цитирани от Франс прес.\n\nЕкспертите не крият опасенията си, че светът няма да успее да постигне целта, заложена в Парижкото споразумение за климата за ограничаване на глобалното затопляне до края на века до 1,5 или максимум до 2 градуса Целзий.\n\nСлед подписването на Парижкото споразумение десетки изследвания сравняват ефектите от двата възможни сценария - оптималния от 1,5 градуса Целзий и пределния лимит от 2 градуса Целзий. От наученото дотук става ясно, че вторият сценарий ще се отрази неблагоприятно върху редица страни.\n\nНастоящото изследване, публикувано в сп. \"Philosophical Transactions of the Royal Society A\", проучва ефекта от двата сценария в 122 развиващи се и слабо развити страни в света.\n\n\"Свидетели сме на сериозни климатични изменения и трябва да се подготвим за последствията от тях\", казва ръководителят на изследването Дан Мичъл от университета на Бристол.\n\nДори повишението на температурата да бъде ограничено в рамките на между 1,5 и 2 градуса Целзий, океанското ниво ще продължи да се покачва \"поне още три века\" - с между 90 и 120 сантиметра до 2300 г.\n\nКолкото по-оптимистичен е сценарият, с толкова повече време ще разполагат жителите на тихоокеанските острови, делтата на река Ганг и крайбрежните градове да се подготвят за последствията.\n\nЕкспертите прогнозират, че ако не бъдат взети мерки за ограничаване на емисиите на въглеродния диоксид, океанското ниво ще се покачи средно със 72 сантиметра до 2100 г.\n\nПовишението на температурите ще доведе до по-голяма хранителна несигурност по света в резултат на очакваните по-сериозни наводнения и суши.\n\nНякои промени вече са неизбежни, но ако глобалното затопляне бъде ограничено до 1,5 градуса Целзий, хората ще бъдат изправени пред по-малка заплаха от недостиг на храна и вода. Ако обаче светът се затопли с 2 градуса Целзий, ще бъдат засегнати 76 процента от развиващите се страни.\n\nАко светът се затопли с 2 градуса Целзий, вместо с 1,5 градуса Целзий, положението на бедните страни ще се влоши още повече.\n\nАко покачването на температурите бъде овладяно до 1,5 градуса Целзий, вместо до 2 градуса Целзий, това ще позволи зоните по света, подходящи за \"климатично убежище\" за флората и фауната, да се увеличат от 5,5 на 14 процента.\n                    ", "date": "2018.04.02", "title": "Затопляне от два градуса Целзий ще бъде катастрофално"}
{"url": "http://www.monitor.bg/a/view/3760-%D0%9E%D0%B3%D1%80%D0%BE%D0%BC%D0%B5%D0%BD-%D0%BC%D0%B5%D1%81%D0%BE%D1%8F%D0%B4%D0%B5%D0%BD-%D0%B4%D0%B8%D0%BD%D0%BE%D0%B7%D0%B0%D0%B2%D1%8A%D1%80-%D0%B1%D0%B8%D0%BB-%D0%B2%D1%8A%D1%80%D1%85%D0%BE%D0%B2%D0%B5%D0%BD-%D1%85%D0%B8%D1%89%D0%BD%D0%B8%D0%BA/", "text": "\n                    Преди 85 милиона години в Патагония като върховен хищник властва огромен месояден динозавър, наречен Tratayenia rosalesi, спадащ към групата на \"големите лоши момчета\", налагала тормоз в Южна Америка и Австралия в продължение на десетки милиони години, предаде Ройтерс.\n\nНа базата на частични фосили, намерени в провинция Неукен, Аржентина, учени описват страховития теропод с дължина 9 метра в сп. \"Cretacious Research\".\n\nВидът Tratayenia rosalesi спада към групата на мегарапторите, обитавали Южното полукълбо отпреди около 105 милиона години допреди 85 милиона години. Представителите й са идентифицирани от палеонтолозите едва през последните няколко години. Всички мегараптори, в това число и Tratayenia rosalesi, са известни само от непълни скелети.\n\n\"Използвайки останките от различни видове мегараптори, можем да \"сглобим\" пълен скелет. Представителите на тази група са имали издължени черепи, дребни, но остри зъби, и мощни предни крайници, снабдени със страховити изкривени нокти\", казва Мат Ламана от Природонаучния музей \"Карнеги\" в Питсбърг.\n\nОт Tratayenia rosalesi са намерени половин гръбначен стълб, кръстцови кости, част от тазовата кост и няколко ребра, но не и череп, кости от крайници или опашка.\n\n\"Tratayenia rosalesi е бил най-големият известен хищник преди 85 милиона години в Патагония и вероятно един от последните от групата на мегарапторите. Той е бил част от екосистема, включваща по-малки месоядни динозаври, едри растителноядни завроподи, наподобяващи боа змии, крокодили, костенурки, птици. Без съмнение срещите с него на живо са били ужасяващи\", казва Хуан Порфири от Националния университет на Камахуе, Аржентина.\n                    ", "date": "2018.04.02", "title": "Огромен месояден динозавър бил върховен хищник"}
{"url": "http://www.monitor.bg/a/view/55549-%D0%A1%D1%8A%D0%B3%D1%80%D0%B0%D0%B6%D0%B4%D0%B0%D0%BD%D0%B8%D1%82%D0%B5-%D0%BD%D0%B0-%D0%90%D0%BD%D0%B4%D1%80%D0%B5%D0%B0-%D0%91%D0%BE%D1%87%D0%B5%D0%BB%D0%B8-%D0%BD%D0%B0%D0%B9%D0%B1%D0%BE%D0%B3%D0%B0%D1%82%D0%B8-%D0%B2-%D0%98%D1%82%D0%B0%D0%BB%D0%B8%D1%8F/", "text": "\n                    В Италия през миналата година най-много пари или 45 393 евро необлагаем доход на калпак са изкарали жителите на градчето Лаятико. То се намира в областта Тоскана, четирийсетина километра го делят от Пиза с наклонената кула и е известно с това, че в него е роден и продължава да живее със семейството си световно известният незрящ певец Андреа Бочели. Великият тенор е също така данъчно регистриран в Лаятико, плаща си до стотинка всички налози и ако се вярва на местните бирници най-вероятно негова е голямата заслуга за своеобразния национален рекорд на неговите съграждани.\n\nСпоред класацията на авторитетната социологическа агенция „Twig” на второ място с 43 134 евро е миналогодишният първенец – намиращото се до Милано селище Базилио, където си плащат пък данъците куп служители в тв-империята на Силвио Берлускони. Следват други малки и средно големи общини предимно от Северна Италия, като огромното мнозинство от тях се намират в областите Ломбардия с главен град Милано и Пиемонт с административен център Торино. Що се отнася до големите населени места на страната, то тук класацията се води от нейната индустриална и финансова столица Милано с 30 737 евро необлагаем доход на глава от населението му. Интересното е, че известният и като световен моден център град бие административната столица Рим с резултат от около 5 000 евро в негова полза – във Вечния град средният доход е 24 803 евро на калпак.\n\nДоколкото до областите, то тук отново става дума за Ломбардия, която е начело с 23 066 евро на глава от близо единайсетте й милиона жители. На второ място е Емилия Романя с главен град Болоня, докато третата позиция е заета от „столичната“ област Лацио. На дъното пък е южната област Калабрия, където средният доход на живеещите в нея през миналата година е бил 14 270 евро на калпак.\n\nСоциолозите правят и една не съвсем лицеприятна за силно развита страна като Италия констатация – жените на Апенините продължават да печелят по-малко от мъжете при това за една и съща работа.\n                    ", "date": "2018.04.02", "title": "Съгражданите на Андреа Бочели – най-богати в Италия "}
{"url": "http://www.monitor.bg/a/view/70016-%D0%A1%D1%8A%D0%B7%D0%B4%D0%B0%D0%B4%D0%BE%D1%85%D0%B0-%D1%83%D0%B6%D0%B0%D1%81%D1%8F%D0%B2%D0%B0%D1%89-%D0%BF%D0%B0%D1%8F%D0%BA%D1%80%D0%BE%D0%B1%D0%BE%D1%82/", "text": "\n                    Немски учени конструираха стряскащ паяк-робот с 8 крака, който може да се свие на топка и да ви преследва със завидна скорост, пише в. \"Дейли мейл\".\n\nРазработката е дело на технологичната компания \"Фесто\", като инженерите се били вдъхновили от истински паяк, който често се среща в пустинята в Мароко. Името на машинката е Bionic WheelBot. Тя е с побиваща тръпки характерна паяшка походка, може да бяга и да се търкаля с впечатляваща скорост. Роботчето е точно копие на вида Cebrennus rechenbergi. Този марокански паяк крачи като всички свои събратя, но когато е застрашен, се свива на топка и се търкаля с главоломна скорост.\n\nЗа да постигне същия ефект, роботчето свива шест от крачетата си, а с две от тях се изтласква, за да може свитото на топка негово тяло да се търкаля. От фирмата \"Фесто\" уточниха, че в този режим машинката развива два пъти по-голяма скорост. Тя лесно може да ви догони, ако тръгнете да бягате от нея. Паякът-робот е снабден с 15 малки електромоторчета, монтирани в ставите и тялото му.\n                    ", "date": "2018.04.02", "title": "Създадоха ужасяващ паяк-робот"}
{"url": "http://www.monitor.bg/a/view/22993-%D0%9C%D1%8A%D0%B6%D0%B5%D1%82%D0%B5-%D0%BF%D0%BE%D0%B4-%D0%BD%D0%BE%D0%B6%D0%B0-%D0%B7%D0%B0-%D0%B4%D0%B0-%D0%BF%D1%80%D0%B8%D0%BB%D0%B8%D1%87%D0%B0%D1%82-%D0%BD%D0%B0-%D0%9A%D0%BB%D1%83%D0%BD%D0%B8/", "text": "\n                    Мъжете все повече търсят услугите на пластични хирурзи, съобщи в. \"Дейли мейл\". Много често те отиват в лекарския кабинет със снимка на актьор или певец - Брад Пит, Джордж Клуни, Хенри Кавил, Хари Стайлс.\n\nАко се съди по тези желания идеалното мъжко лице би било с очите на Брад Пит, носа на Том Круз или Джуд Лоу, устните на Хари Стайлс, брадичката на Хенри Кавил.\n\nБроят на козметичните операции на мъже се е увеличил с повече от 325 процента от 1997 г. до 2015 г. Най-търсената процедура е ринопластиката, но все повече господа искат подмладяване на клепачите, за да се \"освежат\" и \"подмладят\". Популярни са и инжекциите в устните.\n\nСоциалните мрежи и популярността на снимките повишават много интереса към разкрасяването и подмладяването. Има и натиск мъжете да изглеждат по-млади, за да са конкурентноспособни в службата.\n\nОчите са първото нещо, което мъжете \"си поправят\", защото там годините се забелязват най-напред, каза нюйоркският хирург Джошуа Зукърман. Повечето искат да получат по-млада и версия на себе си, но за пример дават очите на Брад Пит.\n\nЗа \"идеален профил\" мъжете искат нос като на Том Круз или Джуд Лоу. Идеалният мъжки нос, според д-р Зукърман, е под ъгъл 90 градуса спрямо лицето и леко голям. Най-важно е обаче да съответства на останалите черти.\n\nЩо се отнася до устните, повечето пациенти искат да приличат на певеца Хари Стайлс или на актьора Хенри Кавил. Устните на Хари Стайлс са популярни, защото ъгълчетата им са леко повдигнати и той винаги изглежда усмихнат. Харесват се и по-пълните устни на Брад Пит, Чанинг Тейтъм и Хенри Кавил.\n\nВеднъж оформили устните, мъжете се насочват към брадичка, която да съответства на \"мачовската\" им усмивка. Обикновено те искат уголемяване, тя да стане по-четвъртита и изсечена като на Хенри Кавил.\n                    ", "date": "2018.04.02", "title": "Мъжете под ножа, за да приличат на Клуни "}
{"url": "http://www.monitor.bg/a/view/7871-%D0%A1%D0%BE%D1%84%D1%82%D1%83%D0%B5%D1%80-%D0%BF%D0%B8%D1%88%D0%B5-%D0%B2%D0%BC%D0%B5%D1%81%D1%82%D0%BE-%D0%BF%D0%B8%D1%81%D0%B0%D1%82%D0%B5%D0%BB%D0%B8%D1%82%D0%B5/", "text": "\n                    Американска компания разработи софтуер, който помага на прохождащи автори да напишат книгата си, съобщи сайтът Ред ферит.\n\n\"АutoCrit\" e \"вторият чифт очи\" на писателите, който им помага да приведат текста си в по-стегнат и четивен вид.\n\nСофтуерът на корпорацията \"Акселърейтед иновейшънс\" търси проблеми в ръкописите - повторенията или грешeн избор на дума, като ги сравнява с други творби. Всички тези неща ги правят и редакторите, но с програмата авторите могат да нанесат някои корекции, преди да дадат на друг да чете текста им.\n\nПредимството да се използва \"АutoCrit\" е, че той дава предложения за поправяне на грешки в ръкописа.\n\nРазбира се, помощта не е безплатна. Софтуерът струва 29,97 щатски долара на месец. Цената може и да си заслужава за създаване на потенциален бестселър.\n                    ", "date": "2018.04.02", "title": "Софтуер пише вместо писателите "}
{"url": "http://www.monitor.bg/a/view/32470-%D0%97%D0%B0%D0%B4%D1%8A%D0%BD%D0%B5%D0%BD%D0%B0-%D1%83%D0%BB%D0%B8%D1%86%D0%B0-%D0%B7%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B7%D0%B0-%D0%B8%D0%BC%D0%B5%D1%82%D0%BE-%D0%BD%D0%B0-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F/", "text": "\n                    Нови критики към гръцкото правителство, че не е информирало политическите партии за хода на разговорите за името на Македония, отправи отговорният за външната политика на опозиционната Нова демокрация Йоргос Кумуцакос в интервю за гръцкия вестник \"Елефтерос типос\", съобщи МИА.\nСпоред Кумуцакос ставащото на разговорите само потвърждава, че са в задънена улица. \"От онова, което можахме да научим, става ясно, че има сериозни усложнения. Всъщност, посещението на /външния министър Никос/ Кодзиас в съседната страна започна и завърши с кацането на летището в Скопие. Освен това лошото и повърхностно публично изявление на премиера в Брюксел за конкретно име затвори задънената улица, което се видя по време на посещението на Кодзиас\", заяви Кумуцакос в интервю за \"Елефтерос типос\".\n                    ", "date": "2018.04.02", "title": "Задънена улица за преговорите за името на Македония "}
{"url": "http://www.monitor.bg/a/view/18326-%D0%9F%D0%B0%D1%80%D1%82%D0%B8%D1%8F%D1%82%D0%B0-%D0%BD%D0%B0-%D0%9C%D0%B5%D1%80%D0%BA%D0%B8%D0%BB-%D0%BA%D1%83%D0%BF%D1%83%D0%B2%D0%B0%D0%BB%D0%B0-%D0%B4%D0%B0%D0%BD%D0%BD%D0%B8-%D0%B7%D0%B0-%D0%B8%D0%B7%D0%B1%D0%B8%D1%80%D0%B0%D1%82%D0%B5%D0%BB%D0%B8%D1%82%D0%B5-%D0%BE%D1%82-deutsche-post-%D1%82%D1%8F-%D0%BD%D0%B0%D0%B9%D0%BF%D1%8A%D1%82%D1%83%D0%B2%D0%B0%D1%89%D0%B8%D1%8F%D1%82-%D0%BA%D0%B0%D0%BD%D1%86%D0%BB%D0%B5%D1%80-%D0%BD%D0%B0-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "\n                    Германският канцлер Ангела Меркел е „шампионка по пътувания в чужбина“ сред всички политици, заемащи поста канцлер от създаването на Федералната република в края на 40-те години на миналия век. За 12 години на поста федерален канцлер Меркел е напускала Германия по служебна необходимост 419 пъти. Тя е посетила 79 страни, съобщава „Билд“.\n\nМеркел на два пъти посети България. За пръв път тя гостува в страната ни на 11 ноември 2010 г., а втория път – 20 януари 2018 г. Второто място по броя на обиколките – 131 за 7 години – заема Герхард Шрьодер, който е канцлер в периода от 1998 до 2005 г. Бронзовият медал е за Хелмут Кол. Канцлерът обединител, който управлява Германия в продължение на 16 години от 1982 до 1998 г., е осъществил само 102 пътувания.\n\nНай-умереният по отношение на задграничните воаяжи е Лудвиг Ерхард, работил през далечните 1963-1966 години, който е бил само в 12 държави. Най-често ръководителите на германското правителство са посещавали съседните държави: Франция – 106 пъти, от тях половината са на сметката на Меркел; Белгия – 92 пъти, а също така САЩ – 63 пъти. В петицата влизат още Великобритания (35 визити) и Италия (34).\n\nНа 14 март тази година Бундестагът избра Меркел за четвърти път на поста канцлер, въпреки нарастващото недоволство срещу нейната политика и трудните преговори за съставяне на коалиция. В случай че тя изкара пълен мандат, ще се изравни с Хелмут Кол по престой в канцлерството.\n\nМеждувременно стана ясно, че дъщерното дружество на германските пощи Deutsche Post Direkt е продавало личните данни на избиратели на водения от Ангела Меркел Християндемократически съюз (ХДС) и Партията на свободните демократи (ПСД) на Кристиан Линднер. Това стана ясно от разследване на германския седмичник Bild am Sontag. Според изданието дружеството продава данни на партии от 2005 г. насам, като при миналогодишните парламентарни избори двете партии са заплатили петцифрена сума за услугата.\n\nЗакупените данни включват информация като пол, доходи, образователно ниво и потребителски навици, въз основа на което двете партии са можели да определят политическите предпочитания на избирателите по региони и да насочат предизборните си кампании.\n\nГоворител на Deutsche Post потвърди, че Deutsche Post Direkt събира и обработва лични данни, но дейността на дружеството е изцяло в рамките на закона. От изказването става ясно още, че данните не се отнасят до конкретни избиратели, а до общи демографски данни.\n\nЧаст от услугите, които Deutsche Post Direkt предлага, е именно продажбата на потребителски данни, категоризирани групово по пощенски код, улица или за отделни сгради. Услугата се продава под името microdialog като начин за таргетиран маркетинг и според информация от сайта на дружеството отговаря на германския закон за защита на личните данни (Bundesdatenschutzgesetz).\n                    ", "date": "2018.04.02", "title": "Партията на Меркил купувала данни за избирателите от Deutsche Post, тя - най-пътуващият канцлер на Германия "}
{"url": "http://www.monitor.bg/a/view/18955-%D0%94%D0%B2%D1%83%D0%B4%D0%BD%D0%B5%D0%B2%D0%BD%D0%B0-%D1%81%D1%82%D0%B0%D1%87%D0%BA%D0%B0-%D0%B1%D0%BB%D0%BE%D0%BA%D0%B8%D1%80%D0%B0-%D0%A4%D1%80%D0%B0%D0%BD%D1%86%D0%B8%D1%8F/", "text": "\n                    Френската национална железопътна компания предупреди, че стачка на работещите в нея ще затрудни на 3 и 4 април железопътния транспорт в страната и на други места в Европа, предаде Асошиейтед прес.\n\nВ изявлението на компанията се съобщава, че през двата дни на стачката ще се движат само 15 на сто от високоскоростните влакове и 25 на сто от по-бавните влакове. Ще се движат един от всеки три влака между Франция и Германия и 75 на сто от влаковете \"Евростар\" между Париж и Лондон.\n\nЧетири профсъюза призоваха работещите в железопътния транспорт да стачкуват по два дни всяка седмица до края на юни, припомня АП. Те протестират срещу плана на правителството, който трябва да подготви националната компания за условията на конкуренция и слага край на някои придобивки на служителите.\n\nВлаковете на \"Талис\" между Франция, Белгия и Холандия ще се движат по нормалното си разписание.\n\n \n                    ", "date": "2018.04.02", "title": "Двудневна стачка блокира Франция "}
{"url": "http://www.monitor.bg/a/view/83749-%D0%95%D0%BB%D0%B4%D0%B0-%D1%81-%D0%9D%D0%BE%D0%B2%D0%B8%D1%87%D0%BE%D0%BA-%D0%BE%D1%82%D1%80%D0%BE%D0%B2%D0%B8%D0%BB%D0%B0-%D0%A1%D0%BA%D1%80%D0%B8%D0%BF%D0%B0%D0%BB/", "text": "\n                    Нервно-паралитичното вещество „Новичок”, с което бяха отровени бившият полковник от ГРУ Сергей Скрипал и дъщеря му Юлия, е вкарано във Великобритания от Русия в пакет елда. Това съобщи британското издание The Sun, позовавайки се на източници. 66-годишният шпионин е помолил дъщеря си да му донесе от Русия гречка, дафинов лист и подправки.\n\nЮлия обаче не успяла да отиде до магазина и помолила жена, чието име не се споменава, да отиде до магазина и да купи любимата й закуска. Твърди се, че в един от пакетите е имало частици от веществото „Новичок”. Скотланд Ярд вече са разпитали жената, която работела в „голяма медицинска компания в Русия” по изпълнената поръчка.\n\nНяма информация дали жената се смята за заподозряна. Не се съобщава и в коя страна се намира към момента. „Полицията смята, че подаръците, които Юлия е донесла на баща си, може да са съдържали нервно-паралитичния препарат „Новичок””, казва източникът на изданието.\n\nМеждувременно стана ясно, че Русия е изпратила списък с 13 въпроса до Техническия секретариат на Организацията за забрана на химическите оръжия (ОЗХО), свързани с отравянето на бившия руски двоен агент Сергей Скрипал и дъщеря му. Това съобщи кореспондентът на „Монитор“ в Москва Мила Кудрина, цитирайки съобщение на руското външно министерство.\n\n\"Постоянното представителство на Русия към ОЗХО изпрати на Техническия секретариат на организацията списък с въпрос, свързани с изфабрикуваното срещу Русия \"дело на семейство Скрипал\", се казва в изявлението, публикувано на сайта на министерството.\n\nРусия иска да знае каква помощ е поиска Лондон от Техническия секретариат на ОЗХО, каква информация и доказателства е предоставил на Техническия секретариат от британска страна, кой е оглавявал групата от експерти на ОЗХО, посетила Великобритания и в кои сертифицирани лаборатории ще бъдат извършени изследванията.\n\nОсвен това Русия иска да научи потвърждение на какви данни е поискала Великобритания - дали само на факта, че е използвано нервнопаралитично вещество, или че то се отнася към вида, наричан \"Новичок\" в западните страни.\n\nДруги въпроси се отнасят до участието на Франция в разследването, включително дали Техническият секретариат е разрешил споделянето на информация със страни от ЕС и дали Франция е предавала материали от собственото си разследване на ОЗХО.\n\nТова стана ден след като външното министерство на Русия огласи списъци с въпроси към Великобритания и Франция. Въпросите - 14 към Лондон и 10 към Париж.\n\nС въпросниците Москва иска обяснение на какво основание към разследването са били привлечени французи и пита доколко те са експерти по бойните отровни вещества. Освен това руската страна се интересува как така френските експерти са установили, че използваното вещество в Солсбъри е с руски произход и разполагат ли във Франция с образци от групата бойни агент \"Новичок\".\n\nПодобни въпроси са отправени и към британската страна, включително Лондон уведомил ли е Организацията за забрана на химическите оръжия за включването на Париж към разследването и предадени ли са на организацията изводите на френските следователи. Русия пита какво общо има Франция със случилото се с двама руски граждани във Великобритания и по кои свои процесуални законодателни текстове британците канят чужда държава да участва във вътрешно британско разследване.\n                    ", "date": "2018.04.02", "title": "Елда с \"Новичок\" отровила Скрипал "}
{"url": "http://www.monitor.bg/a/view/22828-%D0%A2%D1%80%D1%8A%D0%BC%D0%BF-%D0%B8%D1%81%D0%BA%D0%B0%D0%BB-%D1%81%D1%80%D0%B5%D1%89%D0%B0-%D1%81-%D0%9F%D1%83%D1%82%D0%B8%D0%BD/", "text": "\n                    \nАмериканският президент Доналд Тръмп е поканил руския си колега Владимир Путин по телефона на среща в Белия дом, съобщава АФП, цитирайки президентският помощник Юри Ушаков. Това е станало по време на телефонния разговор, провел се на 20 март. Разговорът е преди администрацията на американския президент Доналд Тръмп да експулсира 60 руски дипломати и да разпореди затварянето на консулството на Русия в Сиатъл. Това стана след като САЩ се солидаризираха с Великобритания да накажат Москва за нейната предполагаема роля в отравянето на бившия руски шпионин Сергей Скрипал в английския град Солсбъри. Русия обеща огледални мерки и изгони 60 американски дипломати.\n\n\"На фона на тези събития е трудно да се обсъжда възможността за провеждане на среща на върха\", каза на пресконференция представителят на Кремъл Юрий Ушаков. \"Иска ни се да вярваме, че обсъжданията (за предложената среща) ще започнат\", допълни той. \"Иска ни се да се надяваме, че в един даден момент ще можем да започнем сериозен и конструктивен диалог.\"\n\nВъпреки обтегнатите отношения президентът на Русия Владимир Путин нееднократно заявява, че продължава да е готов за среща на върха с американския си колега Доналд Тръмп. Това за последен път повтори говорителят на Кремъл Дмитрий Песков миналата седмица.\n\nПо-късно Кремъл заяви, че не е имало никакво обсъждане за планиране на среща на върха между президентите.\n\n\n \n                    ", "date": "2018.04.02", "title": "Тръмп предложил среща с Путин "}
{"url": "http://www.monitor.bg/a/view/79097-%D0%A1%D1%82%D0%BE%D0%BB%D0%B8%D1%87%D0%B0%D0%BD%D0%B8%D0%BD-%D1%83%D0%B1%D0%B8-%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D1%81%D0%B8-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BF%D0%BE%D1%87%D0%B8%D0%B2%D0%BA%D0%B0-%D0%BD%D0%B0-%D0%B2%D0%B8%D0%BB%D0%B0%D1%82%D0%B0/", "text": "\n                    63-годишен мъж от София е задържан като заподозрян за убийството на съпругата си, съобщиха от Областна дирекция на полицията в Кюстендил. Тялото на 61-годишна жена е открито с множество наранявания в двор на вила в село Косово, община Трекляно на 31 март. При извършения оглед на място по трупа са установени множество наранявания, нанесени с твърд предмет. Тялото е транспортирано за аутопсия в кюстендилската болница. Като заподозрян е задържан за 72 часа 63-годишният й съпруг. Започнато е досъдебно производство по случая, уведомен е окръжен прокурор.\n                    ", "date": "2018.04.02", "title": "Столичанин уби съпругата си по време на почивка на вилата"}
{"url": "http://www.monitor.bg/a/view/7602-%D0%9F%D0%BE%D0%B6%D0%B0%D1%80-%D0%B8%D0%B7%D0%B1%D1%83%D1%85%D0%BD%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%B8%D1%8F-%D0%B7%D0%B0%D1%82%D0%B2%D0%BE%D1%80-%D0%B5%D0%B2%D0%B0%D0%BA%D1%83%D0%B8%D1%80%D0%B0%D1%82-%D0%BF%D0%B0%D0%BD%D0%B4%D0%B8%D0%B7%D1%87%D0%B8%D0%B8/", "text": "\n                    Голям пожар върлува в пловдивския затвор, съобщи БЛИЦ като се позовава на свои източници. Горят няколко килии в 6-то крило, къде са настанени стотина затворници. Те са били евакуирани веднага и преместени на безопасно място. Засега се знае, че е огънят е лумнал от 17 килия, няма яснота от какво. Ще се работи по версия за умишлен палеж или за инцидент. Според официална информация на пожарната гори една килия, няма пострадали. Сигналът е подаден в 11:15 часа.\n \n                    ", "date": "2018.04.02", "title": "Пожар избухна в пловдивския затвор, евакуират пандизчии"}
{"url": "http://www.monitor.bg/a/view/73976-%D0%9C%D0%BB%D0%B0%D0%B4-%D0%BC%D1%8A%D0%B6-%D0%B7%D0%B0%D0%B3%D0%B8%D0%BD%D0%B0-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "\n                    33-годишен мъж е загинал при пожар в Пазарджик в нощта на събота срещу неделя, съобщи говорителят на местната Областна дирекция на МВР Мирослав Стоянов.Тялото на загиналия е намерено в банята на апартамент в малък жилищен блок на ул.” Теменуга” № 6  от пожарникарите, които се отзовали на сигнал, подаден на тел. 112 около  1 часа  след полунощ за пожар в жилището. Екипи на полицията и пожарната са отишли на адреса.След като загасили огъня огнеборците открили тялото в банята. Все още причините за смъртта на мъжа се изясняват, но по първоначална информация няма следи от насилие, уточни Стоянов. Трупът е откаран за аутопсия в патоанатомията на местната болница, предстои да станат ясни резултатите от съдебно-медицинската експертиза.Случаят се разследва от пазарджишкото Районно управление, образувано е досъдебно производство. Унищожени са мебели и домашно имущество и са опушени около 30 кв.м. стени. Спасена е жилищната сграда. \n\n \n                    ", "date": "2018.04.02", "title": "Млад мъж загина при пожар в Пазарджик"}
{"url": "http://www.monitor.bg/a/view/19440-%D0%9A%D0%BE%D0%BD-%D1%80%D0%B8%D1%82%D0%BD%D0%B0-%D0%BC%D0%BE%D0%BC%D1%87%D0%B5-%D0%B2-%D0%B3%D0%BB%D0%B0%D0%B2%D0%B0%D1%82%D0%B0/", "text": "\n                    Подплашен кон ритна 9-годишно момче в главата в силистренското село Нова Черна. Рамадан С. е с черепно-мозъчна травма и е настанен за лечение в Университетската болница в Русе.\n\nИнцидентът е станал в неделя към 14,30 часа. Рамадан и 20-годишният му брат се качили на каруцата и тръгнали към стопанство извън селото да вземат храна за коня. Баща им останал вкъщи. Първоначално управлявало голямото момче, но дало поводите на братчето си, когато то го помолило. Животното се подплашило и ритнало детето в главата.\n\nПострадалото момче е от ромски произход. Семейството има пет деца, като три от тях вече са пълнолетни. Майката починала преди две години и за домакинството се грижел бащата. Нямал постоянни доходи.\n                    ", "date": "2018.04.02", "title": "Кон ритна  момче в главата"}
{"url": "http://www.monitor.bg/a/view/9081-%D0%A6%D0%B8%D0%B3%D0%B0%D1%80%D0%B0-%D0%BF%D0%BE%D0%B4%D0%BF%D0%B0%D0%BB%D0%B8-%D0%B4%D1%8E%D1%88%D0%B5%D0%BA-%D0%B2-%D0%BA%D0%B8%D0%BB%D0%B8%D1%8F-%D0%BD%D0%B0-%D0%B7%D0%B0%D1%82%D0%B2%D0%BE%D1%80%D0%B0-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    \nЦигара подпали дюшек в килия 17 в 6-ти отряд в затвора в Пловдив и задими съседните помещения. Фасът е бил намерен от служители на Пожарната, съобщиха от затворническата управа.\n\nСигналът за пожара в затворническата килия бил получен в Пожарната в Пловдив в 11,15 часа, съобщиха от полицията в Пловдив. На място бил изпратен един екип огнеборци, които лесно и бързо се справили със ситуацията. В килията тлеели дюшеците на леглата, завивките и шкафчетата до тях, като имало много гъст дим. Имало и горящи пластмасови вещи, поради което етажът бил опразнен. Във времето, в което в килията възникнал пожарът, не е имало лишени от свобода. Те са били навън, по времето си за престой на открито. Помещението е било едва 8 квадрата, което е изгоряло. „Пламнал е един дюшек, като дори не е имало и пламъци, а само гъст дим. Обгазени лишени от свобода няма, тъй като по време на пожара те изобщо не са били в помещенията. Няма и пострадали служители на затвора”, обясниха от затворническата управа. Пострадали при инцидента нямало, уточниха и от полицията.\n\n \n\n                    ", "date": "2018.04.02", "title": "Цигара подпали дюшек в килия на затвора в Пловдив"}
{"url": "http://www.monitor.bg/a/view/10060-76%D0%B3%D0%BE%D0%B4%D0%B8%D1%88%D0%B5%D0%BD-%D0%BF%D0%BE%D0%B4%D1%85%D0%B2%D1%8A%D1%80%D0%BB%D0%B8-50-%D0%BB%D0%B2-%D0%BD%D0%B0-%D0%BA%D0%B0%D1%82%D0%B0%D0%B4%D0%B6%D0%B8%D0%B8/", "text": "\n                    76-годишен шофьор на микробус, който бил спрян за проверка, се опитал да подкупи униформените с 50 лв., но си докарал бързо полицейско производство за предлагане на подкуп на длъжностни лица. Случката се е разиграла в неделя на улица в септемврийското село Карабунар по време на полицейска акция по контрол над участниците в пътното движение. Екип на Районното управление на МВР спрял за проверка микробус „Мерцедес“ с водач 76-годишния Г.Д. от Септември. Униформените установили нарушение и предприели съставянето на акт. Възрастният мъж подавайки документите си на полицаите дал и полиетиленов плик с банкнота от 50 лева вътре. Така той се надявал, че ще се размине със съставянето на акт за констатираното нарушение. Вместо това обаче той се сдобил и с бързо полицейско производство за предлагате на подкуп на длъжностни лица.\n                    ", "date": "2018.04.02", "title": "76-годишен подхвърли 50 лв. на катаджии "}
{"url": "http://www.monitor.bg/a/view/35306-%D0%93%D1%80%D1%8A%D0%BC%D0%BD%D0%B0%D1%85%D0%B0-%D0%BA%D1%83%D1%87%D0%B5-%D0%BD%D0%B0-%D1%81%D0%B5%D0%BB%D1%81%D0%BA%D0%B0-%D1%83%D0%BB%D0%B8%D1%86%D0%B0/", "text": "\n                    Куче е било разстреляно на улица в белослатинското село Търнава, съобщиха от областната дирекция на МВР във Враца. За зверството е подал сигнал стопанина на четириногото, който го намерил мъртво и в локва кръв към 16 часа в неделя.\n\nОт извършения оглед, разпит на свидетели и аутопсия е установено, че домашният любимец е гръмнат с огнестрелно оръжие, неустановено по вид засега.\n\nРазследването по случая продължава. Образувано  е досъдебно производство. Уведомена е и районната прокуратура в Бяла Слатина.\n                    ", "date": "2018.04.02", "title": "Гръмнаха куче на селска улица"}
{"url": "http://www.monitor.bg/a/view/10350-%D0%97%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%B2%D0%B0%D1%80%D0%BD%D0%B5%D0%BD%D0%BA%D0%B0-%D0%B8%D0%B7%D0%B4%D0%B8%D1%80%D0%B2%D0%B0%D0%BD%D0%B0-%D0%B7%D0%B0-%D0%BA%D0%BE%D0%BD%D1%82%D1%80%D0%B0%D0%B1%D0%B0%D0%BD%D0%B4%D0%B0-%D0%BD%D0%B0-%D0%BA%D0%BE%D0%BA%D0%B0/", "text": "\n                    Състав на Варненския окръжен съд уважи искането на Окръжната прокуратура във Варна за задържането под стража на 33-годишната Фатма Д. Тя е обявена за издирване от Прокуратурата в германския град Бохум с европейска заповед за арест, след като била обявена и за международно издирване. На 7 ноември и на 18 декември 2016 година Фатма била забелязана да управлява в Нидерландия куриерски автомобил. Той бил проследен и спрян за проверка в Бохум, когато зад волана бил друг човек. При претърсването, в колата бил открит тайник, в който са намерени 4 кг. кокаин, а при повторното, по-щателно претърсване втория път - още 6,7 кг. кокаин. Издирваната за контрабанда на кокаин варненка била задържана на 30 март т.г. при пристигнето й на Летище Варна. Съдебните власти на ФРГ били незабавно информирани за местонахождението й. С постановление на наблюдаващ делото прокурор в Окръжната прокуратура - Варна, Фатма е задържана до произнасянето на Окръжния съд по отношение на мярката й за неотклонение „Задържане под стража“. Искането на Прокуратурата е било уважено от съда вчера. 33-годишната жена ще остане в ареста до насрочване на същинското производство по европейската заповед за арест.\n                    ", "date": "2018.04.02", "title": "Задържаха варненка, издирвана за контрабанда на кока"}
{"url": "http://www.monitor.bg/a/view/84615-%D0%A1%D0%BD%D0%B0%D0%B1%D0%B4%D0%B8%D1%82%D0%B5%D0%BB-%D0%BD%D0%B0%D0%B4%D0%B2%D0%B8-%D1%82%D1%80%D0%B8%D0%BC%D0%B0-%D0%B1%D0%B0%D0%BD%D0%B4%D0%B8%D1%82%D0%B8-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B3%D0%B8/", "text": "\n                    Снабдител от Враца надви трима бандити, които го нападнаха в ранните часове в понеделник, за да го ограбят. Екшънът се разиграл към 4,20 часа в района на складовата база в града.\n\nПрестъпниците се нахвърлили на 47-годишния мъж на крачки от микробуса, с който той трябвало да потегли за стока. Млатили го жестоко и го повалили на земята. Снабдителят обаче се съпротивлявал и се разкрещял за помощ, а нападателите му така и не успели да изтръгнат от него портфейла, в който имало тлъста пачка пари. За да не бъдат заловени те се разбягали, а нападнатият подал сигнал на горещия телефон 112.\n\nОт полицията веднага предприели заградителни действия и хванали бандитите. В ареста се озовали трима врачани на възраст от 26 до 31 години, срещу които ще бъде повдигнато обвинение за опит за грабеж. Според показанията на снабдителя, той е носил в себе си 11 200 лева за стока, съобщиха от областната дирекция на МВР във Враца.\n                    ", "date": "2018.04.02", "title": "Снабдител надви трима бандити, арестуваха ги"}
{"url": "http://www.monitor.bg/a/view/20589-%D0%9C%D1%8A%D0%B6-%D1%83%D0%B1%D0%B8-%D1%81-%D0%B2%D0%B8%D0%BB%D0%B0%D1%80-%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D1%81%D0%B8-%D0%B2-%D0%A2%D1%80%D0%B5%D0%BA%D0%BB%D1%8F%D0%BD%D1%81%D0%BA%D0%BE/", "text": "\n                    63-годишен мъж уби с вилар съпругата си в треклянското село Косово. Драмата се разиграла през уикенда, когато съседи откриват трупа на 61-годишната жена в двора на къщата й. По първоначална информация двамата са имали развод, но въпреки това често отсядали в семейната им къща в село Косово. „Аз зная, че са си семейство. През почивните дни идват тука. Мъжът е работил дълго време в Америка и през това време съпругата му построява вила в нашето село. Не зная да са имали някакви проблеми“, коментира кметът на Трекляно, Радко Петрунов.\n\nСпоред други теражирани версии пък двамата съпрузи - Лидия и Нено често се карали и преди време дори имала издадена ограничителна заповед по отношение на мъжа. „В момента проверяваме дали има издадена такава заповед. Все още работата по случая продължава. Предстоят и разпити на близките на двамата съпрузи“, коментираха работещи по случая.\n\n„При извършения оглед на място по трупа на Лидия са установени множество наранявания, нанесени с твърд предмет. Тялото на жената е закарано за аутопсия в кюстендилската болница“, обяви и директорът на ОДМВР – Кюстендил, Елиан Стамболийски.\n\nПо негови думи мъжът вече е направил самопризнания за случилото се и той е задържан за 72 часа в ареста на полицията. Най вероятно днес /вторник/ ще бъде гледана постоянна мярка за неотклонение „задържане под стража“ по отношение на 63-годишния Нено.\n\nИначе семейството е от столицата и често отсядало в новопостроената си вила в село Косово. „Не знаем повече нищо за тях. Не сме предполагали, че може да се стигне до подобна драма. Като всички семейства идваха тук през почивните дни, не сме забелязали да имат проблеми“, коментираха хора от село Косово. По случая е започнато досъдебно производство, уведомен е окръжен прокурор.\n                    ", "date": "2018.04.02", "title": "Мъж уби с вилар съпругата си в Треклянско"}
{"url": "http://www.monitor.bg/a/view/78589-%D0%91%D0%B8%D1%8F%D1%87%D0%B8-%D1%81-%D0%BA%D1%80%D0%B8%D0%BC%D0%B8%D0%B4%D0%BE%D1%81%D0%B8%D0%B5%D1%82%D0%B0-%D1%83%D0%B1%D0%B8%D1%85%D0%B0-%D0%BF%D1%80%D0%B8%D1%8F%D1%82%D0%B5%D0%BB-%D0%BF%D0%BE-%D1%87%D0%B0%D1%88%D0%BA%D0%B0/", "text": "\n                    Двама криминално проявени мъже след жесток запой убиха с кол и метални тръби свой авер, съобщиха от видинската полиция. Тялото на 52-годишният Александър от Градец е било открито с множество наранявания по главата и тялото на в стая на жилищна посторйка на един от убийците му.\n\nЗа броени часове след подадения от кмета сигнал за открит труп видински полицаи разкриха извършителите на тежкото криминално престъпление. Извършителите са двама жители на Градец, криминално проявени, които са задържани в ареста за убийство. В хода на предприетите незабавни оперативно-издирвателни и процесуално следствени действия криминалисти установили и задържали авторите на престъплението – И.М./57г./ и М.Ф./49г./. Двамата са приведени в полицейския арест за срок до 24 часа.\n\nСпоред първоначалните данни, на 28 март вечерта, тримата мъже пили заедно в дома на Мариан Ф. Помежду им възникнал скандал, при който двамата нанесли побой на 52-годишния Александър с дървен кол и метални тръби.\n\nСигналът за открит труп на мъж в стая на жилищна постройка е бил подаден на цветница в 09.45 часа от кметът на селото, който сигнализирал на тел.112. Дежурна оперативна група извършила оглед на местопроизшествието. И била установена самоличността на мъжа - 52-годишният Александър, който не е е семен и е бил овчар в селото. Последвалата аутопсия във видинската болница потвърдила първоначалните данни за извършено убийство.\n\nСлучаят е докладван в Окръжна прокуратура. Работата на разследващите продължава под ръководството на наблюдаващ прокурор. В РУ-Видин е образувано досъдебно производство за престъпление по чл.115 от Наказателния кодекс.\n\nЗадържаните на 57 и на 49 години мъже са криминално порявени, безработни.Единият от тях – Мариан прези година е излязъл от затвора. И двамат извършители на убийството и убитият са приятели и често са се запивали, твърдят техни съселяни.\n\nКметът на Градец Илия Томов сподели, че е потресен от убийството Ние намерихме тялото в дома , под леглото на този Мариян Филипов, който си призна, че е извършил убийството. Убитият – Мариян, който има две сестри ще бъде погребан днес. Като кмет не съм имал до сега проблеми с тях. Те тримата често пиеха заедно, но не съм очаквам да се стигне до убийство. Този, който си е признал- Мариян Филипов е работник към кметството по заетостта, каза още кметът.\n                    ", "date": "2018.04.02", "title": "Биячи с кримидосиета убиха приятел по чашка"}
{"url": "http://www.monitor.bg/a/view/3783-%D0%A5%D1%83%D0%BB%D0%B8%D0%B3%D0%B0%D0%BD-%D0%B1%D0%B8%D0%BB-%D0%BA%D0%BE%D0%BC%D1%88%D0%B8%D1%8F-%D0%B7%D0%B0%D1%81%D1%82%D0%B0%D0%B2%D0%B0-%D0%BF%D1%80%D0%B5%D0%B4-%D1%81%D1%8A%D0%B4%D0%B0/", "text": "\n                    \nТърновец нарушил обществения ред и нанесъл побой над съсед отива на съд. На 30 март на тел. 112 били получени няколко сигнала от живеещи в блок, който се оплакали, че техният съкооператор П.С. пуска силна музика в жилището си и не ги оставя да си починат. А когато те му направили забележка, 41-годишният мъж започнал да пали пиратки в коридорите и да троши какво му попадне пред очите.\n\nНа мястото е изпратен полицейски патрул, които направил устна забележка на нарушителя на реда. Минути след като полицаите си тръгнали, ядосан хулиганът нахлул в апартамента на едно от съседските семейства, нахвърлил се върху съпруга и му нанесъл няколко удара  ръце и крака по тялото и по главата. След повторно подадения сигнал, П.С. е арестуван и е отведен в полицейското управление. При направената проверка там станало ясно, че той е криминално проявен и има няколко осъдителни присъди. Срещу него отново е образувано досъдебно производство за причиняване на телеси повреди по хулигански подбуди.\n\n                    ", "date": "2018.04.02", "title": "Хулиган бил комшия застава пред съда"}
{"url": "http://www.monitor.bg/a/view/1693-%D0%9D%D0%BE%D0%B2%D0%BE%D0%B7%D0%B0%D0%B3%D0%BE%D1%80%D1%81%D0%BA%D0%B8-%D0%B3%D0%BE%D1%82%D0%B2%D0%B0%D1%87-%D1%81%D0%BA%D0%BB%D0%BE%D0%BD%D0%B8-%D0%BD%D0%B0-4-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80/", "text": "\n                     \n\n \n\nЗадържан при спецоперация на полицията в Нова Загора на 13 октомври 2016 година рецидивист сключи споразумение с прокуратурата и влиза в затвора за срок от 4 години.\n\nПри обиска в дома на 35-годишния Минчо Заеков – Заека в родното му село Стоил войвода криминалистите откриха марихуана на стойност 10 810 лв и прекурсори за приготовление на метаамфетамини.\n\n В специално пригоден тайник са намерени  намерена въздушна пушка, пригодена за стрелба с малокалибрени патрони, газов пистолет „Булмагнум и компютър с данни за клиентелата му.Присъдата ще бъде изтърпяна при първоначален строг режим.\n\nДо Заека разследващите стигнаха след задържането на уличния дилър Калин Цветков – Орела, който е бил спипан да изтъргува метаамфети на ученик в местната гимназия. Паметливи новозагорци припомнят, че за „готвача“ това ще бъде поредна присъда, след като през 2009-а беше спипан с 200 г хероин, 100 г канабис, пико и 7 000 лв „джобни“ докато карал надрусан личния си „Фолксваген джета“.\n\n \n                    ", "date": "2018.04.02", "title": "Новозагорски „готвач“ склони на  4 години затвор "}
{"url": "http://www.monitor.bg/a/view/21441-72%D0%B3%D0%BE%D0%B4%D0%B8%D1%88%D0%BD%D0%B0-%D1%81%D0%B5-%D0%B3%D1%80%D1%8A%D0%BC%D0%BD%D0%B0-%D1%81-%D0%BF%D0%B8%D1%81%D1%82%D0%BE%D0%BB%D0%B5%D1%82%D0%B0-%D0%BD%D0%B0-%D0%BC%D1%8A%D0%B6%D0%B0-%D1%81%D0%B8-%D0%BF%D0%BE%D1%81%D1%80%D0%B5%D0%B4%D0%BD%D0%BE%D1%89/", "text": "\n                     \n\n \n\n72-годишна жителка на новозагорското село Събрано е приета по спешност в сливенската болница с огнестрелна рана в крака, инцидентът е станал към 21,50 часа на 1 април при все още неизяснени обстоятелства.Възрастната Кера Ангелова произвела изстрел със законно притежавания пистолет на мъжа, с когото живеела на семейни начала Иван Кондев, който работел като охранител в частна фирма, коментира кметицата на селото Илиана Трифонова. Тя не знае какви са причините баба Кера да грабне през нощта пушкалото, в селото я познавали и нея и Кондев като кротки хора.Наложило се да търсят лека кола през нощта, за да я закарат първо до Нова Загора, а в последствие / защото в градчето няма хирург/  до областната болница. От Сливен уточняват, че няма опасност за живота на простреляната, куршумът обаче строшил капачката и жената е обездвижена. Денонощие по-рано, към 23,00 часа на 31 март изстрели са ехтели и в Нова Загора, където сериозно почерпен 52-годишен жител на квартал „Загоре“ гърмял за удоволствие с пистолет от терасата на апартамента си. Канонадата се разминала без да има пострадали, при появата на униформените стрелецът, 52-годишният Георги М. доброволно предал пищова, който притежавал законно.Образувани са две досъдебни производства.\n                    ", "date": "2018.04.02", "title": "72-годишна се гръмна с пистолета на мъжа си посреднощ    "}
{"url": "http://www.monitor.bg/a/view/21610-%D0%94%D1%8A%D1%80%D0%B6%D0%B0%D0%B2%D0%B0%D1%82%D0%B0-%D1%89%D0%B5-%D0%B7%D0%B0%D0%BB%D0%B5%D1%81%D0%B8-20-%D1%85%D0%B8%D0%BB-%D0%B4%D0%B5%D0%BA%D0%B0%D1%80%D0%B0-%D0%BF%D0%BB%D0%BE%D1%89-%D1%82%D0%B0%D0%B7%D0%B8-%D0%B3%D0%BE%D0%B4%D0%B8%D0%BD%D0%B0/", "text": "\n                    20 хиляди декара площ ще бъде залесена през тази година. Това каза в сутрешния блок „Добро утро, България“ на Радио „Фокус“ инж. Григор Гогов, изпълнителен директор на Изпълнителната агенция по горите по повод инициативата „Седмица на гората“, която стартира днес в Габрово. По думите му от тези площи 15 хил. декара са държавни горски територии, като има голяма вероятност през следващите години залесяването да достигне около 100 хил. декара годишно. „Следващите няколко години предстои сериозно увеличение на залесяването в България, заради освободените площи, които се получиха заради короядите, заради климатичните проблеми, които имаше през последните няколко години и от пожарите. Преди десетина дни проведохме първото заседание на възобновения Национален съвет по горите и там се взе решение да се изготви 5-годишна програма за залесяване. За всички тези освободени площи и такива, които пустеят от държавния поземлен фонд“, обясни той. Инж. Григор Гогов добави, че инициативата „Седмица на гората“ се осъществява за 94-ти път у нас, като най-мащабни залесявания предстоят в района на Кресна.\n                    ", "date": "2018.04.02", "title": "Държавата ще залеси 20 хил. декара площ тази година"}
{"url": "http://www.monitor.bg/a/view/8772-%D0%9E%D1%82%D0%BB%D0%BE%D0%B6%D0%B8%D1%85%D0%B0-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%B3%D0%BE%D1%80%D0%B8%D0%B2%D0%B0%D1%82%D0%B0-%D0%B7%D0%B0-%D0%BA%D1%80%D0%B0%D1%8F-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0/", "text": "\n                    \nВлизането в сила на Закона за горивата, който предвиждаше ограничения за земеделските производители се отлага за догодина. Това стана ясно след среща днес в министерския съвет при премиера Бойко Борисов на министъра на земеделието Румен Порожанов, вносителят на законопроекта депутатът от патриотите Емил Димитров - Ревизоро и представители на браншовите организации от земеделския отрасъл. Румен Порожанов съобщи, че в последните дни и вчера е имал няколко срещи по проблема и припомни, че земеделският сектор от години работи на светло.\n\nЕмил Димитров каза след днешната среща, че предстои изготвянето на доклад за всички постигнати договорености, които ще бъдат внесени в парламента на първо четене в зала. „Браншовите организации ще изготвят текст и аз лично ще го внеса, като по този начин ще спестим време“, обеща депутатът. „След това ще направим работни групи, чрез които законът да се придвижи и да бъде приет окончателно. Постигнахме споразумение законът да влезе в сила от Нова година. Земеделците няма да понасят административна или финансова тежест“, обясни той на брифинга след срещата.\n\nПо думите му на регистрираните няма да се поставят никакви нови условия, а удостоверенията предвидени в закона ще се направят служебно. „Разбрахме се как това да стане в координация между финансовото и земеделското министерства и другите служби, в които вече има данни, за да не се налага земеделците наново да ги декларират. Договорихме се и за облекчен режим за тези, които до момента не са се регистрирали, как да регистрират своите резервоари и как да се извършва контролът ще без нивомери. Системата ще бъде разработена от Агенция „Митници“ и НАП“, допълни той.\n\n„По молба на премиера поех ангажимент предложенията на земеделския министър да бъдат внесени между четенията, премиерът пое ангажимент ГЕРБ да ги подкрепи този законопроект“, добави Димитров\n\nКостадин Костадинов, председател на Националната асоциация на зърнопроизводителите благодари на премиера и на министър Порожанов за оказаното съдействие за решаване на проблема. „За момента проблемът е решен. Отменяме протестът, насрочен за 3 април“, обяви браншовикът.\n\nПървоначалният вариант на Законопроекта за административното регулиране на икономическите дейности, свързани с нефт и продукти от нефтен произход предизвика недоволство не само сред фермерите, но и в строителния и транспортния бранш. Първоначално се предвиждаше да влезе в сила още в средата на 2018 г.\n\n \n\n\n \n                    ", "date": "2018.04.02", "title": "Отложиха закона за горивата за края на годината"}
{"url": "http://www.monitor.bg/a/view/70452-%D0%9F%D1%80%D0%B0%D0%B2%D1%8F%D1%82-%D0%BD%D0%BE%D0%B2-%D0%BE%D0%BF%D0%B8%D1%82-%D0%B7%D0%B0-%D0%BF%D1%80%D0%BE%D0%B4%D0%B0%D0%B6%D0%B1%D0%B0-%D0%BD%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%BA%D0%BE%D0%BC%D0%B5%D1%82%D0%B0/", "text": "\n                    Областната администрация във Варна ще направи нов опит за продажбата на последната българска комета, която стои закотвена в канала „Море-езеро“ край парка в Аспарухово. Търгът е насрочен за 18 април, а документите за участие ще се приемат от 10-ти до 17-ти. Определената начална цена е 7 920 лева.\n\nСумата е по-ниска от исканите 9 500 лв. на предишното обявление, месец по-рано, когато за последния кораб на подводни криле не се появи нито един кандидат. Желаещите да разгледат корпуса на плавателния съд, предназначен за превоз на пътници, могат да го направят с предварителна заявка на 11 и 13 април,казаха от областната управа във Варна.\n\nСпоред нейния управител Стоян Пасев, само наемането на кран и транспорта до фирма за скрап на развалината, която няма и двигател, ще струва повече от начално обявенената тръжна сума. Корабчето от Татово време, което било подарено на ОК на ДКМС-Варна, в миналото е използвано за морски разходки, но по-късно е закотвено на брега, като атрактивно заведение. От години обаче тъне в мизерия и напоследък се използва само за подслон на бездомници и за сборище на наркомани.\n\nКомета-5 се води частна държавна собственост, съгласно заповед на министъра на финансите от 15 декември 1997 г. Решението за продажбата на закотвения плавателен съд е на Комисията за разпореждане с имоти и вещи – държавна собственост от 17 август 2017 г. До идеята за продажбата на корабчето се стигнало след множество сигнали на граждани, че то се използва за подслон на клошари и два пъти на борда му по тяхна вина е възниквал пожар.\n\nСъгласно справка в Областна администрация – Варна, плавателният съд е зачислен там със стойност 1 946 лв. Въпреки незавидното състояние на последната варненска комета, Пасев е на мнение, че култовото водно возило от социализма трябва да остане за поколенията и да бъде поддържано и стопанисвано като ценна реликва. Затова се обмисля вариант, ако и след втория търг не му се намери стопанин, да се създаде инициативен комитет за спасяването на кометата и тя да бъде запазена като атракция за бъдещото обновяване на Аспаруховия парк.\n                    ", "date": "2018.04.02", "title": "Правят нов опит за продажба на последната българска комета"}
{"url": "http://www.monitor.bg/a/view/87453-338-%D0%BA%D1%80%D1%83%D0%B8%D0%B7%D0%BD%D0%B8-%D0%BA%D0%BE%D1%80%D0%B0%D0%B1%D0%B0-%D1%81%D0%BF%D0%B8%D1%80%D0%B0%D1%82-%D0%BA%D1%80%D0%B0%D0%B9-%D0%A0%D1%83%D1%81%D0%B5/", "text": "\n                    Общо 338 корабопосещения с круизни туристи са заявени в Русе за тазгодишния туристически сезон по Дунав, съобщи пред „Монитор“ директорът на „Речен надзор“ към Изпълнителната агенция „Морска администрация“ Иван Жеков. Четиринайсет от корабопосещенията са на плаващите под български флаг „Ариана“ и „Елегант Лейди“.\n\nПрез миналата година е имало 339 заявки от туроператори за спиране на круизни кораби на русенското пристанище, припомни Жеков. Той смята, че ако през лятото няма критично ниски нива в долния участък на реката, курсовете до Русе ще се изпълнят.\n\nПървият за този сезон круизен кораб спря на русенското пристанище на 22 март. На борда на „Viking Lif“, плаващ под швейцарски флаг, имаше 180 круизни туристи, които пътуваха по маршрута Будапеща – Гюргево.\n\nОбщо 170 кораба извършват круизен туризъм по Дунав, посочи Жеков. Най-популярни са седемдневните круизи от Пасау до Будапеща, които съставляват 85 процента от туристическите пътувания по реката. Най-продължителните са 16-дневните круизи от Пасау до делтата на реката и обратно.\n                    ", "date": "2018.04.02", "title": "338 круизни кораба  спират край Русе"}
{"url": "http://www.monitor.bg/a/view/28059-%D0%A5%D0%BE%D1%82%D0%B5%D0%BB%D0%B8%D0%B5%D1%80%D0%B8-%D0%BF%D1%80%D0%B8%D0%BC%D0%B0%D0%BC%D0%B2%D0%B0%D1%82-%D1%82%D1%83%D1%80%D0%B8%D1%81%D1%82%D0%B8-%D1%81-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%B8-%D0%B3%D0%BB%D0%B5%D0%B7%D0%BE%D1%82%D0%B8%D0%B8/", "text": "\n                    До сряда всички отворени хотели по Добруджанското Черноморие ще бъдат запълнени на 100 процента, заяви Димитър Димитров, шеф на браншовата регионална камара на ресторантьорите и хотелиерите. „Продължаваме да записваме до сряда. Има съвсем малко свободни места и се надявам, че всичко ще се напълни. Говоря за хотели в Албена, Балчик и Кранево. Гостите отново са само румънци и българи, като съотношението е 60 на 40, в полза на северната ни съседка”, каза Димитров.\n\nКато леглова база, за този Великден отворените хотели са с 2 по-малко от миналата година, когато пълняемостта беше 95 на сто. В Албена са отворени шест хотела, които са пълни за Великден. След празниците хотелите в Албена започват да отварят постепенно, защото в средата на април курортът посреща първите си туристи за сезон 2018.\n\nХотелиерите са приготвили изненади за гостите си, разкри Димитров. Някои от тях са заложили на шарени яйца в стаите, други предлагат безплатни СПА, в Балчик и Кранево пък дават възможност на желаещите за безплатни разходки с велосипед.\n\nДо 25 март е имало 2-3 процента ръст на ранните записвания, в сравнение със същия период на миналата година. Някои от хотелиерите запазват бонусите и отстъпките до края на април. Според Димитров, като цяло се очаква ръст от 4-5 процента за целия летен сезон. „Да не забравяме, че западните туроператори вече предлагат пакетите според времето: 5 слънчеви дни, 2 дъждовни или 5 слънчеви, 2 облачни дни. Ако се очертава лошо време за по-дълъг период, туроператорите пренасочват клиентите си в други държави. Така че, нека не забравяме, че туризмът ни зависи и от времето”, подчерта той.\n\nЩо се отнася до кадровото обезпечаване, повечето от хотелиерите са запазили кадрите си и през зимния период – или квалификация и преквалификация на място, плащане на осигуровките за целия период и някаква минимална заплата. Предвижда се ново увеличение на заплатите в бранша с 7-11 процента.\n\nУвеличение в цената на пакетите също има, но то е малко и не е от всички хотелиери. Албена вдигна цените с 2-3 процента, а в Балчик и Кранево – с 1-2 процента.\n                    ", "date": "2018.04.02", "title": "Хотелиери примамват туристи с безплатни глезотии"}
{"url": "http://www.monitor.bg/a/view/65010-%D0%9C%D1%82%D0%B5%D0%BB-%D1%81%D1%82%D0%B0%D1%80%D1%82%D0%B8%D1%80%D0%B0-smart-home-%D0%B8%D0%BD%D0%BE%D0%B2%D0%B0%D1%82%D0%B8%D0%B2%D0%BD%D0%B0-%D1%83%D1%81%D0%BB%D1%83%D0%B3%D0%B0-%D0%B7%D0%B0-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5-%D0%BD%D0%B0-%D0%B4%D0%BE%D0%BC%D0%B0/", "text": "\n                     Мтел, част от A1 Group, представя за първи път на българския телеком пазар цялостно и достъпно решение за управление на дома. С  потребителите ще могат да управляват всички устройства и уреди в дома си спрямо своите нужди и да му осигурят още по-добра защита. Това е първата глобална А1 услуга, която телекомът стартира у нас. Принадлежността на Мтел към голямото семейство на A1 Group позволява, с въвеждането на Smart Home, българските потребители да получат достъп да най-иновативните технологични решения.\n\nНай-новият продукт на телекома е и единственият у нас, който разполага с изкуствен интелект, който изучава навиците на ползване и така може да се пригоди към предпочитанията на всеки член от семейството. Мтел Smart Home се предлага в два пакета –  и .\n\nПакет  осигурява удобство и по-лесно управление на уредите у дома. Благодарение на включения в пакета смарт контакт, потребителят може да управлява работата на своите електроуреди, когато е извън дома. За по-голяма енергийна ефективност в комплекта е включена и смарт крушка и сензор, който засича движението и измерва осветеността и температурата в помещението, в което е монтиран.\n\nПакет предлага повече сигурност на дома и спокойствие на семейството. В него е включен сензор, който показва когато има отворена врата или прозорец при напускане на дома. Допълнителната защита се осигурява и от включената в предложението сирена, която алармира със силен звуков сигнал, когато непознат влезе в жилището. В такъв случай Smart Home изпраща и известие до телефона на потребителя. Мтел Smart Home винаги показва кой е вкъщи, както и по кое време член на домакинството е излязъл.\n\nВ пакетите са включени устройства, които се инсталират бързо и лесно – за да се ползва самата услуга е нужно единствено да се изтегли и настрои приложението  от Google Play или App Store. Цената на всеки от пакетите с включени устройства е 26,99 лева на месец, като има възможност и за закупуване на оборудването в брой на цена от 149,99 лева. Без цената за оборудването таксата на месец е 19,99 лева.\n\nМтел Smart Home е подходящо решение за хора, които искат да управляват дома си спрямо своите нужди, да си осигурят повече комфорт, сигурност и да оптимизират разходите си за електроенергия и отопление. Услуга е достъпна в онлайн магазина на Мтел, както и в магазините в София на бул. Витоша 40, в Сердика Център и в МОЛ София.\n\nSmart Home е поредната стъпка от стратегията на Мтел да бъде иновативен лидер на пазара. През миналата година компанията първа от големите телекоми пусна собствени телевизионни канали – Mtel Sport 1 и Mtel Sport 2. Впоследствие Мтел стартира първата у нас онлайн платформа за дигитални услуги, включваща над 20 „облачни” услуги. Телекомът продължава да развива и иновативните услуги  и , които гарантират на клиентите достъп до телевизия на мобилни устройства и неограничен домашен интернет в цялата страна.\n                    ", "date": "2018.04.02", "title": "Мтел стартира Smart Home - иновативна услуга за управление на дома "}
{"url": "http://www.monitor.bg/a/view/11403-30-%D0%B1%D0%BE%D0%BD%D0%B0-%D0%B3%D0%BB%D0%BE%D0%B1%D0%B0-%D0%B7%D0%B0-%D1%84%D0%B0%D0%BB%D1%88%D0%B8%D0%B2%D0%BE-%D0%BF%D1%80%D1%8F%D1%81%D0%BD%D0%BE-%D0%B0%D0%B3%D0%BD%D0%B5%D1%88%D0%BA%D0%BE/", "text": "\n                    До 30 бона глоба за фалшиво прясно агнешко грози всеки един търговец, който предлага месо с невярна информация за произход или представя мръвката за охладена и прясна, а в действителност е била замразена. Според закона това се счита за нелоялна търговска практика и санкцията е 30 хил. лв., а при повторно нарушение - до 50 хил. Това стана ясно от думите на Константин Райков, член на Комисията за защита на потребителите (КЗП).\n\n„Преди всичко е важно потребителите да бъдат добре и правилно информирани. Ако имат някакво съмнение, трябва да изискват от търговеца по-подробна информация. Освен така наречените печати, от които е видно кога е внесено месото, на коя дата е минало ветеринарен контрол, също и документи за безопасността на стоката и касова бележка за покупката, за да може при евентуални негативни последици за тях, да могат да упражнят своите права”, препоръча Райков. Той добави и съвет потребителите да пазаруват от магазини, които добре познават - независимо дали е кварталната месарница или голяма верига, а при съмнения - да не пазаруват.\n\nПо отношение на цените - важно е те да бъдат ясно и коректно обявени, тъй като в навечерието на празници търсенето се повишава и е възможно някои стоки да поскъпнат. Потребителите обаче трябва да са правилно информирани за това, което ще платят, за да не се създават условия за нелоялни практики. Санкциите за административни нарушения от типа на липса на цената, включително за единица мярка на предлаганата стока, е до 3000 лв.\n                    ", "date": "2018.04.02", "title": "30 бона глоба за фалшиво прясно агнешко"}
{"url": "http://www.monitor.bg/a/view/72824-%D0%92%D0%B5%D0%BB%D0%B8%D0%BA%D0%B8-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA-%D0%B5-%D0%B7%D0%B0%D0%BF%D0%BE%D1%87%D0%B2%D0%B0-%D0%A1%D1%82%D1%80%D0%B0%D1%81%D1%82%D0%BD%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0/", "text": "\n                    \nДнес започва Страстната седмица. Последната седмица от земния живот на Исус Христос. Седмицата се нарича \"Велика\" или \"Страстна седмица\", т.е. Седмица на страданията, прелюдия към вечния живот. Всеки ден от Страстната седмица е наречен велик и свят. През всеки един от тях църквата възпоменава чрез специални богослужения пътя на Христос към Голгота, страданията и изкупителното Му дело на Кръста.\n\nСлед като възкресил в събота мъртвия от четири дни Лазар и влязъл възседнал бял осел в Ерусалим, където го посрещнали тържествено с палмови клонки като Месия, Исус доброволно вървял стъпка по стъпка към предначертаната си участ.\n\n \n\n\n\nВсъщност на старобългарски страст означава страдание. По тази причина дните на Христовите страдания от влизането на Исус Христос в Йерусалим за Пасха до смъртта му са наречени страстна седмица. В българската домашна православна традиция всеки от дните се отбелязва по особен начин.\n\nПървите 3 дни са отредени за разтребване вкъщи, като се придава и символично пречистващ характер – прави се за здраве. На Велики четвъртък се спазва строга забрана за работа, боядисват се великденските яйца. На Велики петък (наричан още Разпети петък) -  ходи се на църква и се минава под масата 3 пъти за здраве. На Велика събота обикновено се месят и пекат обредните великденски хлябове.\n\n \n\n\n\nнаситена с покъртителни преживявания. Вярващите на Разпети петък ходят на църква, минават три пъти под масата за здраве, излизат и целуват разпятието. Великопостните служби през делничните дни са характерни с покайно пеене. Царските двери остават затворени, като символ за отделянето на човека от Царството Божие.\n\nНа Велики понеделник евангелистите ни разказват как Божият син влязъл в Йерусалимския храм и го намерил пълен пълен с търговци. Обхванат от свещен гняв, Той прекатурил масите им, а тях самите изгонил, защото храмът е дом за молитва, а не тържище.\n\nEвангелистите ни разказват как Божият син влязъл в Йерусалимския храм и го намерил пълен пълен с търговци. Обхванат от свещен гняв, Той прекатурил масите им, а тях самите изгонил, защото храмът е дом за молитва, а не тържище.\n\n \n\n\n\nи предобраз на Исус Христос. Йосиф бил продаден от своите братя на пътуващи за Египет търговци. Там, в чуждата нему страна, той преминал през множество страдания, но фараонът го направил втори по власт и положение в цялото царство.\n\nПодобно на Йосиф Господ Исус Христос бил предаден от евреите на езичниците, бил измъчван и страдал заради човешките грехове. Църквата ни предлага да размислим също над образа на безплодната смокиня (смоковница), която изсъхнала след като била прокълната от Господ. ''Всяко дърво, което не дава добър плод, бива отсичано и хвърлено в огън''.\n\nТака и ние ще бъдем осъдени, ако не живеем в молитвено общение с Бога, не се стремим да се усъвършенствуваме във вярата, не се изпълваме с добродетели,  и не принасяме духовни плодове.\n\n\n \n                    ", "date": "2018.04.02", "title": "Велики понеделник е, започва Страстната седмица"}
{"url": "http://www.monitor.bg/a/view/44484-%D0%A8%D0%B5%D1%84%D1%8A%D1%82-%D0%BD%D0%B0-%D0%92%D0%90%D0%A1-28-%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%82%D0%B8%D0%B2%D0%BD%D0%B8-%D1%81%D1%8A%D0%B4%D0%B8%D0%BB%D0%B8%D1%89%D0%B0-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B0%D1%82-%D0%B7%D0%B0%D0%BF%D0%B0%D0%B7%D0%B5%D0%BD%D0%B8/", "text": "\n                    Действащите в момента 28 административни съдилища в страната трябва да бъдат запазени, за да се гарантира правната защита на гражданите. Това заяви председателят на Върховния административен съд Георги Чолаков в предаването \"Преди всички\" по БНР. \"Ще се боря да не бъде премахнат нито един административен съд. Може да има реорганизация на бройките. Да, ако някъде административните съдии са в повече от това, което има като натовареност, може да се проведе процедура по съкращаване или преместване. В Бургас са свръхнатоварени, имат над 20 дела на месец. В Сливен и Ямбол са по-малко натоварени. От 16 април аз ще командировам съдии от Сливен и от Ямбол, които ще правораздават в Бургас\", обясни Чолаков.\n\nПредседателят на Върховния административен съд заяви още, че основната му цел на поста остава намаляването на тежестта върху институцията, за което е сезиран и Конституционния съд. \"Конституционният съд да тълкува разпоредбата на чл. 125 ал. 2 от Конституцията дали конституционният законодател е възложил задължително на Върховния административен съд да разглежда и се произнася по законосъобразност на актове на министри и на Министерски съвет. Едно такова тълкуване би помогнало Върховният административен съд да не гледа като първа инстанция всички актове на министри и на Министерски съвет\", коментира той.\n\n\"Извърших реорганизация във всички отделения, като съответно преместих една материя от едно отделение в друго, за да може там да се освободи възможност да влезе бърза материя. Така всички отчуждавания също са пренасочени в друга материя, като уволненията ги преразпределих между три отделения. Тези, които са във Втора колегия, които се занимават с този вид дела, защото е опасно тези дела да се пръснат между всички съдии и това ще доведе до доста противоречива практика. Затова делата за уволнения си останаха в рамките на Втора колегия\", добави Георги Чолаков.\n\n \n                    ", "date": "2018.04.02", "title": "Шефът на ВАС: 28 административни съдилища в страната трябва да бъдат запазени"}
{"url": "http://www.monitor.bg/a/view/12613-%D0%9E%D1%89%D0%B5-6-%D0%B3-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%B5%D0%BA%D1%81%D0%BA%D0%BC%D0%B5%D1%82%D0%B0-%D0%BD%D0%B0-%D0%92%D0%B8%D0%B4%D0%B8%D0%BD-%D1%81%D0%B2%D0%B8%D0%BB-5-%D0%BC%D0%BB%D0%BD-%D0%BB%D0%B2-%D0%BE%D1%82-%D0%BE%D0%B1%D1%89%D0%B8%D0%BD%D0%B0%D1%82%D0%B0/", "text": "\n                    Трета осъдителна ефективна присъда постанови монтанският окръжен съд за бившия кмет на Видин Румен Видов. Тя е 6 години затвор при строг режим, а Видов е признат за виновен за присвояване на близо 5 милиона лв. от общинския бюджет, съобщи окръжният съдия Милена Бранкова, гледала делото.\n\nПрестъплението е извършено между юли и октомври 2011 година, дни преди края на мандата на Видов. Той бе кмет на крайдунавската община от 9 ноември 2007 до 2 ноември 2011 година.\n\nПарите в размер на 4 882 515 лева от бюджета на фалиралата по онова време община Видин, са платени на три охранителни фирми с един собственик, който вече е покойник.\n\nСредствата са извадени от хазната на база на действащи изпълнителни листове, обясни съдия Бранкова. Това е станало в нарушение на законите за счетоводството, финансовия контрол и общинските бюджети. Оказало се, че договори за услугите на фирмите в общината липсват и всичко е платено база на документите на самите охранители.\n\nПредишните две присъди на екскмета Видов също са ефективни. Постановени са окръжния съд в Монтана през 2016 година.\n\nПрез март Видов е осъден на 4 години и 6 месеца лишаване от свобода заради плащане на кухи фирми за чистота. Излязлата от бюджета незаконно сума е в размер на 103 820 лв. През декември същата година е признат за виновен и осъден на 5 години затвор за финансови далавери с охранителни фирми, които пазели общински сгради само на хартия. Сумата е 224 000 лв.\n\nНито една от присъдите не е влязла в сила и се обжалват пред по-висша инстанция.\n                    ", "date": "2018.04.02", "title": "Още 6 г. затвор за екскмета на Видин, свил 5 млн. лв. от общината"}
{"url": "http://www.monitor.bg/a/view/38433-%D0%9C%D0%92%D0%A0-%D1%88%D0%B5%D1%84%D1%8A%D1%82-%D0%92%D1%8A%D0%B2-%D0%92%D1%80%D0%B0%D1%86%D0%B0-%D0%B8%D0%BC%D0%B0%D1%88%D0%B5-%D0%BB%D0%BE%D1%88%D0%B8-%D0%BF%D1%80%D0%B0%D0%BA%D1%82%D0%B8%D0%BA%D0%B8/", "text": "\n                    „Във Враца имаше недобри практики“. Това заяви вътрешният министър Валентин Радев при посещението си във Враца. Той не скри, че визитата му е свързана и с назначението на новия шеф на областната дирекция на МВР комисар Янко Янколов. От думите му стана ясно, че министерството подкрепя усилията му да нормализира работата на полицейските служители в региона. „Знаете какви хора имаше тук преди време и че системата трябваше да се срамува от направеното от тях“, вметна още Радев.\n\nМинистърът се срещна и с кметовете от областта, които с малки изключение били доволни от служителите на МВР.\n\n„Говорехме най-вече за битовата престъпност, видеонаблюдението и въобще какво прави МВР за безопасността на хората. Според повечето кметове полицията работи добре с тях, но имат забележки по жалби и сигнали, униформените да се отзовават по-бързо на повикванията им. Говорихме и за камерите и стана ясно, че в Козлодуй има 470 камери и софтуер за видеонаблюдение. С камерите е много лесно да се стигне до престъпниците и да се разрешават по-бързо престъпленията“, заяви Радев.\n                    ", "date": "2018.04.02", "title": "МВР шефът: Във Враца имаше лоши практики"}
{"url": "http://www.monitor.bg/a/view/30459-%D0%A4%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%B2-%D0%A1%D0%BE%D1%84%D0%B8%D1%8F-%D0%B8%D0%BC%D0%B0-%D0%B2%D1%8A%D0%B7%D1%80%D0%B0%D0%B6%D0%B4%D0%B0%D0%BD%D0%B5-%D0%BD%D0%B0-%D1%87%D0%B5%D1%82%D0%B5%D0%BD%D0%B5%D1%82%D0%BE/", "text": "\n                    През последните години в столицата се наблюдава истинско възраждане на четенето и пример за него са кафенетата, които се превръщат в книжарници и организират различни срещи с автори и представяния на книги. Това сподели кметът на София Йорданка Фандъкова по време на официалното откриване на „Походът на книгите“ в Столична библиотека. Тя допълни, че през последните години тя се е превърна в център на четенето, особено на детското. За последната година броят на читателите в Столична библиотека се увеличил на 48 хиляди, половината от тях до 28 години. Надеждата на кмета на София е да се преодолее конкуренция на таблета, компютъра и плейстейшъна, за което могат да помогнат арт ателиета за деца. По повод международния ден на детската книга Йорданка Фандъкова почете любима своя приказка от книгата на Леда Милева „Цветни приказки“.\n\nПо случай началото на националната кампания „Походът на книгите“, чийто фокус тази година е насърчаването на ранното детско четене, бе представен и специално изготвен наръчник. В него може да се намери статистика какви са ползите и защо трябва да се чете, защо то е важно както у дома, така и в детската градина, има и ръководство как един родител да се подготви за четенето.\n                    ", "date": "2018.04.02", "title": "Фандъкова: в София има възраждане на четенето "}
{"url": "http://www.monitor.bg/a/view/7751-%D0%A1%D1%82%D0%BE%D0%BB%D0%B8%D1%87%D0%BD%D0%B0%D1%82%D0%B0-%D0%BE%D0%B1%D1%89%D0%B8%D0%BD%D0%B0-%D1%81%D1%8A%D0%B1%D0%B8%D1%80%D0%B0-%D1%81%D1%82%D0%B0%D1%80%D0%B8-%D0%B4%D1%80%D0%B5%D1%85%D0%B8/", "text": "\n                    Столичният инспекторат организира мобилен пункт за събиране на текстил от днес до 24 април, съобщиха от общината. Кампанията за събиране на текстил и стари дрехи е част от инициативата за Пролетно почистване. С цел улеснение на гражданите всеки, който желае да предаде ненужни облекла в количество над 10 кг може да направи заявка за предаване на телефона на Оперативния център на Столичен инспекторат - 02/ 987 55 55. Целта на кампанията е опазване на околната среда и въздуха. Изхвърлянето на текстилни отпадъци в съдовете за смесени битови отпадъци води до замърсяване на околната среда и въздуха в случай на нерегламентирано изгаряне, обясниха от „Московска“ 33. Оттам припомнят, че провеждат целогодишна кампания за събиране на ненужен текстил - дрехи, чанти, обувки, кожи, кърпи, хавлии, завеси, покривки и други текстилни материали от гражданите в стационарни пунктове. От кметството искат постепенно да разширят пунктовете с цел да обхванат цяла София.\n\n\n \n                    ", "date": "2018.04.02", "title": "Столичната община събира стари дрехи "}
{"url": "http://www.monitor.bg/a/view/72063-%D0%9F%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D1%87%D0%B8%D1%82%D0%B0%D0%BB%D0%B8%D1%89%D0%B0%D1%82%D0%B0-%D0%B2-%D0%A1%D0%BE%D1%84%D0%B8%D1%8F-%D0%B7%D0%B0-%D0%B4%D1%8A%D0%BB%D0%B3%D0%BE%D0%B2%D0%B5/", "text": "Искат справка от районните кметове дали са платили за помещенията си \n                    Читалищата в София ще бъдат проверявани за дългове към общината. Това стана ясно по време на днешното заседание на образователната комисия към Столичния общински съвет. Причината за проверката са читалищата \"Цанко Церковски\" и \"Петър Берон“ в центъра на столицата, които ползват помещения частна общинска собственост, но са заплашени от закриване заради неплатена еднократна такса на общината. Кметът на район „Оборище“ Васил Цолов поиска отмяна на решение от 2012 г., с което СОС е дал безвъзмездно право на ползване от двете читалища на помещения, които са частна общинска собственост. За да ги ползват, ръководствата им е трябвало\n\nда платят еднократно по около 4000 лева на общината. Те обаче не са го направили. Ръководствата на двете институции също разказаха, че проблемът е свързан с това, че собствеността от публична държавна собственост е деактувана в частна общинска през 2012 г.\n\nПредседателят на образователната комисия Малина Едрева коментира пред „Монитор“, че категорично не иска да се стига до закриване на читалища. Заради това съветниците от комисията взеха решение да се създаде работна група, която да изготви оздравителен план на двете читалища. Освен това комисията възложи на зам.-кмета по образование доц. Тодор Чобанов да изиска справка от районните администрации за други подобни казуси.\n\nКакто „Монитор“ вече писа предвидените за 2018 г. в държавния бюджет средства за подпомагане на развитието на читалищната дейност в страната са в размер на над 63 милиона и 330 хиляди лева. Това надвишава с 8 милиона и 151 хиляди лева миналогодишните отпуснати средства, като стандартът за една субсидирана бройка става в размер на 8375 лева, или 1075 лева повече за една бройка от предходната 2017-а. Имайки предвид, че регистрираните читалища в страната са 3664 високата на пръв поглед сума в крайна сметка идва твърде недостатъчна за нормалното просъществуване на една такава организация. Точно 8357 лева за 12 месеца, или около 700 лв. на месец, от държавна субсидия се падат на голяма част от читалищата, което често е единственият им източник за издръжка.\n                    ", "date": "2018.04.02", "title": "Проверяват читалищата в София за дългове "}
{"url": "http://www.monitor.bg/a/view/29255-%D0%A1%D0%B8%D1%80%D0%B0%D0%BA-%D1%80%D0%B0%D0%B7%D0%B4%D0%B0%D0%B2%D0%B0-%D1%8E%D0%BC%D1%80%D1%83%D1%86%D0%B8-%D0%BD%D0%B0-%D0%B2%D1%8A%D0%B7%D0%BF%D0%B8%D1%82%D0%B0%D1%82%D0%B5%D0%BB%D0%B8-%D0%BE%D1%82-%D0%B4%D0%BE%D0%BC/", "text": "Служителите в дома Ловеч планират протест за извеждането му\n                    14-годишно сираче раздава юмруци на възпитателка на Центъра за семейно настаняване в Ловеч. В края на март момчето било настанено в центъра за младежи с увреждания от Смолян в Ловеч. Още първата вечер тийнейджърът налетял на бой на една от възпитателките, която отказала да го пусне да излезе навън.\n\n„Каза, че ще ме удуши. Аз държах паникбутона и му казах: „Ха си ме стиснал, ха съм натиснала бутона и той ме пусна“, разказа пред БНР възпитателката. Персоналът на Центъра за настаняване за деца с увреждания твърди, че\n\n\n\nЗатова всеки ден възпитателите звънели в районното с оплаквания от момчето и така си осигурявали полицейска охрана на смени.\n\nВъзпитателите твърдят, че 14-годишният тийнейджър се опитал да убие управител на Центъра. Когато отишли в психиатрията с Митко, лекарите им казали, че не могат да му дадат успокоителни, нито да го хоспитализират. Работещите на центъра в Ловеч планират протест с искане 14-годишното момче да бъде изведено от дома.\n\n„Той е заплаха както за нас, така и за останалите деца и младежи в центъра“, твърдят възпитателите. Те вече са поискали заповедта за настаняване на Митко в центъра в Ловеч от 23 март да бъде отменена.\n\nДо преместването на момчето се стигнало, след като Центърът за деца с увреждания в Смолян бил преструктуриран в заведение за младежи без заболявания. Причината за промяната на статута била липсата на обучен персонал, който да работи с децата с увреждания. Заедно с Митко в центъра в Ловеч заминава още едно дете – Махмуд.\n\n\n\nно всички трябва да знаят, че тези деца нямат вина за това. Те са такива, защото така са се родили, получили са някакво увреждане и във времето уврежданията са се задълбочили“, заяви шефката на Регионалната дирекция „Социално подпомагане“ в Смолян Петя Пампорово.\n\n„Търсят се най-добрите възможности за настаняване на момчето, съобразно неговото заболяване и съществуващите възможности за това”, обясниха пред „Монитор“ от Агенция за социално подпомагане.\n\nС момчето вече работи психолог и специалист към Дневен център за деца и възрастни с увреждания в Ловеч.\n                    ", "date": "2018.04.02", "title": "Сирак раздава юмруци  на възпитатели от дом"}
