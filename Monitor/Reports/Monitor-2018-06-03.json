{"url": "https://www.monitor.bg/bg/a/view/nija-po-poleka-specheli-glasyt-na-bylgarija-101509", "text": "22-годишната Ния Петрова от отбора на Иван Лечев е големият победител в петия сезон на музикалното риалити „Гласът на България\". Тя си тръгна с наградата от 50 000 лв и авторско парче от Вида Пиронкова, писано специално за предаването. На финала Ния трябваше да се справи с конкуренцията на Виктория Динкова от отбора на Поли Генова, но безупречното ѝ изпълнение на нежното „Make You Feel My Love” я коронова за победител без проблем. Тя стартира вечерта с интерпретация на класиката на Джо Кокър – „With a Little Help from My Friends“ и буквално за което към нея се присъедини не само треньорът ѝ Иван Лечев, но и колегите му Стефан Вълдобрев и Обичайните заподозрени. След края на песента менторът заяви, че иска Ния да участва и в някой от предстоящите концерти на бандата. каза Иван Лечев минута преди водещите Павел и Венци Венц да отворят плика с вота на зрителите и да обявят победителя. след като за втора поредна година подготвя победител в предаването. Миналата година Радко Димов от неговият отбор грабна статуетката и големия чек. Именно Радко излезе на сцената за да награди Ния, а Лечев с усмивка отстъпи короната си, на своята ученичка. Краят бе поставен с изпълнението на Ния Петрова на първия готов сингъл, подарен ѝ от шоуто. Ния e момичето с уникален и много характерен тембър, който според Графа може да разбие статуквото на българската музика. Тя е на 22 г. от София и е От малка се занимава с музика, но няма музикално образование. На кастингите на тъмно се яви с „Take Мe Тo Сhurch”, като на изпълнението се обърнаха и четиримата треньори.", "date": "2018.06.03", "title": "Ния \"по-полека\" спечели „Гласът на България“"}
{"url": "https://www.monitor.bg/bg/a/view/zverska-revnost-v-dynoto-na-dvojnija-razstrel-v-slynchev-brjag-obzor-101500", "text": "Свирепа ревност и война за сърцето на красивата Симона Тодорова от Дряново стоят зад бруталния разстрел в Слънчев бряг минала нощ. Любовен триъгълник най-вероятно е причината за зрелищната екзекуция, при която хазартният бос Коста Николов бе разстрелян, а приятелката му Симона бе тежко ранена с куршум в главата. Младата жена е в критично състояние и опасност за живота. Тя е изпаднала в кома и е оперирана по спешност в бургаската болница. Операцията е продължила цяла нощ до ранни зори в неделя. Кървавата баня се разигра в западната зона на курорта, малко преди 22 часа в събота, близо до хотел \"Бахами\" и съседния \"Сън Вилидж\". Бизнесменът от Нова Загора Коста Николов, който върти оборотни казина в Слънчев бряг, е пътувал с луксозния си \"Мерцедес\". На задната седалка в лимузината е имало още двама мъже, които са оцелели като по чудо под дъжда от куршуми. 22-годишната жена работела в едно от казината на Николов като крупие, твърдят запознати. Дали двамата наистина са имали нещо повече от служебни отношения, тепърва ще се установява. Точно до хотел \"Бахами\", бизнесменът спрял \"Мерцедеса\" си и още преди да изключи двигателя, до луксозното возило спрял друг автомобил \"БМВ\". Шофьорът набил рязко спирачки и стрелял почти от упор срещу Коста Николов, който е известен в курорта с прякора Миджурина. След като изпразнил пълнителя, презаредил и стрелял отново, но този път насочил дулото срещу Симона. Според очевидци, щом проехтели първите изстрели, тя се опитала да излезе от колата и да спре килъра. \"Спри, моля те! Не! Не стреляй\", крещяла обезумяла красавицата. Нито отчаяните й викове обаче, нито молбите за милост, трогнали стрелеца. След като се убедил, че двете му мишени са ликвидирани, нападателят отпрашил с мръсна газ. Сигналът до 112 е подаден от жена, предполага се че Симона сама, Според една от версиите, Бизнесменът и момичето отивали към едно от казината, което се намира близо до мястото на екзекуцията. Другата версия, която се тиражира е, че са отивали в хотела, в който Симона държала стая под наем. Неволни свидетели на екзекуцията са станали семейство руски туристи. „Чуха се много изстрели. Повече от 6-7 пъти се стреля, но не помня точно колко. После свистене на гуми, настана суматоха. Разбрахме, че има убийство, когато хората започнаха да крещят. Останахме тук докато дойде полицията. Видяхме как изваждат жената от колата. Беше млада красива жена с дълга руса коса. Цялата беше в кръв и не мърдаше. Помислихме, че е мъртва”, разказаха руснаците. Заради разнопосочните свидетелски показания, първоначалната информация бе че в престрелката е загинала и младата жена. Минути след екзекуцията, ченгета блокираха целия Слънчев бряг, а патрули завардиха всички изходи. Оказа се, че охранителните камери, с които е опасан целия курорт са заснели разстрела и убиеца. След светкавично разследване, униформените разкриха кой е стрелеца и го пуснаха за общодържавно издирване. Четири часа по-късно килърът бе арестуван като на кино, при опит да пресече границата с Турция на ГКПП Лесово.  Разстреляният в Слънчев бряг Коста Николов е въртял сериозен хазартен бизнес по морето. Той открил първата си игрална зала с ротативки още в началото на 90-те години. В момента фирмите му стопанисват повече от 10 игрални зали в Слънчев бряг, Несебър, Бургас и Нова Загора. Бил е и собственик на бутиковия хотел „Цезар Палас” в Нова Загора. Освен това се е занимавал и с внос и продажба на автомобили. Едно от казината му се намира в района зад сградата на Районно управление в Слънчев бряг, другите игрални зали, които държи в курорта са срещу входа на култовия ресторант „Джани” и до известната дискотека „Мания”. Хазартното заведение в Бургас се намира на централната улица \"Цар Симеон І\". Той е собственик на седем фирми, сред които „Кан Бет” ЕООД, „Цезар Палас” ЕООД, „Меджик Кан” ЕООД и „Кан-Белс” ЕООД, показва справка в Търговския регистър. Всички те са регистрирани на адрес ул. „Васил Левски” №29 в Нова Загора, на който се намира и хотел „Цезар Палас”. Приятелите и бизнес-партньорите на Коста Николов са в шок от случилото се. Според тях той не е имал врагове, нито дългове, а бизнесът му процъфтявал. Николов е разведен и има 21-годишна дъщеря от брака си. Ослепителната Симона Тодорова е участвала в конкурси за красота и е спечелила короната през 2012 г., когато е едва на 16-годишна възраст. Тогава хубавицата е коронясана за \"Кралица на Дряново\" в надпревара с 11 други конкурентки. По онова време тя е десетокласничка в Професионалната гимназия по икономика \"Рачо Стоянов\". След като печели първата си титла за красота, момичето казва от подиума: \"Обичам  лятото, морето, семейството  и приятелите си. Живея в скромно градче, в което няма къде да се развиваш, но мисля че човек, ако има желание ще намери и начин. Искам да завърша образованието си,  да продължа да уча, да работя и да се развивам като личност. Мечтая да оставя на света нещо, с което ще ме запомни. Искам да направя прекалено много неща за целия си живот, които са недостижими и прекалено трудни за възрастта ми. Искам да успея. Искам в живота ми да има емоции, трудности и вълнения\".  Всички в Дряново познава Симона от дете. Тя привличала внимание не само с красотата си, но и заради баща си Тони Тодоров, който е дългогодишен шеф на местната полицейско управление. Описват я като будна, борбена и модерна млада дама с големи амбиции. Красотата й привличала стотици мъжки погледи и била обект на непрестанни ухажвания. Преди да тръгне за Слънчев бряг, полицейската щерка имала сериозен роман с млад мъж на име Радослав, който се занимавал с охранителен бизнес в балканския регион. Познатите им обаче не са наясно дали  и кога са скъсали отношенията си.   Само четири часа след кървавото убийство в Слънчев бряг, ченгетата арестуваха килъра, който към момента все още се води само заподозрян. 37-годишният Михаил Станчев е бил заловен в около 2 часа след полунощ на КГПП Лесово, при опит да пресече границата и да избяга в Турция. Той се е придвижвал с лек автомобил \"Опел Корса\", който взел от брат си Николай. Михаил е от Ямбол, но от много години живеел в Бургас, а през лятото работел основно в Слънчев бряг и Несебър.  Цанил се като шофьор, куриер и охранител, бил е и пиколо. В момента работел в частна фирма за туристически услуги и отговарял събирал оборотите. Преди време е бил шофьор на бивш шеф на общинския съвет в Несебър. При обиска в него е открит законно притежаван пистолет \"Макаров\", с който се сдобил при предишна длъжност. Оръжието е изпратено за експертиза, Часове след жестокото убийство, на местопроизшествието пристигна главния секретар на МВР Младен Маринов.  \"Убиецът е бил задържан снощи към 2 часа. В леката кола „Мерцедес”, в която е бил убит бизнесменът  Коста Николов, е имало още двама души, които са били на задната седалка. Убийството е от ревност. Тепърва ще се изяснява точната връзка между задържания мъж и 22-годишното момиче, което е пътувало с предприемача. Иззето е оръжие, като тепърва ще се установява дали с него е извършена стрелбата.  \"Става въпрос за неизяснени лични отношения между 22-годишната жена и арестувания. Те са се познавали от месец и вероятно е имал чувства към нея. Той е с чисто криминално минало. Притежава законно оръжие като лице, което работи с парични средства\", заяви Главен комисар Маринов. \"Предстои аутопсия, която ще установи с колко куршума е застрелян бизнесменът. Първо е застрелян той, а после е стреляно в момичето\", уточни дирекотрът на ОДМВР Бургас ком. Калоянов. По непотвърдена информация, и още няколко в тялото му. Според разследващите основната версия е свързана с ревност. \"Предстои повдигане на обвинение и искане на мярка за постоянно задържане под стража. Работното обвинение е квалифицирано убийство и опит за убийство, а наказанието е от 15 до 20 години, доживотен затвор или доживотен затвор без право на замяна. Опитът за бягство ще се вземе предвид при взимането на мярка\", коментира окръжният прокурор на Бургас Георги Чинев. Според запознати, Симона и Михаил се запознали през пролетта на тази година в зимен курорт. Между тях пламнала любов от пръв поглед, а 37-годишният мъж хлътнал до уши по хубавелката. Скоро след запознанството им обаче, Симона го изоставила и заявила, че повече не желае да имат връзка. Решението си тя взела малко след като започнала работа в казиното в Слънчев бряг. Михаил бил съкрушен. Пред приятелите си изплакал болката си, споделил че Симона Подозирал, че го е заменила с шефа си. \"Не е ясно дали Симона и шефът й са имали наистина интимна връзка, но Михаил беше убеден че е така. Много страдаше, не можеше да спи, не можеше и да се храни. Живееше в някакъв ад. Беше безумно влюбен в нея, но не сме предполагали, че може да стигне дотам, че да ги стреля\", коментираха познати на арестувания. ", "date": "2018.06.03", "title": "Зверска ревност в дъното на двойния разстрел в Слънчев бряг (ОБЗОР)"}
{"url": "https://www.monitor.bg/bg/a/view/40-ubijci-ot-revnost-vlizat-godishno-v-zatvora-101503", "text": "Ревност праща по около 40 убийци всяка година в затвора. Това сочи статистиката на влезлите в съла присъди по членове от Наказателния кодекс, с която „Монитор” разполага. В мотивите по издадените наказания там е записано, че престъпленията са извършени от ревност и в повечето случаи са с „особено голяма жестокост”.Именно зверска ревност според разследващите е и причината за убийството в Слънчев бряг в събота. Въпреки това убийците, които в над 90% от случаите са мъже, получават най-често наказания между 5 и 10 години затвор. Толкова са получили 22 от всички осъдени килъри за последната отчетна година. От тях повече от половината са убили половинките си заради съмнения, че им слагат рога. Има едва няколко души, които са били наказани с до 30 години затвор зад решетките, следвани от тези, които ще трябва да търкат наровете до 20 години. Според разбивка по възраст на пратените в зандана рогоносци те са най-често мъже между 18 и 29 години, като цифрите са в полза на по-младите. Такъв е и случаят с 28-годишния Илиян Рангелов от Куртово Конаре, който е обвинен, че през 2016-а година е заклал годеницата си от ревност. Мъжът все още очаква присъдата си в ареста, тъй като делото не е приключило. Според обвинителния акт обаче максималното, което може да получи, е 20 години затвор. Именно заради това бяха направени и няколко протеста от близки на жертвата - 26-годишната Милена Димова, които настояваха за доживотен затвор. Трагедията в Куртово Конаре стана дни преди Рождество през 2016-а година, малко след като тя получила пръстен с предложение за брак от Илиян. Вместо тежка сватба обаче роднините й трябвало да подготвят погребение. Те намерили заедно с колеги й тялото на младата жена на метри от дома й. Милена трябвало да отиде на работа в месопреработвателно предприятие в съседното Ново село. Пет минути преди да пристигнат с колата, колегите й позвънили по телефона да излезе на обичайното място в селото, откъдето трябвало да я вземат. Тя им отговорила, че излиза. Когато пристигнали на мястото на срещата, Милена не била там. Колегите й свили с колата по уличката към дома й. На 20 метра от къщата я открили заклана. Извикали Илиян Рангелов, той излязъл сънен от дома си. На следващия ден годеникът е обвинен за жестокото престъпление. 28-годишният мъж признава, че е убил приятелката си заради ревност. В ареста Рангелов е опитал да се самоубие. Той чака в килия делото му да влезе в съда. В края на миналата година пък бруталният убиец Стефан Станев получи 25 години затвор за зверското убийство на приятелката си – 29-годишната Виола. Момичето беше пребито със стик за голф и ръгано с три различни ножа, а главата й беше почти отрязана от Стефан, който бил дрогиран. Ревнивецът тогава сложи любимата й плюшена играчка на мястото на главата й. Стефан се призна за виновен и в момента се намира в килията. Той се афектирал от предположенията, че Виола му изневерява. Родителите на момичето не останаха доволни от наказанието за палача на дъщеря си. Те поискаха той да лежи повече зад решетките. Въпреки че ги помоли за прошка, близките на младата жена са категорични, че той е неискрен и че е играл театър пред съда.", "date": "2018.06.03", "title": "40 убийци от ревност влизат годишно в затвора"}
{"url": "https://www.monitor.bg/bg/a/view/strelba-v-berlin-policaj-rani-skandaldjija-101501", "text": "Полицай простреля мъж край Берлинската катедрала, съобщиха местните медии. Говорител на берлинската полиция потвърди, че има ранен човек. Полицията е била извикана от минувачи, заради скандалджия край храма. Един от стражите на реда е бил принуден да стреля в крака на разбеснелия се мъж. Районът около катедралата бе отцепен. Точната причина за случилото се не се съобщава.", "date": "2018.06.03", "title": "Стрелба в Берлин, полицай рани скандалджия"}
{"url": "https://www.monitor.bg/bg/a/view/24-godishen-zagina-s-motor-drogiran-pomlja-3-koli-101498", "text": "24-годишен младеж от Хисаря загина на място при сблъсък на кросовия му мотор в крайпътно дърво. Няколко часа по-късно дрогиран шофьор причини верижен сблъсък между три коли и предизвика километрично задръстване на пътя между селата Труд и Граф Игнатиево край Пловдив, съобщиха от полицията. Първата катастрофа най-вероятно е станала около 4 часа сутринта в неделя. 24-годишният рокер явно не е успял да овладее машината си, която не е била регистрирана. Блъснал се е в крайпътно дърво на пътя между хисарските села Паничери и Старосел и е починал на място. Случайно преминаващи оттам са видели кросовия мотор в канавка край шосето и са се натъкнали на трупа на младежа. Случаят се разследва, уточниха от полицията в Пловдив. Второто произшествие на пътя е станало около 15,35 часа между селата Граф Игнатиево и Труд на пътя от Пловдив за Карлово. Лека кола „Мазда” нацелва отзад „Форд”, който от своя страна се блъска в движещото се пред него „Рено”. По данни от полицията при верижния сблъсък са пострадали общо 8 човека – четирима възрастни и четири деца, които били откарани в болница. Шофьорът на реното на 42 години бил тестван с дрегер и резултатът бил отрицателен. На шофьора на форда била взета кръвна проба, а водачът на маздата бил проверен с драг чек и резултатът за наркотици се оказал положителен.", "date": "2018.06.03", "title": "24-годишен загина с мотор, дрогиран помля 3 коли"}
{"url": "https://www.monitor.bg/bg/a/view/mestjat-lalugeri-ot-dynoto-na-jazovir-luda-jana-101499", "text": "Учени от Института по биоразнообразие и екосистемни изследвания към Българската академия на науките до края на юли ще преместят колония лалугери, за да не бъде засегната от строежа на язовир „Луда Яна“ край Панагюрище. Това съобщиха от строителното министерство. Настоящото местообитание на животните, които са категоризирани като „уязвими“ в Закона за защита на биологичното разнообразие, попада в границите на строителната площадка на новия воден обект за питейни нужди. След планираното за 2019 година завършване на язовира мястото ще се намира под вода. Преместване от една локация на друга е сред най-често прилаганите консервационни дейности, извършвани с цел опазване на европейския лалугер през последните 25 г., обясниха от министерството. От там добавиха, че местването на колонията в подходящо местообитание в рамките на защитена зона от Европейската екологична мрежа Натура 2000 ще осигури оцеляването на застрашените индивиди в дългосрочен план. Експертите първо ще подготвят мястото за освобождаване на лалугерите. На терена ще се изкопаят около 60 дупки с дълбочина 80 см и наклон приблизително 45°, които да служат за временни укрития на преместените животни в периода на адаптация към новото им местообитание. След като се уловят максимален брой от лалугерите в застрашената колония, те ще бъдат подхранени със семена, моркови и плодове, за да се повишат шансовете за успешното им приспособяване и оцеляване на новото място. Предвижда се поставяне и на временни заграждения, за да може да бъдат защитени. Това ще предотврати паническото им разпръсване в началото и ще ги предпази от атаки на хищници. Когато животните прокопаят собствен тунел, те сами ще излязат от заграждението, но вече ще разполагат с достатъчна система от тунели и дупки, за да оцелеят, обясниха от МРРБ. Изграждането на язовир „Луда Яна“ се извършва по Проект за развитие на общинската инфраструктура, който се финансира от Световна банка. Общият обем на язовира ще бъде 20 млн. куб. м, а стената му ще е висока 50 м. Ще бъдат изградени модерна пречиствателна станция за питейни води, довеждащи водопроводи и други съоръжения. Чрез изграждането на язовира ще се осигури непрекъснатост на водоподаването и 45 000 души от Панагюрище, селата Оборище, Поибрене, Попинци, Баня, Бъта, Левски, Елшица, както и мина „Радка” и площадките на „Оптикоелектрон” и „Асарел” ще получават чиста питейна вода, припомниха още от ведомството на Николай Нанков.", "date": "2018.06.03", "title": "Местят лалугери от дъното на язовир „Луда Яна“"}
{"url": "https://www.monitor.bg/bg/a/view/bg-madof-pak-aktivira-pionkite-si-da-lyjat-po-magnitski-101502", "text": "Българският Мадоф Цветан Василев, който обра хиляди вложители и проби дупка от над 4 млрд. лв. в КТБ, стартира поредната си пропагандна кампания с фалшив новини по казуса „Магнитски“. Четенето на над 5000 хиляди страници от обвинителния акт по делото в Специализирания наказателен съд против банкера беглец Цветан Василев, водено за откраднатите от него милиарди левове от КТБ, очевидно е изнервило до краен предел Фабриката за фалшиви новини на Българския Бърни Мадоф. След като преди две седмици финансираният от Василев сайт „Фрогнюз“, списван от придворния му журналист Огнян Стефанов – агентът от ДС с псевдоним Академик, въвлече в поредната си манипулация дори US сенатора от Тексас Джон Корнин, сега дойде ред в хора на измамниците да се включи и адвокатът на БГ Мадоф Константин Симеонов. На 30 май, отново във „Фрогнюз“, адвокат Симеонов, който навремето бе обвинен за склоняване към лъжесвидетелстване на свидетели по делото „Папазки“, скалъпи нова измишльотина. Според него резултатите от разследването в САЩ по „Магнитски“ вече били на бюрото на американския президент Доналд Тръмп, а „присъдата“ щяла да бъде прочетена през юли-август. Адвокат Нейтън Хохман от кантората Morgan, Lewis & Bockius LLP - една от най-реномираните в света и която защитава позицията на депутата от ДПС и наш издател Делян Пеевски по внесения срещу него иск от Василев, обаче категорично опроверга и тази небивалица на Фабриката за фалшиви новини. В нарочно изявление Хохман, който е бивш федерален прокурор и главен адвокат по случая, заяви следното: “Разследвахме изявленията на Константин Симеонов, адвоката на Цветан Василев, относно състоянието на подадените неоснователни жалби по закона „Магнитски“ (разпространени от сайта frognews.bg на 30 май 2018 г.) и считаме същите за неверни и фалшиви. С други думи, нищо повече от фалшиви новини”. Кантората, която е една от най-реномираните в световен мащаб, с офиси в 30 страни и 2000 юристи, се зае със защитата на позицията на депутата от ДПС и наш издател Делян Пеевски по внесения срещу него иск от Василев, а Хохман, който е бивш федерален прокурор, е главен адвокат по случая. За разлика от глашатаите на БГ Мадоф от „Фрогнюз“, измислящи „новините“ си на килограм, Morgan, Lewis & Bockius LLP са се свързали директно с офиса на сенатор Джон Корнин в САЩ, откъдето категорично са отрекли той да е правил каквито и да било изявления по закона „Магнитски“. И изрично са определили действията на „Фрогнюз“ като „фалшива новина“. Виждайки, че процедурата по закона „Магнитски“, която е поредният надут балон от банкера беглец и част от войната му с институциите, е на път да се спука окончателно, медийните му слуги в България от Фабриката за фалшиви новини очевидно са изпаднали в тежка нужда да генерират все по-невероятни измислици, с които да оправдаят получаваните щедри хонорари от мустакатия аферист. След като от офиса на сенатор Джон Корнин също изобличиха лъжите на „Фрогнюз“, че американският политик имал нещо общо с жалбите на Цветан Василев по „Магнитски“, а изфабрикуваната от адвокат Константин Симеонов инсинуация също се спука като сапунен мехур, глашатаите на укриващия се в Белград мустакат аферист със сигурност ще продължат да бълват нови и нови манипулации, за да оправдаят щедрите си хонорари, плащани им с откраднатите от КТБ пари. Това обаче по никакъв начин няма да помогне на ментора им Цветан Василев, който ще трябва да отговаря пред обществото и пред наказателния съд, за „иновативните“ си практики в КТБ, които доведоха до отмъкването на над 4 милиарда лева от спестяванията на българите чрез създадените от фараона над 200 фирми бушони. Няма да помогне на Василев и хвърлянето на прах в очите на хората със закона „Магнитски“, който не е създаден, за да защитава финансови измамници, които желаят индулгенция за престъпленията си. Ако се питате каква е причината агентът на ДС Огнян Стефанов да играе ролята на личен пресцентър на БГ Мадоф, то тя е прозаична – пари. По-конкретно - поне 300 бона. Това е сумата, с която Цветан Василев косвено, чрез свързаната с него фирма „БГ Корпорейшън”, е финансирал вестника на Стефанов „Торнадо”. Той преживя на пазара едва около 50-60 броя и бързо беше фалиран от агент Академик. Името на Огнян Стефанов фигурира и в списъците с посетителите на Василев в сградата на „Цар Борис III” във времената, в които банкерът беглец все още беше начело на КТБ. Стефанов фигурира над 15 пъти за период от година. След като банкерът изчезна зад граница пък, агент Академик е зачестил визитите до Белград и обратно. Причината за непрекъснатите совалки е, че двамата си правят сгледи в сръбската столица, за да получи Стефанов ясни указания кой пореден опонент на банкера да удари.", "date": "2018.06.03", "title": "БГ Мадоф пак активира пионките си да лъжат по „Магнитски“"}
{"url": "https://www.monitor.bg:443/bg/a/view/smyrtonosna-lubov-101497", "text": "Ревност е подтикнала 37-годишен мъж с чисто съдебно минало да тегли куршума на 55-годишен съперник и 22-годишна млада дама, към която явно и двамата са имали ако не чувства, то поне плътски желания. Така в пантеона на любовта ще се качат веднага двама - единият, загубил живота си заради блян по момиче, което би могло да му ражда внуци, и другият, когото в затвора ще съжаляват: \"Ега си каръка, да лежи заради жена\".  Няма да е първият, въпреки че на някои им се е разминавало. Първата шумна драма, която разтърсва човечеството, макар и в различни времена и то от страниците на литературно произведение е убийството на Франческа да Римини и нейния любовник Паоло. Убиецът е Джовани Малатеста, а самото престъпление е извършено между кориците на \"Божествена комедия\" на Данте Алигиери. Шекспировият Отело също светил маслото на Дездемона само от едното подозрение и фактът, че се е вързал на интрига, разкрива убийствения заряд на ревността като оръжие. От ревнива ярост посяга на живота на циганката Кармен наивният войник дон Хосе в операта на Жорж Бизе. За първи път убийството от любов получило обаче правна квалификация във френската полиция през XIX век, където го нарекли le crime passionnel - престъпление от страст. По ония години под влияние на романтизма общественият интерес към тоя вид убийства бил много висок. По процесите в парижките съдилища се явявал самият Александър Дюма - син, чиято задача била \"защитата на правото на любов\". Чл. 324 от наказателното право на Франция през 1810 година предвиждал оправдаване на съпруг, който убие жена си, ако я излови в изневяра. При това оправдателната присъда се полагала дори и в случаите, когато в пристъп на ревност убивал и тоя, с когото любимата му е слагала рога - любовника  й. Нравите се променяли бързо - само 22 години по-късно в следващ кодекс деянието станало престъпление, но ревността била приемана като смекчаващо вината обстоятелство. Присъдата пак можело да бъде оправдателна, но като цяло се налагало критично отношение към убийствата от любов. Общественото мнение съчувствало почти винаги на рогоносеца. В началото на XX век отделно от другите убийства се гледали случаите, причинени от любов и ревност в България, Гърция, Дания и отвъдокеанските Уругвай и Колумбия. В Бразилия между 1910 и 1940 година любовта станала толкова смъртоносна, че се наложило да правят обществени кампании и сериозни промени в наказателния кодекс. Годишно в България се извършват ок. 2300 убийства, ок. една трета от тях са по емоционални подбуди, най-често от ревност. По този показател може да се окаже, че България е на едно от първите места в света от страните, където е страшно... да бъдеш обичан.", "date": "2018.06.03", "title": "Смъртоносна любов"}
{"url": "https://www.monitor.bg:443/bg/a/view/vida-pironkova-nameri-zamestnichka-na-jana-101473", "text": "Рокаджийката Роберта застана на мястото на Жана Бергендорф зад микрофона в звукозаписното студио, за да запише песента „Rebirth” на композиторката Вида Пиронкова. С тази песен дъщерята на големия български художник Енчо Пиронков влезе в надпреварата на българските финали на „Евровизия 2018“, но не успя да спечели. Първоначално „Rebirth“ беше поверенa на победителката в X Factor и в този формат влезе в конкуренция за представител на песенния конкурс. След като обаче най-високи оценки бяха вдигнати за парчето „Bones“, а Жана избра да се включи във формацията Equinox и все пак да стигне до международния конкурс в Лисабон, но с друг композитор, Вида обидено заяви, че Няколко месеца по-късно Роберта, която е с доста по-голям стаж по родните и чужди сцени, сама се похвали за съвместната си работа с Пиронкова, като публикува тийзър към предстоящ клип във фейсбука си. И написа: „Очаквайте скоро премиерата на музикалното видео!“. Текстът на парчето е на Катерина Хапсали, а аранжиментърт на Явор Русинов. За клипа са се доверили на Росен Михайлов, а  заедно с това на Вида. Роберта изживя пика на известността си в края на 90-те години, когато след дългогодишно концертиране в скандинавските страни се завърна и завладя родната рок сцена. Дълги години преподава пеене в Националното музикално училище \"Любомир Пипков\". Припомняме, че около песента „Rebirth” се разшумя още в средата на март, когато авторката ѝ се осъмни в честноста на избора на парчето победител в „Евровизия-България“ - „Bones“. Основните съмнения на Вида Пиронкова идваха след телефонен разговор именно с певицата, която беше избрала и за собствения си проект – Жана Бергендорф. Изпълнителката на „Самурай“ се беше свързала с композиторката след първия кръг на родния конкурс и ѝ беше заявила, че се включва във формацията Equinox, с която ще отиде на финалите в Португалия, още преди песента им „Bones” да бъде оифциално избрана за представител на страната ни.", "date": "2018.06.03", "title": "Вида Пиронкова намери заместничка на Жана"}
{"url": "https://www.monitor.bg/bg/a/view/rusija-ne-dade-shans-na-bylgarija-vyv-volejbolnata-liga-na-naciite-101504", "text": "Русия победи България с категоричното 3:0 (17, 15, 21) в последния мач от софийския турнир на волейболната Лига на нациите. Момчетата на Пламен Константинов не успяха по никакъв начин да противодействат на 218-сантиметровия Дмитрий Мусерский и компания, като отстъпваха във всички елементи на играта. Руснаците имаха цели 13 успешни атаки от нашите – 38:25, и забиха 5 аса повече – 7:2. Волейболистите ни успяха да окажат някаква съпротива само в третия гейм, когато бе и първото ни и единствено повеждане в резултата при 2:1 в началото на частта. За пръв път като титуляр за България игра младият център Алекс Грозданов, който предния ден дебютира за националния в мача с Австралия. Най-резултатен в мача бе Егор Клюка с 16 точки, а за българите – Николай Учиков с 10 т. Така софийският турнир завършва с 3 загуби за България – 2:3 от Сърбия, 0:3 от Австралия и от Русия. В първата надпревара в Китай нашите паднаха само от САЩ, а спечелиха срещу домакините и срещу Аржентина. Сега им предстои пътуване до Осака, където в края на другата седмица ще срещнат Япония, Италия и Полша.", "date": "2018.06.03", "title": "Русия не даде шанс на България във волейболната Лига на нациите"}
{"url": "https://www.monitor.bg:443/bg/a/view/evrokonservatorite-priemat-partijata-na-barekov-101489", "text": "„Вече официално сме включени в Програмата на Европейските Консерватори като новоприет член на Алианса заедно с колегите от Германия, които основаха Алтернатива за Германия – LKR.“. Това съобщи лидерът на “България без цензура” - Презареди България Николай Бареков във Фейсбук. Той уточни, че само двете партии ще бъдат приети в алианса от всички кандидати. И напомни, че българската формация е подала молбата си членство преди 2 години в Прага. Официалното й приемане в общоевропейското семейство щяло да се състои през идната седмица на срещата на консерваторите в Баку. Вече въпросът “Коя партия представлява консервативните политически ценности в България е решен и легитимиран международно”! Само ББЦ Презареди България е член на фамилията на консерваторите заедно Британската консервативна партия, Републиканската партия на САЩ и полската “Право и справедливост”, които сега са управляващи партии в своите държави. Ще имам честта да произнеса политическа реч, посветена на бъдещето пред консерватизма в света и в България пред престижния международен форум“, обяви Бареков. Евродепутатът съобщи също така, че предстои завръщането му в сутрешния ТВ ефир в събота, но подробности за бъдещите му изяви щял да изнесе в понеделник.", "date": "2018.06.03", "title": "Евроконсерваторите приемат партията на Бареков "}
{"url": "https://www.monitor.bg/bg/a/view/katrin-taseva-peta-na-evropejskoto-sestri-averini-triumfiraha-101507", "text": "Катрин Тасева завърши на пето място в многобоя на Европейското първенство по художествена гимнастика. Тасева събра сбор от 73.575 точки за петата позиция. Тя изигра почти безгрешно съчетанията си и беше оценена със 17,775 точки на обръч, 19,400 точки (10,7 за трудност) на топка, 18,050 на бухалки и 18,350 точки на лента. Другата българка Невяна Владинова събра сбор от 66,700 точки и се нареди на 14-ото място. Финалистката от олимпийските игри в Рио де Жанейро, която пропусна голяма част от сезона заради контузия, имаше колебания и допусна по-сериозни грешки. За отделните съчетания Владинова получи 15,925 на лента, на обръч игра силно и получи 18,500 точки, на топка имаше изпускане извън килима и завърши с резервен уред – 15,625 точки, а на бухалки завърши с 16,700 точки, пише sportal.bg. Европейска шампионка в многобоя стана Арина Аверина със сбор от 79,250 точки, следвана от сестра си Дина Аверина със 77,750 точки. За бронзовия медал се пребори представителката на Беларус Катерина Галкина със 77,625 точки. Четвърта се нареди Линой Ашрам (Израел) със 75,025 точки. \"Бориха се докрай момичетата. Беше много тежко състезание, силна конкуренция. Все още сме под влияние на емоциите. Невяна допусна груба грешка на топка, Катрин успя да си изиграе почти всичко\", коментира старши треньорът на националния отбор жени индивидуално Бранимира Маркова след състезанието пред БНТ. \"Физически се чувствам добре. Съжалявам за грешките, които допуснах, яд ме е, не съм доволна, но все пак Световното първенство в София е най-важното ни състезание за годината\", каза Невяна Владинова. \"Мисля, че има още върху какво да работим до световното първенство, за да се получат нещата така, както искаме\", добави Катрин Тасева. България завоюва общо четири медала от континенталното първенство - злато на ансамбъла на финала на три топки и две въжета, сребро на Татяна Воложанина на финала на обръч при девойките, както и две бронзови отличия в многобоя при ансамблите и в отборната надпревара. Българският отбор се завръща в България утре вечер в 23:00 часа с полет от Мюнхен. 1. Арина Аверина (Русия) – 79,250 точки  2. Дина Аверина (Русия) – 77,750  3. Катерина Галкина (Беларус) – 77,625  4. Линой Ашрам (Израел) – 75,025  5. КАТРИН ТАСЕВА (БЪЛГАРИЯ) – 73,575  6. Саломе Пажава (Грузия) – 70,350 ------ 14. НЕВЯНА ВЛАДИНОВА (БЪЛГАРИЯ) – 66,700", "date": "2018.06.03", "title": "Катрин Тасева пета на европейското, сестри Аверини триумфираха"}
{"url": "https://www.monitor.bg:443/bg/a/view/nacionalkite-na-krachka-ot-finalnata-chetvorka-101488", "text": "Женският национален отбор на България по волейбол е само на крачка от класиране за финалната четворка на турнира Златната лига на Европа. Това стана ясно след победата му като гост на Украйна с 3:0 (18, 20, 22) в Ивано Франкивск. С нея състезателките на селекционера Иван Петков запазиха първото си място в група А с 12 точки от 4 победи и 1 загуба от Азербайджан с 1:3 в Баку и геймова разлика 13:5. Азерките са втори също с 12 т. и 4-1, но по-лоша геймова разлика - 13:7. Португалия успя да вземе гейм на Азербайджан, но загуби с 1:3 (-20, 26, -11,-15). Срещу украинките българките доминираха почти през цялото време. Само в третия гейм домакините опитаха стопят дистанцията, но силите не им стигнаха. Статистиката показа 42:33 точки за нашите от атака, 11:4 от блокада, 5:9 аса, 17:14 от грешки на съперника. Най-резултатна за тима ни беше Силвана Чаушева с 13 точки (1 блок). По 11 точки добавиха Гергана Димитрова (2 аса, 1 блок) и Нася Димитрова (1 ас, 1 блокада), а Мария Каракашева направи 10 т. (2 блока). Капитанката Христина Русева завърши със 7 т. (4 блока). За Украйна Карина Денисова има с 12 т. (1 ас), а Анна Степанюк - 11 (4 аса). В сряда в последния кръг от груповата фаза националките ни гостуват на Португалия, а Украйна посреща Азербайджан.", "date": "2018.06.03", "title": "Националките на крачка от финалната четворка"}
{"url": "https://www.monitor.bg:443/bg/a/view/serena-uiljams-sreshtu-marija-sharapova-v-epizod-22-101491", "text": "Серена Уилямс (САЩ) ще се изправи утре за 22-и път срещу Мария Шарапова (Рус). Това ще стане в четвъртия кръг на турнира от Големия шлем \"Ролан Гарос\" в Париж. Американката стигна до тази фаза след като надигра с 6:3, 6:4 Юлия Гьоргес (Гер). Маша пък отстрани с 6:2, 6:1 поставената под №6 Каролина Плишкова (Чех). В досегашните 21 срещи Серена има 19 победи, от които 18 поредни, а последната й загуба е от 2004 година в шампионата на WTA. \"Мисля, че Шарапова е фаворитката в мача, коментира Серена, която беше извън тениса до преди 2 месеца заради раждането на дъщеря си Олимпия. - Тя се завърна на корта преди повече от година, докато аз едва сега започвам. Все още се опитвам да разбера къде точно се намирам и накъде да продължа. Мисля, че предстоящият мач между нас е още един тест. Тя винаги играе добре тук. За мен този двубой ще бъде добра възможност да разбера на какво ниво се намирам и да продължа да прогресирам. Шарапова пък не игра 15 месеца заради наказанието за употреба на забранения препарат мелдоний. Двете не са в добри отношения, особено след излизането на биографията на рускинята, в която е отделено доста място на Серена Уилямс. Друга американка - Медисън Кийс пък стана първата 1/4-финалистка, след като отстрани в 4-ия кръг Михаела Бузарнеску (Рум) с 6:1, 6:4. За място на полуфинала Кийс среща №26 в схемата - Барбара Стрицова (Чех) или Юлия Путинцева (Каз). При мъжете Александър Зверев (Гер) оцеля трудно в турнира след победа с 4:6, 7:6 (4), 2:6, 6:3, 6:3 над Карен Хачанов (Рус). Зверев, №2 в схемата, стана най-младият тенисист, стигнал до тази фаза на турнира. На 1/4-финала той среща Доминик Тийм (Ав), който елиминира Кей Нишикори (Яп) също трудно с 6:2, 6:0, 5:7 и 6:4 за 2.31 часа игра.", "date": "2018.06.03", "title": "Серена Уилямс срещу Мария Шарапова в епизод №22"}
{"url": "https://www.monitor.bg:443/bg/a/view/napadatel-na-levski-pretyrpja-operacija-101490", "text": "Юношата на „Левски“ Станислав Иванов претърпя успешна операция в „Пирогов“. Младокът имаше херния, която го измъчваше няколко месеца, като талантливият футболист на 26-кратните шампиони стисна зъби, въпреки проблемите, и взе участие в последните мачове на българския национален отбор и тези на своя клубен тим на обезболяващи медикаменти. Стаси е един от играчите, на които треньорът Делио Роси много държеше да остане в първия отбор, тъй като смята, че има бъдеще в „сините“ редици. На „Герена“ показаха, че ще разчитат за новия сезон на голяма част от своите юноши, които докажат, че имат място в отбора, като за старта на подготовката на 14 юни се очаква завръщането на почти цял отбор преотстъпени. На първата тренировка трябва да се явят спечелилите промоция в елита с „Ботев“ (Враца) Александър Любенов, Деян Иванов, Георги Янев и Атанас Кабов, триото от „Локомотив“ (София) Галин Ташев, Алекс Боримиров и Илия Димитров, както и Георги Ангелов, който игра във „Витоша“ (Бистрица). Идеята на треньорския щаб е да даде шанс на всеки за изява, така че да си осигури максимално голям избор при окомплектоването на състава за новия сезон. Според запознати най-големи шансове да се завърне сред избраниците на Делио Роси има защитникът Деян Иванов. Към изхода на „Герена“ пък ще потеглят Николай Кръстев и халфът Ивайло Найденов, които се очаква да бъдат преотсъпени. Нови отбори се търсят и за някои от чужденците, сред които Нелуц Рошу, Аймен Белаид, Антони Белмонт и Жерсон Кабрал. Според мениджъра Николай Жейнов собственикът на „сините“ Спас Русев няма да разчита само на свободни агенти за входящите трансфери, като е отделил бюджет и за закупуването на необходимите на Делио Роси играчи. „Левски“ имат заделени пари. Хубаво е, че президентите разбират, че не всеки път могат да намират добри футболисти сред свободните агенти. Предстоят интересни трансферни новини“, загатна агентът.    ", "date": "2018.06.03", "title": "Нападател на „Левски“ претърпя операция"}
{"url": "https://www.monitor.bg:443/bg/a/view/evroparlamentyt-reshava-za-prevozvachite-priemaneto-na-novite-pravila-na-kantar-101492", "text": "Европейският парламент ще гласува в понеделник т.нар. пакет „Мобилност“, в който са залегнали нови изисквания към превозвачите в страните-членки на ЕС. Както е известно лансираните промени, предвиждащи например тираджиите да се завръщат задължително в родината си през определен период от време и да спят само в хотели предизвикаха вълна от протести. На правилата, касаещи транспортния бранш, се противопоставиха няколко държави, в това число и България. Темата беше обсъдена и в рамките на срещата на върха в София за Западните Балкани на 17 май, като още тогава премиерът Борисов запозна френския президент Еманюел Макрон и германския канцлер Ангела Меркел с исканията за корекции на пакета на българския транспортен бранш, който от своя страна блокира столицата със стотици камиони и автобуси. Преди броени дни пък българското правителство одобри и позиция в защита на родните превозвачи. „Няма да кажа, че съм оптимист. \"Очаквам да видя какво ще се случи, има различни слухове. свързали сме се с всички браншови организации\", обясни междувременно евродепутатът Ангел Джамбазки пред Нова ТВ. Колегата му Андрей Новаков от ГЕРБ пък коментира, че през последните няколко седмици е разговарял по темата със свои колеги, включително от Западна Европа. Според него силите били изравнени и в последния момент щяло да стане ясно как ще се гласува, като вероятно разликата щяла да бъде от едва 1-2 гласа. Джамбазки коментира, че най-важното за българските превозвачи е да не се гласуват промените, които предвиждат на всеки три седмици шофьорът да се връща в страната си. \"Това е абсолютно в ЕС\", отсече ерводепутатът от ВМРО. И добави, че изискването за нощуване в хотел щяло да доведе до допълнителни вреди, като например кражби на камионите, а застрахователят не покривал щетите, ако шофьорът е напуснал машината.", "date": "2018.06.03", "title": "Европарламентът решава за превозвачите, приемането на новите правила на кантар"}
{"url": "https://www.monitor.bg:443/bg/a/view/cska-sofija-poglejda-kym-polski-futbolisti-101493", "text": "Ръководството на ЦСКА-София ще отправи поглед към полския пазар за бъдещите трансфери, след като се очаква до дни на стадион „Българска армия“ да акостира треньорът Мачей Скоржа. Той проведе серия от разговори със силните хора в „червения“ лагер и е въпрос на часове да бъде обявен официално за наследник на Стамен Белчев. Скоржа вече е споделил пред ръководството своите планове за бъдещото развитие на спортно-техническите процеси в клуба, като дори е препоръчал няколко свои сънародници за евентуални бъдещи попълнения. Въпросните футболисти едва ли ще бъдат привлечени в този трансферен прозорец, но ще бъдат наблюдавани и през зимата може да се окажат на „Армията“. До момента Скоржа имаше представителни функции в Обединените арабски емирства като селекционер на олимпийския отбор до 23 години. Полякът досега е работил предимно в родината си с кратки прекъсвания в арабския свят. В Полша е водил всички грандове - „Легия\" (Варшава), „Висла\" (Краков) и „Лех\" (Познан) и има три спечелени титли с тях.", "date": "2018.06.03", "title": "ЦСКА-София поглежда към полски футболисти"}
{"url": "https://www.monitor.bg:443/bg/a/view/tiradjija-blysna-i-ubi-na-mjasto-kolega-na-am-marica-101474", "text": "Шофьор на български тир блъсна и уби на място свой турски колега при нелеп инцидент на АМ „Марица“ около 12,30 часа в неделя. Тежкият инцидент стана близо до Свиленград, точно срещу бензиностанцията на „Петрол“. Българският тир се е движил в дясното платно по посока на Турция. Турският тир се повредил и спрял в аварийната лента. Шофьорът е слязъл и е отворил капака, за да разбере каква е повредата. По неясни засега причини е бил пометен от българския камион.Часове след тежкия инцидент трупът още лежеше на платното. Движението по магистралата не бе отбито, а регулирано от полицаи. Българският шофьор, причинил сблъсъка е в тежък шок от случилото се. „Не е на себе си. Не може да даде никакви обяснения как е станала катастрофата. Не е изключено да е бил заспал и за това да не помни нищо“, казаха запознати с разследването на инцидента.", "date": "2018.06.03", "title": "Тираджия блъсна и уби на място колега на АМ „Марица“"}
{"url": "https://www.monitor.bg:443/bg/a/view/ulf-kirsten-berbatov-e-genialen-mojeshe-da-e-svetoven-shampion-101487", "text": "Футболната легенда и бивш съотборник на Димитър Бербатов в „Байер“ (Леверкузен) Улф Кирстен засипа с похвали българския нападател. „Той направи една много добра кариера. Особено в Англия. Помня го като много тихо и спокойно момче. Технически беше гениален. Спомням си, че още в самото начало в „Леверкузен“ получи контузия. Но от първите дни се виждаше, че има феноменални футболни качества. Всички в отбора знаехме, че ще стигне най-високо ниво във футбола“, коментира Кирстен пред ТВ+. Той допълни, че си спомня българина като много скромен и работлив. „По мое време Бербатов беше твърде млад футболист, който влизаше основно като резерва. На тренировките виждах какви големи възможности има. Най-много се опитвах да му покажа, че трябва да е сто процента хладнокръвен пред гола. Веднъж се зарадва много, че вкара. Аз му казах: „Браво, но сега трябва да вкараш втори и трети”. Мисля, че през годините следваше добре този мой съвет. И вкарваше много. Още веднъж ще повторя, че технически той беше гениален пред гола. Сигурен съм, че щом не е прекратил кариерата си, още някой отбор ще се зарадва на попаденията му. Бербатов направи много сериозна кариера също. Но за негово съжаление България не е имала толкова силен национален тим. Ако играеше за Германия, Испания или Италия, можеше да стане дори и световен шампион. Щеше да е безценен с качествата си“, смята легендарният играч.", "date": "2018.06.03", "title": "Улф Кирстен: Бербатов е гениален, можеше да е световен шампион "}
{"url": "https://www.monitor.bg:443/bg/a/view/svetovno-izvestni-profesori-obuchavaha-bylgarski-pulmolozi-101476", "text": "Световноизвестните специалисти проф. д-р Улрих Костабел от Германия и проф. д-р Улрих Шпекс от САЩ събраха над 140 пулмолози на лятно  училище, организирано от Българското дружество по белодробни болести, съвместно с Българското дружество по нефрология. Те пристигнаха във Ваканционен клуб „Ривиера“ в курорта „Златни пясъци“ край Варна, за да научат от световните авторитети най-новото в областта на васкулитите и редките болести на белия дроб. Проф. Улрих Костабел представи темите „Асоциирани с болести на съединителната тъкан ILD, диагноза и лечение“, „Еозинофилни белодробни болести (Churg-Strauss)“, „Бронхоцентрична грануломатоза верзус лимфоматоидна грануломатоза“ и „Редки IIPs: Плевропаренхимна фиброеластоза (PPEF) и LIP“. Проф. Костабел е професор по медицина и ръководител на Клиниката по пулмология и алергология към Ruhrlandklinik в град Есен, Германия. Той е президент на Световната асоциация по саркоидоза и други грануломатози (World association of sarcoidosis and other granulomatous disorders – WASOG). От 1998 г. е председател на групата за изследване на бронхоалвеоларен лаваж. Бил е главен редактор на Европейския респираторен журнал. Експерт номер едно за интерстициални болести в Европа и водещ експерт в света. Колегата му проф. Улрих Шпекс от Клиника Мейо, САЩ, запозна участниците с новости в изследванията на „Васкулити - клинична манифестация“, „Дифузна алвеоларна хеморагия“, „ANCA-асоциирани васкулите: поведение“ и  „ANCA-асоциирани васкулите: мимикнрия (клинични случаи)“. Проф. Шпекс защитава докторската си степен в Университета в Бон, Германия, и продължава със следдипломна квалификация по биохимия в Института „Макс Планк“ в Мюнхен. Той е професор по медицина в Mayo Clinic Rochester  в САЩ и има дългогодишен интерес към ANCA-асоциираните васкулити. Работи върху методологията на тестване на васкулитите и проучва новите терапии. Един от най-добрите познавачи в света на грануломатозните заболявания, васкулитите и редките белодробни болести.    Модератори в отделните сесии бяха уважавани български учени и специалисти. Лятното училище на БДББ завърши с връчване на сертификати на участниците.", "date": "2018.06.03", "title": "Световно известни професори обучаваха български пулмолози  "}
{"url": "https://www.monitor.bg:443/bg/a/view/milost-za-lalugerite-no-i-za-pensionerite-101496", "text": "60 дупки ще бъдат изкопани за лалугери, които се налага да бъдат преместени заради строежа на язовир „Луда Яна”.Няма лошо, биха казали мнозина. Трябва да се грижим за животинките и след като строежът на водоема ще наруши рахатлъка им, трябва да се направи нещо за да бъде върнато душевното им спокойствие и равновесие.  У нас с повод и без повод се вдига шум за какви ли не защитени или не чак дотам растения и животни- блатни кокичета, водни костенурки, насекоми, таралежи, та докато се стигне до забранените за убиване лисици и мечки. Сакън някой да посегне и да смути ежедневието на животинките. А дали се грижим толкова добре и за своите пенсионери, безработни и социално слаби, колкото за лалугерите?. Какво да кажем за старци, които са оставени на доизживяване, без разните му там псевдоеколози да се интересуват дори дали те имат пари дори за парче хляб и бурканче кисело мляко. А общество, което милее повече за бръмбарите и лалугерите, отколкото за своите родители, нещо май не го очаква розово бъдеще.", "date": "2018.06.03", "title": "Милост за  лалугерите, но и за пенсионерите"}
{"url": "https://www.monitor.bg:443/bg/a/view/sobstvenik-na-letishte-kacna-zle-kraj-kazanlyk-101475", "text": "Собственикът на частното летище край казанлъшкото село Овошник Захари Бочев е пострадал леко при проблемно приземяване със свръхлек самолет върху пистата в неделя. Инцидентът е станал към 11,18 часа, Бочев е летял в машината заедно с дъщеря си, а причините за инцидента тепърва ще се установяват. Дежурните служители на летището, където се провеждаше авиошоу отказаха каквато й да е информация. По думите им Бочев нямал сериозни наранявания, а само охлузвания. Сходни били нараняванията на пасажерката .По думите на случайни свидетели ултралеката машина с марката „Икарус“ се е спуснала твърде бързо и те предполагат, че пилотът не е успял да „убие“ скоростта. Самолетчето се е приземило извън летището. Веднага след получаването на сигнала към мястото на инцидента са заминали пожарен автомобил и линейка от филиала за спешна медицинска помощ в Казанлък, уточни началникът на местното РУ „Полиция“ Стойчо Крачалов. По-късно неофициално бе уточнено, че в самолета освен Бочев са били и казанлъчанин с малката му дъщеря. До късно следобед районът беше отцепен в очакване на представители на ДП „Ръководство на въздушното движение“, които да извършат огледа. Инцидентът стана по времето, когато в намиращия се на два километра Казанлък вървеше шареното дефиле по повод  115-ият празник на розата . Сред присъстващите на празника бяха председателят на НС Цвета Караянчева и министрите Лиляна Павлова и Николина Ангелкова, които преди това поздравиха участниците в традиционния  ритуал за  бране на маслодайна роза в частна градина край град Крън. По думите на парламентарния председател законопроектът за розопроизводство още влезе до дни в пленарна зала, към момента той бил представен на членовете на постоянната комисия по земеделието и храните.Караянчева напомни че е инициирала нарочна среща по темата след първите протести, при които собственици на малки градини с Роза дамасцена изсипаха чували с розов цвят по пътищата край Карлово. „Не можем да влияем върху цените защото всичко е на пазарен принцип, но се надявам че вносителите ще съумеят да предложат регулаторни механизми…“, обясни тя. Близо 3 000 чуждестранни туристи, основно от Китай, Япония и Русия присъстваха на ритуала по розобране, пристигналите извън организираните групи заплащаха по 20 лв , за да си откъснат по няколко цветчета от частния масив. Повечето останаха изключително разочаровани от факта, че градината е обрана, десетки от гостите навлязоха в изоставена нива , за да си направят селфита сред разцъфналите там полски макове. Неофициално от община Казанлък споделиха че за продължилия почти три седмици 115-и празник  на розата са били регистрирани около 150 000 нашии чужди туристи, което си било направо рекорд.  ", "date": "2018.06.03", "title": "Собственик на летище кацна зле край Казанлък, рани себе си и дъщеря си (ОБЗОР)"}
{"url": "https://www.monitor.bg:443/bg/a/view/vasil-banov-zasadi-lipa-pripomni-si-za-kazarmata-101477", "text": "„Засаждането на тази фиданка ме връща назад в годините, когато карах казармата си тук, в Стара Загора и чакахме с нетърпение неделите, за да се разходим по правите градски улици, да огледаме местните красавици и да вдъхнем липовия аромат…“, видимо разнежен сподели навършилият наскоро 71 години актьор Васил Банов, който получи специалната награда за цялостен принос към българското кино по време на шестото издание на фестивала за ново европейско кино „Златната липа“. „Засаждането на тази фиданка ме връща назад в годините, когато карах казармата си тук, в Стара Загора и чакахме с нетърпение неделите, за да се разходим по правите градски улици, да огледаме местните красавици и да вдъхнем липовия аромат…“, видимо разнежен сподели навършилият наскоро 71  години актьор Васил Банов, който получи специалната награда за цялостен принос към българското кино по време на шестото издание на фестивала за ново европейско кино „Златната липа“. Артистът, който в дългата си кариера е играл в тв сериала „Записки по българските въстания“ и образа на национал-революционера и бъдещ старозагорски кмет Георги Кюмюрев засади липово дръвче в алеята на филмовата слава и откри своя звезда в съседство със звездите на актьорите Джанкарло Джанини,Мария Статулова,  Татяна Лолова, Васил Михайлов и Гинка Станчева. За да го поздравят на мястото на събитието пристигнаха ветеранките Емилия Радева и Гинка Станчева,редом с тях застанаха бившият министър на културата Владо Попов и приятелката му Мартина Вачкова.Към тях се присъедини и националният омбудсман Мая Манолова, която похвали директора на фестивала , режисьорката Магдалена Ралчева за хъса, с който вече шеста година прави достояние на българските киномани най-добрите образци на европейското ново кино..  „Този Фестивал си го бива, защото е много естетски, пипнат, подреден”, похвали организаторите Банов. Той разказа за пътя, който е извървял от първите снимки в сериала „На всеки километър” до последната си изява във филма на Стефан Командарев „Посоки“, който ще бъде представен в извънконкурсната програма на фестивала  ", "date": "2018.06.03", "title": "Васил Банов засади липа, припомни си за казармата"}
{"url": "https://www.monitor.bg:443/bg/a/view/hvanaha-23-nelegalni-pakistanci-i-afganistanci-v-tir-kraj-lubimec-101482", "text": "Тир с 23-ма нелегални мигранти от Афганистан и Пакистан, заловиха полицаи в района на село Малко Градище, община Любимец. Камионът с хасковски номер бил спрян за проверка от патрул на пътна полиция. Униформените се усъмнили, че във фургона може да има нелегални пътници. При проверката станало ясно, че в майсторски изработен тайник с височина 50 см, на тавана, са натъпкани буквално като сардели хората. Нелегалните пътници са само млади мъже. Това бе оповестено на специална пресконференция в неделя на пункта с Гърция ГКПП „Капитан Петко войвода“. Подробностите бяха съобщени в изявления на главен комисар Светлан Кичиков, директор на Главна дирекция „Гранична полиция“, и Мария Кирилова, вр. и. д. районен прокурор в Свиленград. Азиатците са влезли в Гърция от Турция, преминали са пеша българо- гръцката граница в района на  Ивайловград. На наша територия са били натоварени на тира. Твърдят, че са платили по 1 600 евро на човек на турски каналджия. Крайната държава, в която искали да отидат е Франция. Задържан първоначално за 24 часа  е шофьорът на камиона. Той е 59 годишен мъж от Хасково. Има криминални прояви, осъждан за кражби, в момента е с висящо дело за контрабанда, съобщи прокурор Кирилова. Арестуван е и още един човек също от Хасково, като обвинението срещу него е за помагачество в трафик на хора. На двамата е наложена 72 часова мярка задържане под стража. Разпитите и изясняването на случая продължават.  ", "date": "2018.06.03", "title": "Хванаха  23 нелегални пакистанци и афганистанци в тир край Любимец"}
{"url": "https://www.monitor.bg:443/bg/a/view/trima-nashi-atleti-s-kvoti-za-berlin-101485", "text": "Спринтьорите Инна Ефтимова, Денис Димитров и Петър Пеев покриха норматив за участие на европейското първенство по лека атлетика в Берлин през август. Това стана на международния турнир \"Самарско знаме\" в Стара Загора. Ефтимова спечели финала на 100 м с 11,35 сек. и се осигури участие в Берлин. В същата дисциплина при мъжете Димитров спечели с 10,29 сек., а Пеев завърши втори с 10.35 сек., колкото е точният норматив за европейското. Румен Димитров триумфира на троен скок с 16,22 м. Европейската вицешампионка в зала от Белград 2017 Радослава Мавродиева триумфира убедително на гюле с 18,60 м. Това беше най-добър резултат за Мавродиева от 2013 г., когато на 19 май постави личния си рекорд от 18,67 м. Тя отдавна има покрит норматив за Евро 2018. В същото време Георги Цонов завърши на трето място в тройния скок на турнира в Андухар (Исп). Той постигна 16,33 м при насрещен вятър от 0,3 м/сек. Победител стана африканският вицешампион Юг Фабрис Занго от Буркина Фасо с 16,67 м.", "date": "2018.06.03", "title": "Трима наши атлети с квоти за Берлин"}
{"url": "https://www.monitor.bg:443/bg/a/view/misis-svjat-2018-zagina-v-katastrofa-101480", "text": "Носителката на короната Мисис Свят, от престижната надпревара Miss Universe Beauty, Саня Шакирова, е загинала в катастрофа вчера, предаде агенция ТАСС. Инцидентът е станал в Киргизтан и е потвърден от Министерството на вътрешните работи на републиката. „Според предварителните данни шофьорът на колата, в която се е возила Шакирова, е изгубил управление“, заявяват властите. В автомобилът е имало още един пътник, който е настанен в най-близката болница с тежки нараниявания. Шакирова се окичи с короната на Мисис Свят през пролетта след като пребори конкуренцията във Виетнам. В конкурса участваха хубавици от 20 държави.  ", "date": "2018.06.03", "title": "Мисис Свят 2018 загина в катастрофа"}
{"url": "https://www.monitor.bg:443/bg/a/view/lichen-lekar-v-telefona-101478", "text": "Когато човек, не се чувства много добре, преглед от лекар може да донесе спокойствие, както и да улови някоя неприятна инфекция по-рано. Но отделянето на време за посещение, когато няма възможност за запазване на час в претоварения график на лекаря, може да накара човек да се чувства още по-зле. Какво би станало, ако през смартфона, човек може лесно да проверите симптомите си посредством виртуален специалист или да запази час за видео на живо с истински лекар? Точно това предлага Ask an Expert, на потребителите на Samsung, с помощта на изкуствен интелект (AI) от Babylon. Ask an Expert използва изкуствен интелект от Вавилон и вече се предлага в приложението Samsung Health на някои мобилни устройства Galaxy, във Великобритания. „Развълнувани сме, да приветстваме Ask an Expert задвижван от Babylon, в приложението Samsung Health.” казват от Samsung Великобритания. „Сега клиентите ни ще могат да се грижат за здравето си, където и да се намират, независимо дали проверяват симптом или разговарят с лекар, само с няколко докосвания. Приложението Ask an Expert, задвижвано от изкуствения интелект на Babylon, е вече достъпно за потребителите на Samsung Health във Великобритания, но не е безплатно. Здравното приложение за сега е достъпно само за моделите Galaxy S9 и S9+, S8 и S8+, Note8, S7 и S7 edge, S6/S6 edge/S6 edge+, A8, A5 и A3.", "date": "2018.06.03", "title": "Личен лекар в телефона"}
{"url": "https://www.monitor.bg:443/bg/a/view/arni-chupi-lyjichki-v-borbata-s-platmasata-101481", "text": "Актьорът и политик Арнолд Шварценегер се присъедини към глобалната инициатива на ООН за борба със замърсяването с пластмаса. Инициативата \"Beat the plastic pollution\" ще се проведе под мотото – \"Ако не можете да я използвате отново, откажете я!\". Тя е организирана от ООН по повод Световния ден на околната среда, който се отбелязва на 5 юни. Проектът призовава да не се използват пластмасови изделия за еднократна употреба и по този начин да се подкрепи борбата срещу замърсяването с тях, предаде БГНЕС. Шварценегер публикува видео в социалните мрежи. В него той чупи пластмасова лъжичка, призовавайки хората да заменят тези предмети с алтернативни. призова Терминаторът.", "date": "2018.06.03", "title": "Арни чупи лъжички в борбата с платмасата"}
{"url": "https://www.monitor.bg:443/bg/a/view/dimityr-zlatanov-vdigna-kupata-za-svetovnoto-101486", "text": "Димитър Златанов, единственият българин приет в Залата на славата на волейбола, представи в зала \"Арена Армеец\" официално купата на световното първенство за мъже, на което страната ни е домакин през септември заедно с Италия. Сребърният медалист от олимпиадата в Москва 1980 г. и световното в София 1970-а, връчи трофея на изпълнителния директор на \"Лидл - България\" Милена Драгийска за старта на националното му турне. \"Лидл\" и Българската федерация по волейбол ще вървят ръка за ръка и тази година. Търговската верига ще е партньор на националите ни в Лигата на нациите и на шампионата на планетата и стои зад обиколката за представяне на купата в страната ни. Тя започва в градовете домакини - първо в София, после във Варна от 15 до 17 юни и в Русе. Така феновете ще могат да се докоснат до символа на победата. За тях ще има изградени специални фен зони в залите на тези три града, където ще се играят мачовете. Купата е с тегло 9 кг, висока е 42,88 см и е изградена от отделни елементи, символизиращи 12-те играчи във всеки един отбор. „Приветствам инициативата за обиколката на купата, каза президентът на федерацията ни инж. Данчо Лазаров. - Идеята стартира преди няколко години на едно световно по плажен  волейбол в Холандия. Ние продължаваме този процес, който вече е незаменима част от презентацията на световните първенства. Ще се постараем тази купа да бъде видяна от възможно най-много приятели на волейбола.“ Старши треньорът на мъжкия ни национален отбор Пламен Константинов пък призна след загубата от Австралия с 0:3 (-23,-23,-24) във втория кръг на Лигата на нациите, че в тима липсва играч, който да завършва разиграванията в решаващите моменти. \"Нямаше подценяване, искахме да икономисаме малко сили в този мач, каза той след поражението. - Очаквах да се върнем в мача в третия гейм, но не се получи. Имаме проблем - нямаме кой да завърши! Боян (Йорданов б.р.) не може - има травма. Надяваме се за следващия уикенд, да е по-добре и да може да играе. Учиков днес не игра добре, не можеше. Играем без диагонал. Губим пак със същата преднина, която имаме, както срещу Сърбия. Водим и не завършваме. Трябва да проявяваме характери.\" \"Не можем да си затваряме геймовете, отбеляза пък капитанът ни Виктор Йосифов. - Сервисът трябва да си го намерим на тренировки, това е индивидуален елемент. Всеки трябва да се концентрира, не му влияе никой друг. Мисля, че очаквания не би трябвало да има, още преди Лигата го бях казал. Реално нивото на нашия отбор е това, което видяхме днес.\" Довечера от 20.00 ч. тимът ни излиза срещу Русия в третия си мач от кръга в София. Преди него той беше 10-и в генералното класиране - с 2 места назад от позицията си преди втория турнир.", "date": "2018.06.03", "title": "Димитър Златанов вдигна купата за световното"}
{"url": "https://www.monitor.bg:443/bg/a/view/ansambylyt-stana-evropejski-shampion-v-ispanija-101471", "text": "Българският ансамбъл спечели златните медали на финала на композицията с три топки и две въжета на европейското първенство по художествена гимнастика в испанския град Гуадалахара. Симона Дянкова, Елена Бинева, Мадлен Радуканова, Лаура Траатс и Стефани Кирякова изиграха отлично съчетанието си и получиха оценка от 22,825 точки, от които 14,200 за трудност. На второ място завърши Италия (22,350 т.), а на трето е Азербайджан (20,350). По ирония на съдбата същото това съчетание с 3 топки и 2 въжета провали нашите в многобоя. Тогава момичетата на Весела Димитрова допуснаха груба грешка – излизане на топка и гимнастичка извън терена и получиха оценка от 18,650 т. Това им коства така мечтаното злато в многобоя, тъй като на 5 обръча бяха убили конкуренцията с перфектна игра и фантастичната оценка от 23,100 т. В шампионата на 5 обръча обаче нашите сбъркаха и останаха без отличие. Заради грешката от събота българките завършиха трети в многобоя със сбор от 41,750 т. Шампионки станаха рускините с 43,625 т., а на второ място е Италия с 42,900 т. Въпреки това грациите ни донесоха първи медал за България в многобой при ансамблите от европейски първенства от 2003 година насам. Той бе дублиран и от бронз в отборната надпревара, където влизат и оценките на девойките индивидуално. А Татяна Воложанина, Ана Келман и Елизабет Йовчева се представиха повече от достойно, като първата се класира за финалите и на четирите уреда. Отборно шампион стана Русия, а втори е тимът на Украйна. След като бе с най-голям принос за бронза в отборното от девойките, днес Воложанина спечели и сребърен медал във финала на обръч с оценка от 17,750 т. Тя завърши четвърта на лента (14,750), пета на топка (16,800) и шеста на бухалки (16,100). Тази вечер е надпреварата в многобоя при индивидуалните гимнастички, където за добро класиране ще се борят Невяна Владинова и Катрин Тасева. „Мисля, че това не беше нашето състезание, можем много повече, заяви пред БНТ Весела Димитрова. - Съчетанията са невероятно трудни, и когато момичетата ги изиграят, нямат никаква конкуренция. Ние обаче нямаме друг шанс – композициите трябва да са ни топ, за да се борим за златния медал. Доволна съм от завоюваните медали, но мисля, че можеха да играят още по-добре. Момичетата още не са станали състезателки, така че имаме върху какво да работим”, допълни тя. „Много радост, много сълзи и много поуки. България има най-силният ансамбъл в света, който обаче има какво още да учи. Всички ни поздравяваха за силата на отбора, изказваха огромното си съжаление от грубите, но и не спираха да дават кураж и много любов на момичетата. Красавиците ни са мотивирани още повече да тренират и докажат класата си. Страдат много за пропуснатия шанс, но страданието извисява...“, написа във Фейсбук страницата си президентът на БФХГ Илияна Раева.    ", "date": "2018.06.03", "title": "Ансамбълът стана европейски шампион в Испания (ВИДЕО)"}
{"url": "https://www.monitor.bg:443/bg/a/view/kajli-minoug-ot-sysedka-do-princesata-na-popa-101459", "text": "50 са новите 20! Или така е поне за Принцесата на попа Кайли Миноуг. Неостаряващото австралийско миньонче, което покори сърцата на целия свят със сексапила и авторската си музика, отбеляза юбилея си с гола снимка, прикрита само от китара, ново гадже и пищно парти в стил диско от края на 70-те. На 28 май Кайли събра звездните си приятели в лондонския клуб „Chiltern Firehouse“, който е запазено място на знаменитостите. Певицата се появи в неотразима златна рокля, какъвто беше и дрескодът на цялата вечер. Тя прекара празника си в компанията на старите си колеги и приятели Джейсън Донован и Гай Пиърс, с които преди три десетилетия изгряха в сериала „Съседи“. Сред гостите бяха още телевизионният водещ Греъм Нортън, комедиантът Дейвид Уолямс и колегите ѝ от Scissor Sisters. Точно в стила на Кайли, тя изненада с неочакван ход – доведе добре критото си до момента гадже – криейтив директорът на списание GQ Пол Соломонс. Първата публична поява на миньончето и медийния гуру беше загатната преди няколко седмици от изказването на певицата пред британския „Телеграф“: „Ще празнувам рождения си ден с парти, което не е в мой стил. С идването на 50 и фактът, че всичко върви добре и в правилната посока… мога да кажа, че намерих себе си отново и се чувствам удобно с това, което съм“. И няма как да е друго яче, след като си подари първото място в класациите с новия си албум Golden, в който прави лек завой към кънтри музиката. Кайли е истинска звезда, проверена във времето. Единствено тя и Мадона успяват да запишат Състоянието ѝ се оценява на 64 милиона лири и е продала над 60 милиона копия от албумите си. Дори е удостоена с Ордена на британската имеприя през 2008 г. Само тази статистика стига, за да бъде обявена за Принцеса на поп музиката. Но за австралийката всичко започва далеч от музиката – с една болна амбиция на майка ѝ Керъл Джоунс. Още от съвсем малка неуморно я води по всякакви кастинги и упорството ѝ се увенчава с първа роля за невръстната Кайли, когато е едва на 11. Не след дълго на снимачната площадка на сериала „Семейство Съливан“ среща Джейсън Донован, с който няколко години по-късно не само ще направят истински фурор с поредицата „Съседи“, но и ще заформят особена любовна връзка. Отношенията им са маркирана от много раздели, изневери и призната завист. Това остава зад кулисите, а на екран епизодът, в който героите на двамата минават под венчило се превръща в най-гледания в Англия с над 20 милиона зрители. Дори това не може да заздрави връзката им и след поредната забежка на Донован, с когото сега са добри приятели, се разделят заради асистент-режисьорката на „Съседи“. Съвсем без упорство и напълно случайно Кайли започва да се занимава с музика, след като през 1987 година на благотворителен концерт, заедно с колегите си от сериала са извикани на бис. Тъй като нямат нищо предвидено, звездата предлага да изпълни любимата си класика „The Loco-Motion“ на Малката Ева. Импровизацията предизвиква огромен фурор и Кайли получава предложение да я запише, като сингълът се продава в рекорден тираж по света и остава в чартовете седем седмици на първо място. Бързо прави дебютен албум в Лондон, който кръщава на себе си – Kylie. А феновете искат своето и държат да чуят дует от любимите си актьори – Джейсън Донован и Кейли Миноуг. И те им го дават – песента “Especially for You”, която остава сред най-продаваните за певицата с реализирани повече от 1,5 милиона физически копия. Година по-късно вади нов албум и, въпреки че точно в този период се разделя с Джейсън, който освен всичко останало ѝ заявява, че се е взела на сериозно и обижда мечтите ѝ, тя не спира похода си към върха. Миловидното миньонче, което не може да се отърси от имиджа на добро момиче от сериала „Съседи“ разбира, че трябва да направи рязък завой и затова ѝ помага новият ѝ лейбъл PWL с автори като на Уотърман, Стък и Алткен. Те я преобразяват в сексапилна и самоуверена красавица, която има мисия да провокира. С излизането на поредния ѝ албум тя е тотално променена, начинание, в което ѝ помага и Той я въвежда в света на наркотиците, алкохола и разгулния живот. Техният роман започва с това, че той помага на крехката певица да се избави от един досаден ухажор. За Кайли във времето на връзката им Майкъл е Бог. Но изневерите му не може да приеме и залитането с водещата Пола Йейтс разделя двойката. В телефонен разговор Майкъл я моли да му прости, но Кайли е категорична. В момента, в който затваря слушалката обаче решава, че при следващото му позвъняване ще се сдобрят. Следващо позвъняване обаче няма. Два дни по-късно Кайли научава от пресата за самоубийството на Хътчинс. Тя трудно понася мисълта и новината и започва да се обвинява за смъртта му. Голяма част от феновете на рок музиканта и до днес я държат отговорна за станалото. Най-голямото дъно до този момент в живота на певицата е последвано от най-големият връх – песента, която всички определят като големия и пробив – дуетът с Ник Кейв “Where the Wild Roses Grow”. но всичко остава само една красива авантюра. Кайли е активна, но има нужда от промяна, за да премине на нов етап както в личния така и в професионалния си живот. Затова се оттегля за няколко години, в които работи извън светлините на прожекторите и се завръща заедно с настъпването на Милениума със супер хита “Spinning Around“ и малките си златни панталонки. Дори не дочаква шумът от аплодисментите за парчето да стихне и вади второ, още по-успешно - „Can't Get You Out of My Head“. С него (с изключение на Финландия), Австралия, в няколко в Азия, както и в денс класациите в Америка. Сингълът се продава в двумилионен тираж. Логичното продължение на успеха е албумът “Fever“, продал седем милиона копия. И донесъл на певицата първото „Грами“. Междувременно е приключила злополучната ѝ връзка с британския модел Джеймс Гудинг. Той изнася цялата им история по страниците на жълтите вестници, като заявява, че Кайли била егоцентрична и вечно търсеща вини у себе си. Още повече че манекенът бил и ужасно ревнив и изявата на Кайли с Джъстин Тимбърлейк на Британските награди доста го изнервила. Не след дълго австралийката среща френският актьор Оливие Мартинес и започва най-голямото си световно турне, за което билетите се разпродават за минути, а зад кулисите я чакат танцьори, техници, режисьори, хореографи, сценографи, музиканти, вокалисти или поне около 500 човека екип. Но в началото на месец май 2005 година, дни преди рождения ѝ ден, в разгара на турнето, Кайли е диагностицирана с рак на гърдата. Оставащите концерти в Австралия и Южни Азия са отменени, като е обявено, че парите от билетите ще бъдат върнати. Феновете обаче я обожават и като пожелание за бързо оздравяване не връщат ценните хартийки. Лечението ѝ приключва успешно през 2007 г., но и до днес тя не спира да се връща към този период от живота си. Дори преди седмица, публикува снимка от тези години в Инстаграм, с благодарност към семейството си, което я подкрепя безусловно в трудностите. Тогава най-близо до нея е и годеникът ѝ Оливие. Много пъти се спекулира, че ще минат под венчило когато всичко приключи, но и тук не се стига до брак, а до раздяла. Мултиталантливата Кайли има в биографията си освен роли в сериали и пълнометражни филми, номер едно музикални сингли и албуми, награди „Грами“ и какво ли още не – и авторство на детска книжка, както и собствен парфюм, модна линия бельо и чаршафи. Както и един концерт в България преди точно 10 години на стадион „Локомотив“.    ", "date": "2018.06.03", "title": "Кайли Миноуг – от „съседка“ до Принцесата на попа"}
{"url": "https://www.monitor.bg:443/bg/a/view/fenove-na-igra-na-tronove-ubiha-cersej-snimki-101461", "text": "Различни предположения за смъртта на Церсей Ланистър от „Игра на тронове“ разбуниха духовете в социалните мрежи. След като от екипа на кървавата сага загатнаха, че шансът някой от главните герои да посрещне финалните надписи жив е минимален, феновете вече наддават кого каква кончина го очаква.  Най-много предположения има за героинята на Лина Хийди – Церсей, която събужда чувство на омраза и респект като по наръчник у всеки зрител. По-наблюдателните почитатели на фентъзи епоса забелязаха на постер за предстоящия сезон, че един от черепите в краката на Краля на нощта и на белите бродници носи короната на нежната половинка от близнаците Ланистър. Други залагат на по-шокираща развръзка – че Джейми ще убие жената, с която дели ДНК и едно легло. В един от епизодите на последния сезон двойката се разхожда върху карта на Вестерос, като всеки от тях се позиционира върху интересно място. Церсей стои върху област, позната като „Вратът“, а любимият й – върху регион, наречен „Пръстите“. Назад в историята, пророчица предупреждава напористата блондинка, че по-малкият й брат ще я удуши, като има шанс това да е и Тирион. Припомняме, че „Игра на тронове“ ще се сбогува с многомилионната си армия от последователи пред малкия екран чак през 2019 г. Развръзката на интерпретацията на култовата „Песен за огън и лед“ на Джордж Р. Р. Мартин ще се разгърне в бутиков брой епизоди - шест.", "date": "2018.06.03", "title": "Фенове на „Игра на тронове“ убиха Церсей (СНИМКИ)"}
{"url": "https://www.monitor.bg:443/bg/a/view/ronaldo-v-marbeja-predi-mondiala-101463", "text": "Мегазвездата на “Реал“ (Мадрид) Кристиано Роналдо се радва на кратък отдих преди да се присъедини към лагера на португалския национален отбор. Номер 7 се наслаждава на слънцето в андалуския курорт Марбея край Коста дел Сол. Португалецът публикува в Инстаграм снимка от тенис корт, хванал здраво ракетата. Надписът под нея е красноречив: „Победители“.   В социалните мрежи се появи и снимка на Роналдо с цяла мъжка тайфа - общо шестима. Един от приятелите му - Рикардо Регуфе, пусна снимката в интернет пространството, която предизвика доста коментира по адрес на мъжката компания. Според слуховете Кристиано е пръснал луди пари, за да наеме луксозната вила в Марбея. Цената за нощ там била 7000 евро. Именно това явно е предизвикало злъчни коментари в социалните мрежи, на които половинката на футболиста Джорджина не се стърпя и отговори подобаващо. Красавицата използва профила си в една от социалните, където написа, че докато има хора, чиито души са пълни със завист и злоба, тя продължава да се наслаждава на живота. „Искам да посветя няколко думи на всички, които ме уважават и обичат. Благодаря за вашата подкрепа. Въпреки че нямам възможност всеки път да отговарям, правите ме много щастлива с това, което чета. Вие сте алтруисти и ме защитавате от неуместните критики. На останалите, какво да ви кажа?! Докато вие изпълвате душите си със злоба и тъмнина, аз продължавам да се наслаждавам на заслужената ни ваканция“, написа Джорджина. В следващите дни CR7 ще се завърне към футболни тренировки. Първият мач на португалците е на 15 юни срещу Испания. В същото време интересен коментар по адрес на големия съперник на Роналдо – Лионел Меси, направи неговият съотборник в „Барселона“ Иван Ракитич. Според хърватския халф, ако аржентинецът е станал тенисист вместо футболист, е щял да спечели 50 титли от „Големия шлем”. Това е с 30 повече от рекорда на швейцареца Роже Федерер. Ракитич и Меси ще бъдат съперници на Мондиал 2018 в Русия, тъй като Хърватия и Аржентина са в група „D“ на започващия в средата на юни шампионат на планетата.  ", "date": "2018.06.03", "title": "Роналдо в Марбея преди мондиала"}
{"url": "https://www.monitor.bg:443/bg/a/view/bg-dvojka-na-krachka-ot-finala-po-akrobatichen-rok-video-101467", "text": "Българска двойка остана на крачка от финала на световното първенство по акробатичен рокендрол. Александър Нацев и Десислава Пенева записаха първи подобен успех за страната ни на толкова голямо състезание, разказаха за „Монитор“ треньорите на българската двойка Надежда Иванова, Елеонора Калинова и Ивайло Топалов. Световното състезание по рокендрол Main class Free style и Main class Contact style се проведе на 2 юни 2018 г. в Загреб. Организирано е от Световната федерация по акробатичен рокендрол и Федерацията по акробатичен рокендрол на Хърватска. Сашо и Деси с 29 други двойки от Русия, Словения, Унгария, Швейцария, Франция, Германия, Хърватска, Полша, Швеция и Австрия. Единствените представители на България в това състезание вдигнаха залата в Загреб на крака с изпълненията си. Те изпълниха своите съчетания на музика, която се избира от Световната федерация по акробатичен рокендрол - танцуват на случайно избрана песен в определено за категорията темпо. Правилата също са официални от Световната федерация. Двойките се представят 2 по 2 на сцената, редът на излизане се определя чрез предварителен жребий. от Словения, Русия, Босна и Херцеговина, Унгария, Германия, Австрия, Хърватска, главен съдия е президентът на световната федерация Мириам Илзак. Двойката ни реално беше на крачка от финалите, като се представи изключително добре в т. нар. кръг на младите надежди. Изключителното им представяне на световно състезание по рокендрол в Загреб им отваря врати за участие и още по-добро предствяне на SAP Final World Cup, което ще се проведе на 8 декември в Любляна.", "date": "2018.06.03", "title": "БГ двойка на крачка от финала по акробатичен рок (ВИДЕО)"}
{"url": "https://www.monitor.bg:443/bg/a/view/kandidat-studenti-v-su-pisaha-ese-vyrhu-frenski-nobelist-101468", "text": "Над 1500 кандидат-студентите размишляваха върху мисъл на френския нобелист Андре Жид. Явилите се на изпита по български език и литература на втората сесия в Софийски университет писаха есе на тема „По-добре да те мразят за това, което си, отколкото да те обичат за това, което не си“. За една част от бъдещите възпитаници на Алма матер френският писател не се оказа труден. “Спрямо миналата тема (б.а. на първата сесия есето беше по Далчев) тази беше много по-приятна и имаше какво да се пише повече.“, сподели една от кандидат-студентките пред „Монитор“. „Според мен днешно време всеки се опитва да се хареса на всеки и това не е начинът, трябва да бъдем себе си и да не го забравяме. Това е едно много важно правило в живота.“, включваше нейната теза. Тя се надявам на по-добри резултати, тъй като предния път не е останала доволна. Друга кандидат-студентка пък се беше върнала в спомените си в детството, за да направи сравнение с настоящето в есето си .„Темата беше много хубава, по нея и развих няколко тези. За мен хората живеят под маски в момента и писах, че всъщност не трябва да е така. Вкарах и темата, че като деца всичко беше толкова по-просто и при тях беше „който каквото прави за себе си го прави“, не им пукаше кой какъв е, просто бяха себе си. Докато днешно време, за жалост, не е точно така.“, сподели тя. Тестът от друга страна пък се бе оказал малко по-сложен на кандидат-студентите. „Стори ми се по-труден от този на матурата, но предполагам е нормално.“, сподели един от явилите се. Други пък имаха затруднение само със сравняване на цитати. „Тестът беше добре, които бяха малко объркващи. Трябваше да съпоставим дадено стихотворение на Георги Господинов с обесването на Васил Левски на Ботев. Но като го нямаше на Ботев и беше по-трудно.“, разказа едно от момичетата. Кандидат-студентите отговаряха на въпроси от Вариант 2. На изпита по философия и социални науки, за който бяха подали заявления 52-ма, пък кандидат-студентите трябваше да пишат философско есе на тема „Тялото като природа и тялото като култура“, да разсъждават по фрагмент от Фридрих Ницше „Веселата наука“ и да отговорят на въпросите към него. Накрая имаха за задача да се справят с тест 25 задачи, като се бе паднал вариант № 3. Успоредно с изпита по философия и социални науки се проведе по италиански език, на който се явиха 23-ма кандидат-студенти.", "date": "2018.06.03", "title": "Кандидат-студенти писаха есе по френски нобелист"}
{"url": "https://www.monitor.bg:443/bg/a/view/kakyv-hotel-si-izbra-trymp-i-kakyv-kim-chen-un-za-singapur-snimki-101470", "text": "Американският президент Доналд Тръмп и лидерът на КНДР Ким Чен Ун ще се срещнат на 12 юни в Сингапур. Според американски медии Тръмп е избрал за визитата си хотелът Shangri-la, а Ким - Fullerton. Кой ще плати хотела на Ким - ", "date": "2018.06.03", "title": "Какъв хотел си избра Тръмп и какъв Ким Чен Ун за Сингапур (Снимки) "}
{"url": "https://www.monitor.bg:443/bg/a/view/obsht-evrokanadski-front-sreshtu-amerikanski-mita-101466", "text": "Европейският съюз и Канада отправиха строго предупреждение към САЩ за рисковете, които представляват за световната икономика наложените от администрацията на президента Доналд Тръмп мита върху вноса на стомана и алуминий, предаде АФП. \"Французите, британците и германците бяха напрегнати\", обобщи френският министър на финансите Брюно Льо Мер след разговори с колегите си от Г-7 в Уислър, Канада. Той отбеляза, че всички са изразили пълно недоумение от американските решения. Великобритания няма да подпише търговско споразумение със САЩ, ако то не отговаря на интересите й, заяви в неделя британският министър на международната търговия Лиъм Фокс. Великобритания споменава възможността за сключване на търговско споразумение със САЩ, като се готви да напусне ЕС, най-големия си търговски партньор, догодина. Великобритания обаче, наред с останалите страни от ЕС, Канада и Мексико, е засегната от митата върху стоманата и алуминия, внасяни в САЩ. Несъгласието на ЕС със САЩ по въпроса за митата върху стоманата и алуминия на срещата на Г-7 ще укрепи политическата воля на страните членки за ускоряване на реформата в съюза, заяви германският министър на финансите Олаф Шолц, цитиран от Ройтерс. Шолц каза, че трябва да се използва всяка възможност да се реши спорът за митата между ЕС и САЩ. Франция прикани САЩ да изпратят положително послание на европейските си съюзници и партньорите си в Г-7, и то незабавно, за да се избегне търговска война, предаде Франс прес. \"Искам ясно да кажа, че от американската администрация зависи да вземе правилните решения, за да успокои ситуацията и да облекчи трудностите. Какво ще стане следващата седмица ще зависи от решението, което администрацията е готова да вземе в близките дни и часове, не говоря за близките седмици\", заяви френският финансов министър Брюно Льо Мер след завършването на срещата на финансовите министри от Г-7 в Канада по повод решението на САЩ в четвъртък да наложат мита на вносната стомана и алуминий от ЕС, Канада и Мексико. В неделя Тръмп за пореден път се оплака от по-високите мита, налагани от някои търговски партньори на САЩ съгласно споразуменията в Световната търговска организация, като заяви в Туитър че САЩ заслужават с тях да се търгува честно. \"САЩ трябва, най-сетне, да бъдат третирани честно в търговията. Ако ние облагаме страна, която ни продава стоките си, с НУЛА мита, а те налагат 25, 50 или дори 100 процента върху нашите, това е НЕЧЕСТНО и не може да бъде толерирано повече. Това не е Свободна или Честна търговия, това е Глупава търговия\", написа той. На този фон министърът на търговията на САЩ Уилбър Рос е на посещение в Китай, посветено на американския дефицит в двустранната търговия.", "date": "2018.06.03", "title": "Общ евроканадски фронт срещу американските мита "}
{"url": "https://www.monitor.bg:443/bg/a/view/borisov-obsyjda-s-edi-rama-borbata-s-terorizma-101462", "text": "Борбата с тероризма, насилствения екстремизъм и евроинтеграцията на Западните Балкани, са част от темите, които премиерът Бойко Борисов ще обсъди в Тирана с албанския си колега Еди Рама и краля на Йордания Абдулла II, съобщиха от „Дондуков“ 1. Утре министър-председателят заминава на еднодневно посещение в Тирана. В албанската столица Борисов ще проведе среща с Рама, която ще бъде последвана от пленарни разговори. По време на разговорите двата премиери ще обсъдят диалогът и сътрудничеството между страните от региона за постигане на напредък по пътя на европейската интеграция на държавите от Западните Балкани. Министър-председателят ще вземе участи е в среща по Процеса Акаба по въпросите на Балканите, както и в конференция, посветена на борбата с насилствения екстремизъм, заедно с премиера на Албания и краля на Йордания Абдулла II. Процесът Акаба представлява поредица международни срещи, инициирани за пръв път от краля на Йордания Абдулла II през 2015 година. Тяхната цел е поддържане на международната и регионалната координация и сътрудничество в борбата с тероризма, екстремистките идеологии и радикализацията чрез всеобхватен подход. Срещите са част от инициативите на крал Абдулла II за установяване на контакти с различни страни по света, с цел координацията на антитерористичните действия. За последните няколко месеца това ще бъде поредна среща между Борисов и Рама. Преди срещата на лидерите на Западните Балкани, организирана от Борисов и председателят на ЕК Жан-Клод Юнкер, двамата обсъдиха важността на проекта за коридор №8, който да свързва Черно море с Адриатика. Тогава премиерите изразиха единодушие, че изграждането на железопътната инфраструктура, магистралата между София, Скопие и Тирана и полагането на дигиталната свързаност с изграждането на 5G мрежа и широколентов интернет, трябва да се осъществява паралелно. В края на февруари на инвестиционен форум за Западните Балкани в Лондон Рама нарече Борисов „Меркел на Балканите“. На рождения си ден на 13 юни Борисов ще бъде в Израел по покана на премиера Бенямин Нетаняху. Двамата трябва да открият и паметник за спасяването на българските евреи, който е изработен по поръчка на българското правителство.", "date": "2018.06.03", "title": "Борисов обсъжда с Еди Рама борбата с тероризма"}
{"url": "https://www.monitor.bg:443/bg/a/view/trymp-domakin-na-vecherja-iftar-101469", "text": "Президентът на САЩ Доналд Тръмп ще е домакин в Белия дом на първата вечеря ифтар, откакто дойде на власт преди повече от година. Вечерята ще бъде в сряда, съобщава електронното издание на \"Политико\". Тръмп бе критикуван миналата годин,а след като реши да не организира такава вечеря. Бившите президенти Барак Обама, Джордж Буш-младши и Бил Клинтън бяха домакини на ифтар в Белия дом. Вечерята ифтар бележи приключването на дневния пост по време на свещения месец за мюсюлманите рамазан. Решението на Тръмп миналата година да не организира ифтар не бе единственото, свързано с мюсюлманите, което породи полемика. Той бе критикуван в миналото заради редица изявления и политики, в това число и забрана за пътуване, която възпрепятства на гражданите на много страни с преобладаващо мюсюлманско население да влизат в САЩ. По време на предизборната си кампания Тръмп призова за \"тотална и пълна\" забрана на влизането на мюсюлмани в САЩ.  ", "date": "2018.06.03", "title": "Тръмп домакин на вечеря ифтар "}
{"url": "https://www.monitor.bg:443/bg/a/view/graciite-ne-sme-dovolni-ot-sebe-si-101451", "text": "Разочарование и минорно настроение сред момичетата от националния ни ансамбъл, който завърши на трето място на европейското първенство по художествена гимнастика в Гуадалахара, Испания. Възпитаничките на Весела Димитрова не се радваха на бронзовите медали, защото водеха в многобоя преди съботното си изпълнение, но грешка в съчетанието им ги лиши от по-предно класиране, а защо не и първо злато от шампионата за последните 28 години. \"Не сме доволни от представяне си. Можехме да изиграем съчетанието много по-добре и се надяваме още в неделя да го покажем в пълния му блясък\", заяви Лаура Траатс пред bTV. \"Това е състезание, случва се всичко. Нямаме конкретно обяснение... Доста пъти ни се е случвало да водим в класирането и да си задържаме мястото. Учим се от грешките си и продължаваме напред\", добави капитанката Симона Дянкова. \"Мисля, че преди да излезем бяхме сравнително спокойни, но просто явно така е трябвало да стане. Един отбор, за да е истински отбор, трябва да мине и през най-тежките моменти. Това може би наистина ще ни събере и ще можем да се справим занапред по-добре\", каза Ели Бинева.   \"Научихме, че трябва сме концентрирани до последно, че нищо не е свършило след първия ден, а има и втори и трети. Трябва да се борим докрай\", коментира Мадлен Радуканова. \"Има много фактори, които влияят на представянето - музика, публика. Естествено, това не е оправдание. Ще се научим да изолираме всичко и се надяваме занапред да бъдем още по-добри\", сподели Стефани Кирякова.", "date": "2018.06.03", "title": "Грациите: Не сме доволни от себе си"}
{"url": "https://www.monitor.bg:443/bg/a/view/malyk-samolet-padna-kraj-kazanlyk-dvama-sa-raneni-101455", "text": "Малък ултралек самолет е паднал край Казанлък малко преди обед. По първоначална информация двама души са ранени, съобщи NOVA. Самолетът днес е трябвало да прелети над Казанлък по повод закриването на Празника на розата. В центъра на града са се събрали над 5000 души за празничното шествие.  ", "date": "2018.06.03", "title": "Малък самолет падна край Казанлък, двама са ранени"}
{"url": "https://www.monitor.bg:443/bg/a/view/prezidentyt-recitira-botev-v-plovdiv-101453", "text": "Президентът Румен Радев се включи в общ рецитал в Пловдив със стотици ученици и учители от цялата страна на безсмъртното произведение на Христо Ботев „Хаджи Димитър”. Минути по-късно държавният глава награди децата, отличени с първи места в 8-то издание на инициативата „Народните будители и Аз”. Към учениците президентът се обърна със „скъпи млади приятели”, като подчерта, че за него е чест да бъде заедно с тях във финала на инициативата, посветена на българските будители. „За да осъзнаем в дълбочина значението и силата на делото на нашите будители, ние трябва да го разглеждаме в една по-широка плоскост. В широкото поле на световната история. Много народи, много би дори всеки един народ, прочита славни битки в своята история. Но едва ли има много народи, които могат да се похвалят с дни в своя календар, с празници, посветени на други не по-малко важни победи – тези на духа и книжовността”, каза пред учениците Румен Радев. По думите му именно тези празници – на буквите, на народните будители, ни напомнят, че България е градена не само със силата на меча, но и със силата на словото. „Че ние, като нация, имаме неоспорим цивилизационен принос в европейското културно наследство. Ако средновековна Европа развиваше Ренесанса, то България изстрада своите будители”, заяви още в словото си държавният глава. Той благодари на инициаторите на проекта „Народните будители и Аз”, заради това, че за осма поредна година успяват да привлекат стотици деца от цялата страна. „Но нека ви кажа, че не винаги първото място е най-важно, защото в тази благородна надпревара вие се учите да работите, като екип, в колективен дух, в среда на взаимопомощ и взаимно доверие. А всъщност това вече е една първа победа за всички вас”, им каза още Румен Радев. С думите, че младите са надеждата на нашето общество и ги посъветва със същата непоколебима вяра да отстояват българските традиции, да ги пазят и да ги развиват. „Вие сте нашите утрешни будители, бъдете здрави и нека вашите успехи се множат”, пожела президентът на децата. В 8-то издание на инициативата участваха над 6 500 ученици в 248 паралелки от 28 училища от пет области на страната: Пловдив, Пазарджик, София, Варна, Разград. В осемте издания на проекта до момента са се включили с колективни и индивидуални участия над 70 000 ученици.", "date": "2018.06.03", "title": "Президентът рецитира Ботев в Пловдив"}
{"url": "https://www.monitor.bg:443/bg/a/view/pyrvija-jumaya-stage-festival-startira-v-blagoevgrad-101456", "text": "В два дни първия рокфест за деца и възрастни Jumaya Stage събра стотици родители с децата си в центъра на Благоевград. Съчетаваха се музика, изкуство, литература.  Фестивала започна с BunyVerse & Piero Epifania,   продължи с рок педагога Евгени Господинов, който часове наред показваше техники на пеене при деца и възрастни, изпълняващи и занимаващи се с рок музика. Жители и гости на Благоевград успяха да се докоснат до редица ръчно изработени творения като бижута, подаръци, картички, вкусни изделия, кукли и други.    Втората фестивална вечер беше открита от талантите от FaRock, които зарадваха музикалните фенове с парчета като „What do you want from me“,“ Nobody's wife“, „All day and all night“  на Scorpions,“ Shook me all night long“, „Dream on“ и много други. Заедно с изключителните музиканти и изпълнители, пяха и жители и гости на Благоевград. На сцената след благоевградската банда, излязоха Skitnicks. Те предложиха авторски парчета и кавъри. Публиката чу „Schizo Doll“, „Concrete“, „Mission complete“ и много други. Настроението продължи да се покачва, когато на сцената излязоха  „Уикеда“, музикантите с пъстър стил от рок, ска, фънк, пънк и други стилове.  Те изпяха както нови парчета, така и любимите „Обичам“, „А ние с Боби пием кафе“, „Мариана\", \"Уиски с фъстъци\", \"Съм много убав\" и други. Публиката ги върна на бис и отново пя с тях. Финалът на Jumaya Stage festival бе запазен за група  JEREMY?. „Go or Fall“, „Fake Fruits“, „Hope“, „Runaway“ бяха само малка част от песните, които групата подари на публиката.  ", "date": "2018.06.03", "title": "Първия Jumaya Stage festival стартира в Благоевград "}
{"url": "https://www.monitor.bg:443/bg/a/view/stanislav-rajchev-kojto-zapali-kuhnjata-na-master-chef-101458", "text": "Един пожарникар с една мечта – да готви като най-добрите шефове. Станислав Райчев се превърна в истинска сензация на малкия екран, като не само омагьоса журито на кулинарното риалити Master Chef България, но и превзе сърцата на зрителите с вечната си усмивка. А преди дни грабна голямата награда от 100 000 лв и обучение в една от най-престижните академии „Кордон Бльо“ в Лондон. Той е от Бургас и е само на 32 години, но бори огъня и стихиите вече цяло десетилетие с колегите си от пожарната служба в морския град. Има солиден гръб на съпругата си Цветомила, която също е пожарникар, и истинско вдъхновение от 4-годишния си син Златомир. Въпреки всички похвали, които получаваше по време на шоуто и безапелационната победа на финала, Станислав  „Имам доста дълъг път да извървя, за да се приближа да истинските топ готвачи, но първата крачка е направена“, целеустремен е файърмен, както го наричаха всички в предаването. Стъпил е здраво на земята и не възнамерява да изостави професията си. Казва, че е трудно да се раздели с шлема, защото за него тази работа е призвание и удоволствие. Ще се старае за сега да съчетава двете си страсти. Но ще му бъде трудно, защото още преди да грабне чека на финала, вече е получил предложения да гостува в ресторанти, където да изготви дегустационно меню за авторска вечеря, за да потопи клиентите в атмосферата на Master Chef. Първите му два ангажимента са в заведения в родния Бургас, но води преговори с ресторанти в цялата страна. Голям помощник му е невръстния Златомир, който иска да се включва във всичко в кухнята. „Но още е малък за някои неща, като да реже например. Иска да бели, помага ми за месото, осолява го, правим кюфтета заедно, печем ги. Има огромно желание да се включва навсякъде, надявам се така и да продължи. Освен кюфтенцата много обича зеленчукови крем супи, които той си декорира, слага си крутони, подрежда. А накрая казва, че ще презентира ястието си, вдъхновен от това, което е гледал в Master Chef”, разказа пред „Монитор“ Станислав. Вкусовете на жена си пък познава доста добре. Като истински деца на морето предпочитат рибии морски дарове, но често похапват и месо. „Гледаме да готвим здравословно, избягваме пържено и бърза храна“, споделя най-добрият непрофесионален готвач в България. Режимът им е такъв, откакто живеят заедно, от 2009 г., защото много обичат да спортуват, а „храната и спорта вървят ръка за ръка“. Жена му също може да готви, но в последните години се оттеглила от кухнята. Остава обаче най-големият му критик, който нищо не му спестява. „Пожари в кухнята само не съм гасил, но съпругата ми имаше един инцидент, който за щастие не завърши с пламъци. Беше забравила две пластмасови купи във фурната и я включи да работи половин час. Е, вече нямаме купи!“, смее се пожарникарят. Започва да се интересува от най-добрите в занаята, но не следва стила на някой точно определен шеф. Взема от всеки каквото хареса и го комбинира в собствената си чиния. Явно всички съвети, които е получил е запомнил добре, както шеф Михалчев веднъж го похвалил „ти си като гъба, попиваш всичко и веднага можеш да го претвориш по твой си начин“. Така и стана на финала, когато изуми специалистите с авторското си меню. Освен много вкусно, целта на ястията, които мислил в продължение на два дни, била да имат обща идея. “Готвихме с интернационални продукти, но исках да запазя българската нотка. За мен е важно да не забравяме откъде сме тръгнали и че това е Master Chef България”, ентусиазирано разказва Станислав, които в най-смелите си мечти иска да отвори собствен ресторант, където да радва клиентите именно с такива авторски ястия. „След като минах това предизвикателство, разбрах че не е толкова просто да отвориш заведение, такова каквото искам аз. Нужни са доста финанси, за да бъде наистина изискано и класно, а не просто обикновено бистро. Както в пожарникарската професия така и в кулинарията трябва да имаш добър екип. Трябва да уча още, но се надявам в близко бъдеще да осъществя и тази мечта“, разказва Станислав и вече има план как да се случи всичко. През март другата година С паричната награда пък ще си плати още няколко курса в английската столица. Част от парите обаче ще отдели и за удоволствия. „Все пак съпругата ми беше три месеца с малкия сама и заслужава награда. Ще има и почивка и подарък“, заканва се бургазлията. С любимата жена Цветомила се запознава в академията на МВР, където тя е един курс по-надолу от него. Харесва я веднага, но минава доста време и ухажване докато склони да стане дама на сърцето му. След като завършват заживяват заедно, а преди 5 години вдигат сватба. „Моята най-голяма любов и опора в живота, без нея не ми е пълен деня“ – така я описва Станислав, които казва, че най-голямото щастие е да се буди до нея всеки ден и да чуе „добро утро“. Трите месеца далеч от Цветомила и Златомил са били най-голямата трудност за него в предаването. Затова първото, което направил след като на финала камерите изгаснали било да ги прегърне. Следващото, което ще направи е да сготви от уникалната баница, която му спечели финала, за всички приятели и колеги, които са му запалили телефона след победата. „Обаждаха ми се с поръчки за десерта. Не знам вече колко трябва да направя“, смее се пожарникарят. И в службата готви често. Обича да прави бургери и всевъзможни десерти на колегите си. Последно ги нагостил с шоколадово суфле, което било истински фурор. Така си подслаждат живота, който иначе е изпълнен с много рискове. През 10-те си години на служба Станислав не веднъж се е борил със стихиите и е влизал в огъня. Давал е дихателния си апарат, за да спаси хората и винаги, когато говори за работата си, говори в множествено число – за себе си и колегите, защото без екипа си загубен. „Знаем, че на всяко дежурство може да изгубим живота си“, сменя тона с голяма доза сериозност веднага щом заговори за професията си. В пожарната вече го чакат със сладката баница да спасява животи, а на нас ни даде рецептата да си я направим сами!", "date": "2018.06.03", "title": "Станислав Райчев, който запали кухнята на Master Chef"}
{"url": "https://www.monitor.bg:443/bg/a/view/ludogorec-naredi-kontroli-s-shampioni-101457", "text": "Българският футболен шампион \"Лудогорец\" ще изиграе контрола срещу първенеца на Азербайджан ФК \"Карабах\" по време на летния си тренировъчен лагер в Австрия от 18 юни до 3 юли. Срещата е насрочена за 23 юни и ще бъде една от петте планирани проверки по време на подготовката в спортна база в Алпите между Инсбрук и Залцбург.  Останалите четири контроли на възпитаниците на Димитър Димитров в Австрия ще бъдат срещу шампионите на Хърватия и на Швейцария - \"Динамо\" (Загреб) и \"Йънг Бойс\" (Берн), както и срещу руския \"Ахмат\" (Грозни) и срещу местния \"Адмира Вакер\". \"Лудогорец\", който спечели последните седем титли на България, стартира подготовка на 4 юни, а първият тренировъчен лагер на тима ще бъде от 7 до 15 юни в Смолян. Той ще завърши с контрола срещу втородивизионния \"Ботев\" (Гълъбово).  Шампионите се събират утре от 16:00 часа в комплекс \"Царско село\" за начални прегледи.", "date": "2018.06.03", "title": "\"Лудогорец\" нареди контроли с шампиони "}
{"url": "https://www.monitor.bg:443/bg/a/view/ochakvame-4-miliarda-leva-ot-turizym-prez-letnija-sezon-101452", "text": "„В Москва премиерът проведе изключително добри срещи в дух на добронамереност, прагматичност, желание да се засилят взаимоотношенията между България и Русия. И това е особен важно по отношение на туризма, защото Русия е един от нашите ключови пазари за привличане на максимално много туристи”. Това обяви министърът на туризма Николина Ангелкова пред Канал 3. „Важно е да имаме добри взаимоотношения във всяка една област, но искам да подчертая, че по отношение на туризма ние винаги сме ги имали, и отново благодарение на добрия контакт и добрите взаимоотношения между премиера Борисов и президента Путин ние успяхме през 2016 г. да имаме рекорден ръст на руските туристи в страната – около 30%. Също така тогава, благодарение на разговор, който беше проведен между двамата лидери, се стартира едно много тясно сътрудничество по отношение на сигурността. Така че резултатите от тези усилия се виждат и наистина, според мен, това посещение беше много ключово и важно и смятам, че премиерът и президентът Путин изразиха ясно своето желание за засилване на взаимоотношенията, за тяхната прагматичност и изобщо да вървим напред, така че максимално да реализираме проектите от взаимен интерес”, каза министърът на туризма. В какво се изразява обаче успехът на разговорите по отношение на туризма, Ангелкова поясни: „За първи път, отново благодарение на подкрепата на премиера Борисов и президента Путин, ние ще имаме следващата година – година туризма на Русия в България и година на България в Русия – през 2019-а. Това се случва за първи път и на практика дава възможност на цялата руска администрация да работи целенасочено към направление България. Това е много важно, защото така ще привлечем допълнително интереса на руските туристи, към това, което предлагаме”.   Ангелкова коментира и прогнозите от бранша, че през идния летен сезон се очаква драстичен отлив на руски туристи. „Не смятам, че се очаква чак толкова песимистична картина по отношение на руските туристи. Това, което коментирахме и по време на форума в Санкт Петербург, на който присъствах, и по време на срещите, на които присъствах по време на визитата на премиера Борисов, всъщност отново подчертахме засиления интреес на руските туристи към България, и това, че България се превръща във все по-устойчива дестинация по отношение на руския пазар. Защото се увеличават значително и редовните самолетни линии, за сметка на намаление на чартърните. Което показва устойчивост и постоянен интерес. Това, което е предизвикателство е изключително агресивната ценова политика от страна на Турция, която е нашият пряк конкурент по отношение на руския пазар. Там има и държавни гаранции и по информации от руски туроператори – в Турция се предлага олинклузив в 5-звезден хотел за 10 дни, за около 250-270 долара. Ние няма как да се борим с тази агресивна ценова политика и затова разчитаме на стабилните взаимоотношения, които имаме в сектора в момента. Ако изобщо има спад, защото е рано да се говори за това, нашите прогнози са да е около 4%. Това е много малко и ако успеем да задържим тези нива, ние пак ще посрещнем 550 хиляди руски туристи”, обясни министърът. „Общата картина, която имаме обаче показва ръст с около 5%, което ако успеем да реализираме, ще покаже, че страната наистина става много устойчива и разпознаваема. Защото оценката, която имаме е, че рядко се случва в 3 поредни години да има такава устойчивост на един и същ пазар, особено предвид цялата геополитическа обстановка около нас”. Извън пазара Русия, Николина Ангелкова обясни, че страната ни има изключително голям ръст по отношение на туристите от Германия – над 48% за 2016 и 2017 г. Това компенсира спадове от други пазари, тъй като именно Германия е на първо място по отношение на летния туризъм в България. Тя поясни, че има ръст и по отношение на полския и чешкия пазар. Румънците, пък са на първо място, заедно с гърците, общо – за целогодишен туризъм. „Обръщаме се и към други пазари с потенциал. От резервации и заявки за полети правим анализ, че общият ръст ще бъде около 5%. Приходите от летен туризъм през миналата година бяха 3,7 милиарда лева, значи очакваме това лято да стигнат 4 милиарда и да ги задминат”, каза още министърът на туризма. И добави:„Никога България не е била мантра за алкохолен туризъм. България основно е позната като дестинация за семеен туризъм”. Тя поясни, че курортът Сълнчев бряг дава най-много приходи в държавната хазна – почти 1 милиард лева и според нея не бива да бъде разрушавано с лека ръка нещо, което носи толкова приходи. По отношение на акциите за разрушение на преместваеми обекти и други подобни по родното Черноморие, Ангелкова коментира: „Нека не бъркаме спазването на закона с предприемането на едни или други действия, които биха навредили на туризма. Това, което би навредило на туризма, е въвеждането на някакви правила, норми, без те да бъдат обсъдени с обществото – в началото на летния сезон, например. Нещо, което да създаде хаос. Примерно – продажбата на пакетите за 2019 г. започва сега – и ако има неяснота и несигурност по отношение на това какво се предлага и че рязко може да има промяна в правилата, без те да бъдат обсъдени, това ще доведе до несигурност и до отлив. Но спазването на правилата категорично подобрява качеството на продукта”.", "date": "2018.06.03", "title": "Очакваме 4 милиарда лева от туризъм през летния сезон"}
{"url": "https://www.monitor.bg:443/bg/a/view/arestuvaha-osnovnija-zapodozrjan-za-strelbata-v-slynchev-brjag-101438", "text": "37-годишният Михаил Станчев е арестуваният за показното убийството в Слънчев бряг на хазартния бос - Коста Николов по прякор Миджурина (на снимка 2). Той е бил заловен на турската граница при опит за бягство с колата на неговия брат. Пострадалата при стрелбата приятелка на Николов, която все още е в критично състояние е Симона Тодорова (на снимка 3), която е дъщеря на шефа на полицията в Дряново. Основната версия за стрелбата е престъпление от ревност. Това съобщи в Несебър главният секретар на МВР Младен Маринов. Извършителят е задържан около 2.00 часа сутринта на граничен пункт \"Лесово\" при опит да напусне страната.  55-годишният бизнесмен от Нова Загора беше застрелян с три куршума в главата на главния път в Слънчев бряг на 2 юни вечерта. Убийството е извършено, докато Коста Николов е бил в личния си автомобил \"Мерцедес\", заедно с 22-годишната си приятелка и служителка в една от игралните зали на загиналия. Тя е тежко ранена в главата и в момента е в настанена в университетската болница в Бургас в критично състояние, с опасност за живота.  \"Става въпрос за неизяснени лични отношения между 22-годишната жена и арестувания. Те са се познавали от месец и вероятно е имал чувства към нея. Той е с чисто криминално минало. Притежава законно оръжие като лице, което работи с парични средства\", съобщи още главният секретар на МВР. В колата на хазартния бос са пътували още двама души - мъж и жена, които са основни свидетели. По мерцедеса е стреляно от друга кола, с която извършителят на престъплението е избягал. Полицията отцепи района, което значително затрудни придвижването на туристите в района. 55-годишният Николов има игрални зали в Слънчев бряг, Несебър, Бургас и Нова Загора. В бизнеса е от 1991 г., като не е известно да е имал конфликти с други от бранша – както на морето, така и във вътрешността на страната. Според местни медии, освен казина, Николов има хотел в Нова Загора и транспортна фирма.", "date": "2018.06.03", "title": "Арестуваха основния заподозрян за стрелбата в Слънчев бряг (ОБНОВЕНА)"}
{"url": "https://www.monitor.bg:443/bg/a/view/britanskoto-vytreshno-ministerstvo-raste-opasnostta-ot-atentati-101443", "text": "Заплахата от тероризъм на крайнодесни екстремисти се засилва във Великобритания, предупреди днес министерството на вътрешните работи, а заплахата от ислямистка терористична атака е малко вероятно да намалее до 2020 година, предаде ДПА. В доклад, публикуван в деня на годишнината от атентата в Лондон, при който загинаха осем души, Хоум офис предупреди, че заплахата от ислямистки тероризъм ще се запази на сегашното повишено ниво поне през следващите две години и че има потенциал да се увеличи дотогава. От март 2017 г. силите за сигурност са осуетили 12 ислямистки и четири крайнодесни заговори, съобщи министерството. Публикуваният доклад предшества планираното за понеделник съобщение на министъра на вътрешните работи Саджид Джавид за нови контратерорстични мерки. Според медийни информации те включват засилен обмен на информация между разузнаването, полицията и обществеността и по-строги наказания за дейности, свързани с тероризъм. Годишнината от атаката на Лондон Бридж и Бъроу Маркет бе отбелязана с възпоменателни прояви, които включваха минута мълчание, както и светлинна акция - прожектиран върху моста надпис \"Единен Лондон\". Британското правителство е напълно посветено на желанието да направи всичко възможно, за да се справи с терористичната заплаха и това е моя първа задача всеки ден, заяви в неделя Джавид по време на церемонията за отбелязване на годишнината от атаката. Междувременно Ирак осъди френска гражданка Мелин Бугедир бе осъдена от иракски съд на доживотен затвор за принадлежност към терористичната организация „Ислямска държава“. Бугедир е на 27 г., има четири деца, от които три бяха вече репатрирани във Франция. В съда тя каза, че е невинна.  ", "date": "2018.06.03", "title": "Британското вътрешно министерство: Расте опасността от атентати"}
{"url": "https://www.monitor.bg:443/bg/a/view/uk-milioneryt-nik-leventis-byrzoto-karane-e-za-pistata-101464", "text": "България е специално място – обичам Рила и изумителните гледки там, казва милионерът с мисия. Ник Левентис е британски автомобилен състезател и филантроп. Една от най-големите си победи на пистата записва през 2010 г, когато печели огромното предизвикателство, известно като „24-те часа на Льо Ман” в категория LMP2. Левентис и двамата му съотборници – Дани Уотс и Джони Кейн чупят пет рекорда по време на надпреварата. Успоредно със състезателната си кариера, Ник подкрепя млади таланти в автомобилните спортове на собствения си тим „Страка” по специална програма. Левентис е известен също с благотворителните си инициативи, които щедро подкрепя. При една такава през 2010 г. скача с парашут над Еверест в подкрепа на деца, жертва на размирици в района. На 16 юни пилотът-милионер-филантроп пристига в София със специална мисия – да подкрепи усилията на фондацията си у нас „Вълшебен свят” и Детска футболна академия-Комета в борбата с агресията на пътя и да насърчи децата да не бъдат такива, когато един ден седнат зад волана. Ник, пристигате в България през юни с много специална кауза – да участвате в инициативата на вашата фондация тук „Вълшебен свят” срещу агресията на пътя. Разкажете ни повече. Това е втората година, в която „Вълшебен свят” съществува. Стартирахме през 2017 г. и бяхме много щастливи от проектите, които осъществихме през първата година. Решихме да направим по-голяма крачка с проект като кампанията „С усмивка”, която насочихме към децата. Ние имаме съвсем различен подход в това в сравнение с други благотворителни организации. Чудесно е да се опиташ да промениш живота на младите хора в положителна насока. Агресията на пътя в ежедневния трафик изглежда голям проблем в България, дори имаше някои криминални случаи напоследък. Как можете да убедите хората, че пътят не е мястото, на което да бъдат агресивни? И имате ли същия проблем във Великобритания? Честно казано, агресията по пътищата е проблем във всяка държава. Но наистина трябва да призная, че ситуацията в България е доста зле в това отношение. Първата ни стъпка е да обучим и осведомим хората за опасностите и възможните последици от агресивното каране и поведение. Смятаме, че можем да покажем различен подход на пътя и да обясним на младите шофьори и на тези, които тепърва ще станат такива, че бързото каране е за пистата. Там всичко е обезопасено за разлика от ситуацията на пътя. Хората трябва да разберат, че карайки бързо по улиците, те не просто рискуват собствения си живот, а и този на останалите участници в движението. Много е тъжно, че ситуацията в България е достигнала такова самоунищожително ниво. Разбира се, че имаме подобен проблем и във Великобритания, но хората са по-образовани, а наказанията са по-строги. Също така имаме и специализирани програми за справяне с този проблем. Защо избрахте България за благотворителните си инициативи и за тази включително? Бях чувал за България от едни от най-близките си хора. След като посетих страната изградих силни връзки тук. Харесва ми енергията в България – мисля, че това е едно много специално място. Идеята да основа фондацията дойде след комбинацията от няколко лични причини. Основната беше възможността да помогнем на младото поколение да прави най-добрите избори в живота си, да подобри качеството си на живот и нещо много важно – начина си на мислене. Какво мислим и как действаме в днешния ден – това може да ни донесе щастлив и позитивен живот утре. Къде обичате да ходите в България, когато я посещавате? Какво ви харесва и не ви харесва тук? Имам много приятели тук, сред най- приближените ми служители и приятели има българи. Любимите ми места са в района на Рила. Много обичам да съм в този район, любимите ми места са Рилският манастир, харесвам много и Благоевград. Карахме мотори с приятели в Рила и бях изумен от красивите гледки, девствената природа и свежия въздух. Харесвам хората – тяхното чувство за хумор, вижданията им за живота. Не ми харесва негативизмът и мръсотията, които виждам на някои места в страната. И главно – не харесвам агресивното и безотговорно шофиране. Как върви мотосезонът досега? След големия ви успех ппрез 2010 г, когато бяхте двукратен победител на Льо Ман, 2018-та изглежда обещаваща за представянето на тима ви... Да, дотук нещата вървят добре. Вече се състезаваме с Mercedes AMG и първите два кръга в Австралия и Италия направихме силен старт на шампионата. Най-бързата кола, най-новата кола или нещо друго те изстрелва на челните позиции в класирането? Да бъдеш първи и да спечелиш надпреварата е комбинация от няколко неща – страхотен тим, страхотен състезател, добра стратегия и бърз и добре подготвен автомобил. Какво друго е важно? Ако сте фен на нощния живот например, вероятно се е налагало да правите избор – пореден важен старт на сутринта или страхотно парти с приятели преди това. Какво трябва да пожертвате за успеха? Както при всеки спорт или всяка кариера дори – винаги има жертви, които трябва да се направят. Тези компромиси, заедно с баланса между професионалния и личния живот, играят огромна роля за успеха на всеки професионален атлет. Всички обичаме доброто прекарване навън, но това не е приемливо през състезателния сезон, така че човек трябва да е наясно с приоритетите си. Времето със семейството, съчетано с добра диета, тренировки и достатъчно сън също са сред ключовите съставки на успеха. Предчуствате ли победата? Например – бяхте ли уверен, че ще финиширате на първо място на Льо Ман през 2010-та? Ако можеш да предвиждаш какво ще се случи – животът въобще няма да бъде интересен. Нямах никаква идея, че така ще стане. Всички се надявахме на добри резултати, а и автомобилът вече беше доказал възможностите си през първите няколко състезания. Но наистина не очаквахме, че ще спечелим най-изтощителното състезание на света. Смятах това за лудост. Спомням си, че бях много щастлив и в изключително добра физическа форма дори след всичките тези часове на пистата. Можете ли да опишете предизвикателството Льо Ман с няколко думи? Енергия. Концентрация. Сила. Започвате кариерата си като професионален скиор, но един инцидент ви спира, когато сте на 23. Как го преживяхте? Със силна психика. Трябваше да гледам напред, нямах друга опция. Защо избрахте да станете професионален пилот? Състезанието и конкурирането винаги са ми били страст. Обичам да се поставям в среда с високо напрежение, където аз съм единственият отговорен за изхода от ситуацията. През 2010 година скочихте с парашут над Еверест в тандем с Том Нуна. В този момент това беше тандемният скок от най-голяма височина. Как се чувства човек там? Планините са друга моя голяма страст. Да бъдеш едно с небето над най-високата планина на света – това е усещане, което не можеш да опишеш с думи. Защо го направихте? Причината да се реша на скока е да събера средства за фондовете за деца, които страдаха от конфликта на границата на Бирма (Мианмар – бел. ред.) и Тайланд. Можехме да направим много за децата в нужда и това направи този скок специален – успешен проект и незабравим момент за мен и всички, които участваха. Смятате ли се за екстремен човек? През целия си живот съм преследвал екстремното. Възможно ли е човек да бъде пристрастен към адреналина? Разбира се. Това е огромна движеща сила в кариерата ми. Кога за последно се почувствахте късметлия? Не вярвам в късмета, всеки сам си го кове. Късметът е нещо като неочаквано богатство или позитивна емоция, която ние сами си създаваме. Най-добрият съвет, който са ви ви давали на пътя? Никога не сядай зад волана, зареден с агресия или под въздействието на наркотици и алкохол. За състезание? В момента, в който спреш да се забавляваш е време да спреш. За живота? Ти сам си отговорен са собствената си съдба. ", "date": "2018.06.03", "title": "UK милионерът Ник Левентис: Бързото каране  е за пистата"}
{"url": "https://www.monitor.bg:443/bg/a/view/asad-iska-sreshta-s-kim-chen-un-101444", "text": "Сирийският президент Башар Асад иска да посети КНДР и да се срещне с нейния лидер Ким Чен Ун. Това съобщава вестник „Нодон Синмун“. Асад е заявил това на церемонията по връчването на акредитивните писма на новия севернокорейски посланик в Дамаск. Тя се е състояла на 30 май. „Изпълнен с решителност в бъдеще да посетя КНДР и да се срещна с върховния ръководител Ким Чен Ун“, е заявил сирийският президент. сад е отбелязал, че благодарение на политиката на Ким през последните месеци на Корейския полуостров се наблюдават положителни промени. „Сирия и занапред ще подкрепя политическия курс на КНДР“, е добавил той.", "date": "2018.06.03", "title": "Асад иска среща с Ким Чен Ун "}
{"url": "https://www.monitor.bg:443/bg/a/view/avstrija-pak-zove-za-mahane-na-sankciite-sreshtu-rusija-101445", "text": "Вицеканцлерът на Австрия Хайнц-Кристиан Щрахе призовава за отмяна на санкциите срещу Русия, предва Фокус като се позова на австрийския вестник Ostereich.  „Би било желателно ЕС да преосмисли (позицията си към Русия), доколкото санкциите преди всичко вредят на австрийската икономика. Винаги съм предупреждавал за това, да не изпращаме Русия в прегръдките на Китай“, отговаря той на въпрос на журналист от вестника. По неговите думи „е настанало време да се прекратят тези мъчителни санкции и да се нормализират политическите и икономическите отношения с Русия", "date": "2018.06.03", "title": "Австрия пак зове за махане на санкциите срещу Русия "}
{"url": "https://www.monitor.bg:443/bg/a/view/merkel-se-objavi-za-evropejski-valuten-fond-101465", "text": "Германският канцлер Ангела Меркел за първи път представи отговора си на предложението на френския президент Еманюел Макрон за реформа на еврозоната, приемайки идеята за бюджет за инвестиции и защитавайки идеята за създаване на Европейски валутен фонд, предаде Франс прес.   \"Имаме нужда от по-голяма икономическа конвергенция между страните членки в еврозоната\", каза Меркел пред в. \"Франкфуртер алгемайне цайтунг\". \"Поради тази причина предложихме бюджет за инвестиции за еврозоната в коалиционния договор на новото германско правителство между консерваторите и социалдемократите и аз подкрепям идеята\", каза Меркел. Канцлерът спомена като сума за бюджета цифра, \"сведена до две цифри в милиарди евро\", тоест няколко десетки милиарди евро. Това е доста далеч от очакванията на Макрон, който е в основата на плана за бюджет на еврозоната. Макрон иска бюджет, възлизащ на няколкостотин милиарда евро. Меркел освен това представи предложение за създаването на Европейски валутен фонд, който ще подпомага страните в затруднено положение в замяна обаче на строги условия и строг надзор на подкрепените по този начин държави. \"Искаме да станем малко по-независими от Международния валутен фонд\", обяснява Меркел. Този Европейски валутен фонд ще поеме част от прерогативите на Европейския стабилизационен механизъм, който сега подпомага финансирането на дълга на страни в криза като Гърция, като им отпуска дългосрочни заеми. Но Европейският валутен фонд ще стига по-далеч. Той ще може да отпуска и краткосрочни кредитни линии, например за пет години, казва Меркел. Тези заеми ще бъдат предназначени да подкрепят страните, срещнали трудности, чиито причини са външни. В замяна тези страни ще трябва да приемат, че Европейският валутен фонд има правото на поглед и на намеса в техните национални политики. Този Европейски валутен фонд ще бъде натоварен с оценката на платежоспособността на страните членки и с помощта на адаптирани инструменти ще може да възстанови тази платежоспособност, ако тя не е осигурена, смята Меркел. Защото според нея и дума не може да става в еврозоната да се създава Съюз на дълговете.", "date": "2018.06.03", "title": "Меркел се обяви за Европейски валутен фонд "}
{"url": "https://www.monitor.bg:443/bg/a/view/vijte-kyde-njama-da-ima-voda-v-sofija-na-4-uni-101449", "text": "На 04 юни 2018 г. (понеделник), във връзка с подмяна на сградно водопроводно отклонение в кв. \"Суходол\", се налага спиране на водоподаването от 09:00 до 15:00 часа на клиентите на \"Софийска вода\", живеещи в района на: кв. \"Суходол\", местност  Трайков чифлик. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Трайков чифлик\" № 6. На 04 юни 2018 г. (понеделник), във връзка с подмяна на сградно водопроводно отклонение на ул. \"Витиня\", жк. \"Сухата река\", се налага спиране на водоподаването от 09:30 до 16:30 часа на клиентите на \"Софийска вода\", живеещи в района на: ул. \"Витиня\"  от ул. \"Тодорини  кукли\"  до ул. \"Константин  Фотинов\". При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Витиня\" № 6. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx. \"Софийска вода\" АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.06.03", "title": "Вижте къде няма да има вода в София на 4 юни "}
{"url": "https://www.monitor.bg:443/bg/a/view/sauditska-arabija-zaplashi-katar-s-udar-ako-si-kupi-ruski-oryjija-101446", "text": "  Саудитска Арабия заплаши с военни действия срещу Катар, ако той продължи да предприема стъпки по придобиването от Русия на нейната най-модерна противоракетна система С-400, съобщава френският в. \"Монд\".   Позовавайки се на информация, с която се е сдобило, изданието посочва, Рияд е написал писмо до френския президент Еманюел Макрон, искайки да се намеси, за да попречи на сделката и да помогне за запазването на регионалната стабилност. Засега от Елисейския дворец или от френското външно министерство не са коментирали информацията. Саудитска Арабия, подкрепена от други регионални сили, включително Бахрейн и ОАЕ, скъса отношенията си с Катар през юни миналата година, обвинявайки страната от Персийския залив, че подкрепя радикални ислямистки групировки и че е твърде близка с Иран - големия противник на Рияд в региона. Впоследствие те наложиха икономически санкции на Катар, който многократно е отхвърлял обвиненията срещу себе си.   В стремежа си да облекчи изолацията си, Катар потърси нови приятели, включително Русия. През януари от емирството обявиха, че преговорите с Москва за доставката на модерната ПВО система С-400 са на \"напреднал етап\". Според в. \"Монд\" в писмото, изпратено до френския президент, саудитският крал Салман е изразил \"дълбоката си тревога\" от обсъжданията между Доха и Москва и предупредил за риска от ескалация. Саудитска Арабия \"ще бъде готова да предприеме всички необходими мерки за премахване на тази отбранителна система, включително военни действия\", пише френското издание.", "date": "2018.06.03", "title": "Саудитска Арабия заплаши Катар с удар, ако си купи руски оръжия"}
{"url": "https://www.monitor.bg:443/bg/a/view/i-tita-hrupa-vaflata-na-krisko-101431", "text": "След цял отбор баби, които станаха рекламни лица на новата „Бясна вафла Криско“, и антилопата Тита хрупа публично десерта на рапъра. Младата изпълнителка дори включи шоколадовото бизнес начинание на продуцента си в най-новия си клип \"PHOTOSHOP!\", като вкусно разопакова вафлата в края на видеото. Христина, както е истинското й име, написа за новата си песен: Текстът и аранжиментът са дело на Криско, музиката на Roasty Suave, а режисьор на видеото е Кирил Киров - Кико.", "date": "2018.06.03", "title": "И Тита хрупа вафлата на Криско"}
{"url": "https://www.monitor.bg:443/bg/a/view/lukashenko-obvini-rusija-che-si-privatizira-pobedata-vyv-vtorata-svetovna-101447", "text": "Президентът на Беларус Александър Лукашенко отправи критики към Москва за опитите и да \"приватизира\" победата във Втората световна война. Изявлението беше направено пред журналисти в Брест, съобщават местните медии. Видео от изказването на Лукашенко беше разпространено от беларуската информационна агенция \"Белта\". \"Напоследък следя тази тенденция, наблюдавам я. Появява се все повече информация по тази тема. Удивително е, че някой не може да се удържи - в Русия, да приватизира тази победа. Като че ли не е имало други в тази война - беларуси, украинци, грузинци, арменци, таджики, туркмени...\" - посочва Лукашенко. По думите му, да се дели победата значи \"да се налива вода в мелницата на съперниците и противниците\". \"Те се радват, че започнахме тази делба. И вие знаете откъде тръгна тя. Затова приемам крайно негативно тези твърдения, че някой сам е спечелил тази победа.\" - обобщава Лукашенко. Коментарът му се появи в отговор на публикации в рускоезичната преса, че \"Беларус се занимава с исторически сепаратизъм\".  ", "date": "2018.06.03", "title": "Лукашенко обвини Русия, че си приватизира победата във Втората световна "}
{"url": "https://www.monitor.bg:443/bg/a/view/uraja-hijp-iznese-koncert-v-jambol-101448", "text": "С концерт на открито на рок групата \"Юрая Хийп\" в Ямбол бе отбелязана кулминацията на тържествата, посветени на празника на града Свети Дух. На сцената излязоха Мик Бокс - соло китара и бек вокали, Фил Ланзън - клавири и бек вокали, Бърни Шоу - вокали, Ръсел Гилбрук - барабани и басистът Дейви Римър. Пред хилядите почитатели от Ямбол и от различни райони на страната, музикантите изпълниха най-емблематичните си песни, поставили групата сред класиците в историята на рока. Представянето в Ямбол е част от наситената концертна програма на \"Юрая Хийп\" в Европа и в Северна Америка. Членовете на групата са пристигнали за проявата със своя апаратура и екип - тон-режисьор, специалист по сценичното осветление, тур-мениджър, поясниха организаторите.   Преди английската група на площада пред общината свириха музикантите от \"СТЕНЛИ Live\". Станислав Сланев - Стенли (вокали), Иво Чалъков (китара), Стефан Попов (ударни) и Димитър Ковачев - Фънки (бас-китара) представиха хитовете на \"Тангра\", както и свои авторски песни.   През последните две години в Ямбол гостуваха рок-легенди като Боби Кимбъл (ТОТО), Иън Пейс (\"Дийп Пърпъл\"), Греъм Бонит и Дуги Уайт (\"Рейнбоу\").  ", "date": "2018.06.03", "title": "„Юрая Хийп” изнесе концерт в Ямбол"}
{"url": "https://www.monitor.bg:443/bg/a/view/nu-jork-na-bunt-sreshtu-ognestrelnite-oryjija-101442", "text": "Хиляди демонстранти участваха в протестна акция на Бруклинския мост в Ню Йорк против насилието, свързано с огнестрелно оръжие, предаде Асошиейтед прес. Ученическа група (Youth Over Violence), създадена след стрелбата в гимназията в Паркланд, Флорида, през февруари, организира вчерашния протест.  Шествието премина по моста до Долен Манхатън, където на митинг демонстрантите, сред които актрисите Джулиан Мур и Сюзан Сарандън, призоваха законодателите да приемат ограничения за огнестрелните оръжия.", "date": "2018.06.03", "title": "Ню Йорк на бунт срещу огнестрелните оръжия  "}
{"url": "https://www.monitor.bg:443/bg/a/view/moje-da-vidim-film-i-za-lando-101435", "text": "Нов филм за Ландо Калрисиян може да е следващата лента от поредицата „Междузвездни войни“, съобщи Movie Web. През тази седмица по кината излиза „Соло: История от междузвездни войни“. Образът на Ландо ще има сериозна роля в него. В новият филм ролята се изпълнява от Доналд Гловър, който на предварителните прожекции получи добри отзиви за изпълнението си. „Планираме следващата история от сагата да бъде посветена на Ландо Калриисиян. Има още много истории за Хан Соло и Чубака, които могат да бъдат разказани, но сега Ландо е наред. Мисля, че ще се получи забавно“, заяви президентът на Lucasfilm Катлийн Кенеди. Ландо е близък приятел на Хан Соло, който е доста близък като образ до него. Той е любимец на феновете още с първата си поява в „Империята отвръща на удара“. Все още не е ясно когаат да започнат снимките на новия филм.", "date": "2018.06.03", "title": "Подготвят нови истории от \"Междузвездни войни\""}
{"url": "https://www.monitor.bg:443/bg/a/view/prodyljava-protestyt-na-roditelite-na-deca-s-fizicheski-uvrejdanija-101440", "text": "Продължава протестът на родителите на деца с физически увреждания. Те издигнаха палатков лагер пред сградата на парламента. Акцията им е срещу социалната политика на държавата и беше обявена като безсрочна. На среща с протестиращите министърът на труда и социалната политика Бисер Петков обеща концепция за закон за социалните услуги, които да помогне на близките в грижите за децата им. ", "date": "2018.06.03", "title": "Продължава протестът на родителите на деца с физически увреждания"}
{"url": "https://www.monitor.bg:443/bg/a/view/ot-6-uni-rusija-otnovo-razreshava-dostavkite-na-kartofi-ot-egipet-101428", "text": "От сряда Русия отново разрешава доставките на нейния пазар на картофи от Египет, съобщава ТАСС. Внос ще се разрешава само вносът от районите в най-многолюдната арабска държава, където няма болестта кафяво гниене при картофите. На 16 март руската фитосанитарна служба „Россельхознадзор” въведе ограничения за вноса от още 2 района на Египет, като с това общият им брой достигна 11.", "date": "2018.06.03", "title": "От 6 юни Русия отново разрешава доставките на картофи от Египет"}
{"url": "https://www.monitor.bg:443/bg/a/view/jasno-e-systojanieto-na-georgi-bratoev-101433", "text": "Разпределителят на националния отбор Георги Братоев, който получи контузия по време на мача с Австралия от Лигата на нациите е с възможно най-леката травма.  На Братоев му бе направен скенер и стана ясно, че няма увреждане на връзките на глезена и счупване, а само изкълчване, съобщи Sportal.bg.   Утре на разпределителя на националния отбор на България ще му бъде направен и ядрено-магнитен резонанс, за да може да бъде изписано най-доброто лечение.   202-сантиметровият волейболист падна на игрището при 7:6 за България в третия гейм, след като стъпи върху крака на противник. По лицето му беше изписана ужасяваща болка, а след няколко минути на игрището, той бе изнесен от терена от своите съотборници.    Братоев беше транспортиран до най-близката болница, където премина пълни медицински прегледи.    Залата изпрати Братоев с бурни аплодисменти, докато лекарите го извеждаха на носилка от залата.", "date": "2018.06.03", "title": "Ясно е състоянието на Георги Братоев  "}
{"url": "https://www.monitor.bg:443/bg/a/view/izdirvat-izvyrshitelja-na-pokaznija-razstrel-v-slynchev-brjag-101437", "text": "Продължава разследването на стрелбата в Слънчев бряг вчера вечерта, при която беше убит собственик на казина, а млада жена е в изключително тежко състояние. Лекарите в бургаската Окръжна болница се борят за живота й. По първоначална информация разстреляният е Коста Николов, на 55 г., собственик на най-малко 5 игрални зали в Слънчев бряг, Несебър и Нова Загора. Той е починал на шофьорското място в колата си след няколко попадения от упор, като се предполага, че куршумите са дошли от друг автомобил, с който килърът е избягал. Директорът на ОДМВР-Бургас Калоян Калоянов посочи пред БГНЕС, че сигналът за стрелбата на входа на комплекс „Сън Вилидж” е получен в 21:10 ч. На място са намерени множество гилзи. Ранената е пътувала на предната седалка до шофьора. Тя е родена през 1996 г., като по последна информация е била оперирана през нощта. МВР работи по няколко версии, сред които е и такава за личен мотив. Блокирани са и главните пътища на входа и изхода на Бургас. Иззети са записите от видеонаблюдението в курорта.", "date": "2018.06.03", "title": "Издирват извършителя на показния разстрел в Слънчев бряг"}
{"url": "https://www.monitor.bg:443/bg/a/view/ucheni-objasniha-prichinite-za-zagadychno-izmirane-na-myje-predi-7000-godini-101436", "text": "Учени от Станфордския университет в САЩ установиха защо преди 7000 години рязко намаляло генетичното многообразие на Y-хромозомите. Оказало се, че броят на способните да се размножават мъже намалял в резултат на борбата между кланове. Резултатите от геномния анализ на 125 Y-хромозоми у днешни хора показали, че преди 5000-7000 години в различни райони на Стария свят възникнал ефектът \"гърло на бутилка\", т.е. намаляло многообразието на Y-хромозомите. Това свидетелствало за намаляване броя на способните да се размножават мъже сред населението. Тъй като феноменът не засягал жените, се предполагаше, че за това са допринесли социални взаимоотношения, а не екологични бедствия, включително климатични промени. В рамките на новото изследване бе предложена хипотезата, че генетичното многообразие у мъжете не намаляло в резултат на по-малката им численост, а защото успешни в репродуктивен план станали малки групи социално привилегировани мъже и синовете им. За разлика от жените, мъжете освен това отказали да преминат в друг клан и това намалило генетичното многообразие в отделните групи. При това що се отнася до Y-хромозомите, различията между отделните групи намалели, тъй като някои кланове били напълно унищожени. Създаденият от учените компютърен модел показал, че въпросният сценарий е правдоподобен.  Резултатите от изследването са публикувани в Nature Communications.", "date": "2018.06.03", "title": "Учени обясниха причините за загадъчно измиране на мъже преди 7000 години"}
{"url": "https://www.monitor.bg:443/bg/a/view/vsichki-golemi-aerogari-v-kitaj-s-elektronni-bordni-karti-101429", "text": "До края на 2018 г. всички големи китайски аерогари, обслужващи над 10 млн. пътника на година ще трябва да внедрят системи с електронни бордни карти, се казва в съобщение на Управлението за гражданска авиация на КНР, цитирано от ТАСС. Броят на тези летища в най-многолюдната комунистическа държава са 32, уточнява агенцията. Мярката ще позволи да бъдат икономисани 143 т хартия. Освен това на тези аерогари ще бъдат монтирани контролни пунктове за автоматична регистрация и проверка на билетите със система за разпознаване на лицата. В момента над една трета от всички пътници в летищата в Китай се регистрират автоматично или през Интернет. През миналата година всички 229 сертифицирани граждански летища в Китай са обслужили 552 млн. пътници, което е с 13% повече в сравнение с предходната. Доходите на гражданската авиация са нараснали с 15,3% до 746 млрд. юана (около 117 млрд. долара). Сега в страната с най-мощната икономика в Азия работят 58 авиокомпании, които използват 3296 самолето. Според прогнози на Международната асоциация за въздушен транспорт, към 2022 г. Китай може да задмине САЩ", "date": "2018.06.03", "title": "Всички големи аерогари в Китай с електронни бордни карти"}
{"url": "https://www.monitor.bg:443/bg/a/view/hazartnijat-bos-ubit-ot-ekslubovnik-na-jenata-do-nego-101434", "text": "Любовен триъгълник е причината за кървавата разправа в Слънчев бряг тази нощ. На мястото на демонстративния разстрел пред хотел „Бахами”, до Автомивка „Луксор” в курортния комплекс пристигна главният секретар на МВР главен комисар Младен Маринов, който получи информация за основната версия от директора на ОД на МВР Бургас старши комисар Калоян Калоянов, пише Флагман.бг Свалени са видеозаписи от камерите на хотел „Бахами”, от които ясно се вижда как черният мерцедес S-класа СВ9911МА спира. Двигателят му все още не е загасен, когато до него приближава БМВ. Баварецът изравнява откъм дясната страна на мерцедеса и от него се изсипва дъжд от куршуми към шофьора и спътницата му на дясната седалка. 55-годишният Коста Николов Миджурина е улучен с 3 куршума в главата, които влизат отляво и излизат отдясно. 30-годишната жена от Велико Търново, за която е известно вече, че била негова приятелка,  е улучена с един куршум в главата. Хазартният бос е загинал на място. По данни на лекари от шокова зала в Бургас жената е докарана в УМБАЛ-Бургас в кома, направени са опити куршумът да бъде изваден от главата й, но засега няма информация дали е оцеляла. Бизнесменът от Нова Загора е бил разведен от доста време. Той има 21-годишна дъщеря. Отношенията с бившата му съпруга били уредени и смъртоносното отмъщение за изневяра откъм нейна страна било изключено. По свидетелски показания Миджурина и приятелката му са били проследени. Те са отивали в хотела. Двойката е била подготвена да прекара уикенда в Слънчев бряг. Има ли са резервирана маса в елитен ресторант, където е трябвало да отидат. Миджурина е бил с изключително скъпи дрехи и с близо 5 кг златни накити по него. Разпитват се най-близките хора на жената с Миджурина. Засега информацията сочи към пренебрегнат интимен приятел, който собственоръчно е решил да отмъсти затова, че е изоставен.   ", "date": "2018.06.03", "title": "Версия: Хазартният бос убит от екслюбовник на жената до него   "}
{"url": "https://www.monitor.bg:443/bg/a/view/kandidat-studenti-na-izpit-po-bel-v-sofijskija-universitet-101439", "text": "Изпитът по български език и литература от редовната сесия за кандидат-студенти в Софийския университет \"Св. Климент Охридски\" е днес от 9.00 часа. Кандидатстудентският изпит по български език и литература проверява и оценява знанията и уменията на кандидатите, като резултат от обучението им по български език и литература в средното училище, свързани с четене с разбиране на текст. То включва извличане на информация, извеждане на преки и непреки заключения, тълкуване и обобщаване; владеене на основните граматични, правописни и пунктуационни норми, както и редактиране на текст и създаване на аргументативен тип текст /есе/. Изпитът се състои от две части: тест с 50 въпроса /70 точки, като 1/3 от точките са за въпросите по литература/ и задача за изграждането на аргументативен тип текст по даден проблем - есе /30 точки/. Максималният брой точки е 100. Създаването на аргументативен текст по даден проблем - есе, е задължителен компонент от изпита, което означава, че при отказ от писането на есе точки няма да се присъждат, въпреки че кандидатът може да е дал верни отговори на задачи от теста. Темата на есето може да бъде върху твърдение/сентенция от литературен или нелитературен източник. Текстът трябва да е в обем до 3 страници. Тестът включва въпроси както от затворен, така и от отворен тип. Тестовите задачи по литература и част от задачите по български език са формулирани на базата на откъси от текстове. Въпросите, проверяващи литературните компетентности на кандидатите, са базирани върху откъси както от текстове, включени в програмата по български език и литература за задължителната подготовка за 11-и и 12-и клас, така и от текстове, невключени в учебната програма. Въпросите върху откъс от неизучавано произведение са формулирани така, че отговорите им да не изискват познаване на целия текст. По-малка част от въпросите, свързани с литературни компетентности, изискват фактологически знания /разпознаване на авторство, заглавие и т.н./, а по-голямата част от тази група въпроси предполага умения за четене на художествен текст - обяснение на мотивацията на героите, тълкуване на функцията на използваните изразни средства, коментар върху структурни особености на текста. Изпитът по български език и литература продължава четири часа. От 14.00 часа днес ще се състоят и изпитите за кандидат-студенти в Софийския университет по италиански език и по философия и социални науки.", "date": "2018.06.03", "title": "Кандидат-студенти на изпит по български език и литература в Софийския университет"}
{"url": "https://www.monitor.bg:443/bg/a/view/ben-aflek-se-razdelja-s-doma-si-za-10-miliona-101430", "text": "Бен Афлек продава за 8,9 милиона долара имението си на частния остров Хамптън айлънд призърв край брега на Джорджия.  То е с площ 87 акра и включва три отделни къщи. Най-голямата от тях е двуетажна, с 4 спални и 4 бани, приемна, кухня, трапезария, работен кабинет. В антрето има колони и стълбище, което води до огромно фоайе. Посетителите могат да поемат по пътека, която ще ги отведе до намиращата се наблизо река.  Втората къща е с 5 спални, а стените й са остъклени. Третата къща е едноетажна и с метален покрив. В нея има камини, а подът е каменен. Освен това на пристана има риболовно корабче, кръстено \"Пилар\", което може да бъде ползвано като допълнително жилище от гости.   Смята се, че 45-годишният актьор и режисьор, който има три деца - 12-годишната Вайълет, 9-годишната Серафина и 6-годишния Самюъл, от съпругата си Дженифър Гарнър, е платил 7,11 милиона долара за имението, когато го купил през 2003 г.", "date": "2018.06.03", "title": "Бен Афлек се разделя с дома си за 10 милиона"}
{"url": "https://www.monitor.bg:443/bg/a/view/protest-sreshtu-vlastta-v-skopie-101441", "text": "Десетки хиляди привърженици на консервативната опозиция протестираха пред главната сграда на македонското правителство в столицата Скопие с искане за предсрочни избори, предаде Асошиейтед прес. Протестът протече без инциденти, допълва Франс прес. Партията ВМРО-ДПНЕ, която управляваше от 2006 до 2017 г., организира голямата антиправителствена демонстрация снощи против едногодишното управление на лявото правителство и поиска предсрочни избори да бъдат свикани през март или април догодина. Опозицията твърди, че правителството е некомпетентно, съсипало е икономиката на страната, понижило е заплатите и пенсиите и е позволило на корупцията да процъфтява, както и че е навредило на националните интереси, преговаряйки с Гърция за възможно ново име на страната, посочва АП. Лидерът на ВМРО-ДПНЕ Християн Мицкоски каза, че протестът е \"началото на края\" за настоящото правителство. Той допълни, че трябва да бъде съставено правителство от технократи, което да управлява до изборите. Лидерът на консервативната опозиция заяви, че лявото правителство е предприело \"апокалиптични\" действия през първата си година на власт. Премиерът Зоран Заев дойде на власт през май 2017 г. след 11 години на управление на консерваторите и насред дълбока политическа криза, породена от скандал с незаконно подслушване през 2015 г., припомня АП. На митинга снощи лидерът на консервативната опозиция каза: \"Измина една година на политически терор, на икономически провали и на създаване на едно прогнило общество. Младите хора се пръснаха по целия свят, защото са разочаровани\". Преди протестът вътрешният министър на Македония Оливер Спасовски пък каза, че лявото правителство е прекарало едната си година на власт в работа за възстановяване на Македония след 11 години на консервативно управление. \"Правим фундаментални промени в нашата страна, промени, които освобождават една страна в плен, промени, които носят справедливост и доверие в институциите\", заяви той. По въпроса за името на Македония и спорът между Скопие и Атина лидерът на консерваторите Мицкоски каза на протеста снощи, че неговата партия никога няма да подкрепи промяна на конституцията с цел смяна на името. Заради спора за името, продължаващ десетилетия, Гърция блокира перспективите на Македония за членство в НАТО и ЕС. Франс прес определя протеста от снощи в Скопие като демонстрация на хиляди симпатизанти на националистическата десница, протестирали срещу смяната на името на тяхната страна, за което се водят преговори с Гърция. Агенцията припомня, че според Македония и Гърция дискусиите за името са във \"финален стадий\", а премиерите на двете страни Зоран Заев и Алексис Ципрас изразяват волята си да приключат с този спор, датиращ от четвърт век. Всяко решение ще бъде обект на референдум, обяви още в сряда Заев. Всяко решение ще стане повод и за промяна в конституцията на Македония. Франс прес отбелязва и че унгарският премиер Виктор Орбан е дал подкрепата си за новия лидер на ВМРО-ДПНЕ чрез видеопослание. В него той е похвалил \"смелите и мъдри лидери, които не се поддават на натиска на чужди сили\". По въпроса за спора за името на Македония Франс прес припомня, че досега се споменаваха варианти като Горна Македония, Северна Македония, Илинденска Македония или Македония-Скопие. Високопоставен представител, пожелал да запази анонимност, е заявил пред агенцията, че вариантът Северна Македония \"е в добра позиция\" да бъде предпочетен през останалите варианти.", "date": "2018.06.03", "title": "Протест срещу властта в Скопие"}
{"url": "https://www.monitor.bg:443/bg/a/view/ekzekutiranijat-v-slynchev-brjag-e-55-godishnijat-kosta-nikolov-ot-nova-zagora-101432", "text": "Показно разстреляният тази нощ в Слънчев бряг е 55-годишният Коста Николов. Информацията съобщиха негови познати, но до този момент самоличността на жертвата не е официално потвърдена от полицията. Името му се свързва основно с хазартния бизнес по морето. Николов е държал над 10 игрални зали в Слънчев бряг, Несебър, Бургас и Нова Загора. Бил е и собственик на хотел „Цезар Палас” в Нова Загора. Освен това се е занимавал и с внос и продажба на автомобили. Едно от казината му се намира в района зад сградата на Районно управление в Слънчев бряг, другите игрални зали, които държи в курорта са срещу входа на култовия ресторант „Джани” и до известната дискотека „Мания”. Той е собственик на седем фирми, сред които „Кан Бет” ЕООД, „Цезар Палас” ЕООД, „Меджик Кан” ЕООД и „Кан-Белс” ЕООД, показва справка в Търговския регистър.  Всички те са регистрирани на адрес ул. „Васил Левски” №29 в Нова Загора, на който се намира и хотел „Цезар Палас”. Мястото, на което килърите са причакали бизнесмена е близо до едно от казината му. По всяка вероятност той е пътувал с приятелката си към игралната зала. Простреляната в главата до него жена е с опасност за живота. Неволни свидетели на екзекуцията са станали семейство руски туристи. „ Чуха се много изстрели. Повече от 6-7 пъти се стреля, но не помня точно колко. После свистене на гуми, настана суматоха. Разбрахме, че има убийство, когато хората започнаха да крещят. Останахме тук докато дойде полицията. Видяхме как изваждат жената от колата. Беше млада красива жена с дълга руса коса. Цялата беше в кръв и не мърдаше. Помислихме, че е мъртва”, разказаха руснаците. Приятелите и бизнес-партньорите на Коста Николов са в шок от случилото се. Според тях той не е имал врагове, нито дългове, а бизнесът му процъфтявал.      ", "date": "2018.06.03", "title": "Екзекутираният в Слънчев бряг е 55-годишният Коста Николов от Нова Загора"}
