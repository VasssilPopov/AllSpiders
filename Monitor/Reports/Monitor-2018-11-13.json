{"url": "https://www.monitor.bg/bg/a/view/razsledvat-trudova-zlopoluka-dovela-do-smyrtta-na-strelochnik-149438", "text": "Окръжната прокуратура във Варна ръководи досъдебно производство за смъртта на работник в железниците. Инцидентът е станал около 11,30 часа във вторник на релсите в района на Стара гара във Варна. Загиналият 58-годишен мъж е работил като стрелочник-маневрист. Той разкачил локомотив от два вагона, които излизали от ремонтното депо. Последвал удар, при който железничарят е паднал на релсите и загинал. На мястото на инцидента е извършен оглед от следовател от Окръжния следствен отдел при Окръжната прокуратура във Варна. Образуваното досъдебно производство трябва да изясни причините и обстоятелствата, довели до смъртната злополука.", "date": "2018.11.13", "title": "Разследват трудова злополука, довела до смъртта на стрелочник "}
{"url": "https://www.monitor.bg/bg/a/view/glashataite-na-prokopiev-svaliha-maskite-149439", "text": "Медийните поправки, гласувани от парламента и целящи осигуряването на пълна прозрачност на финансирането на изданията в страната, предизвикаха пореден отчаян вой от олигархията и нейните публични говорители. Този път обаче воят свали маските на последните, иначе представящи се за журналисти, като ги разобличи като прости глашатаи на опорките на задкулисните им ментори.   Новата атака дойде от Асоциацията на европейските журналисти в България (АЕЖ-България), която настоя президентът Румен Радев да наложи вето над поправките в закона, изготвени от депутата и наш издател Делян Пеевски и колегите му от ДПС Йордан Цонев, Хамид Хамид и Велислава Кръстева. Ходът обаче комично рикошира върху самата асоциация, която впрочем е съставена от журналисти, свързани с изданията на олигарсите в страната - „Капитал“ и „Дневник“ на групата „Икономедиа“ на подсъдимия Иво Прокопиев, „Клуб З“ на друг подсъдим негов ортак Огнян Донев и „Сега“ на газовия барон Сашо Дончев. От една страна призивът за вето на АЕЖ-България бе срещу не само одобрен от НС, но и вече обнародван в Държавен вестник закон ( ). От друга освен безсилие, апелът демонстрира и крайна степен на наглост, защото поправките бяха гласувани от Народното събрание след широк дебат и кръгла маса в НС, в която участие взеха и представители на АЕЖ-България. На въпросната кръгла маса както впрочем и останалите участници в дискусията. А единият от вносителите на промените – Йордан Цонев, обясни, че всички предложения както на асоциацията, както впрочем и тези на „Икономедиа“, са отразени в промените. Така вчерашният апел на АЕЖ-България всъщност разобличи асоциацията, като ясно показа, че целта й не е да подобри медийната среда в страната, а И застава срещу закона, защото осветлява изцяло не само медийната собственост, но и финансирането на изданията, в това число и онлайн. Чрез него ще се разбере кой и как финансира полуанонимните сайтове, които отравят интернет пространството и обществото с фалшиви новини. Именно заради това отравяне на медийната среда, продуцирано под палката на Фабриката за фалшиви новини на олигархията, както и манипулациите, правени от нея през нейни задгранични партньори, сме слагани и на толкова ниско място в класациите за свобода на словото. А най-големият страх и на болтчетата от машината за клевети на задкулисните играчи, както и на самите тях е финансите им да излязат наяве. Причината е прозаична – по този начин ще лъсне кои са хората, които задкулисно поръчват фейкове, за да манипулират цялото общество и как изданията им се финансират на изцяло непазарен принцип. По ирония на съдбата завесата за това непазарно финансиране беше повдигната в изследване, публикувано от самото АЕЖ-България навръх Деня на будителите. От данните от него лъсна, че изданията на самия Прокопиев от „Икономедиа“ се финансират непазарно и се губят 4,5 млн. лева приходи годишно, получавани от медийната компания на разградския бос незнайно откъде. Така от АЕЖ-България вкараха гол на ментора си, а със закона ще стане ясно и откъде идват въпросните пари, както и безброй други зависимости. Единият от задкулисните потоци към знайни и незнайни сайтове, твърдящи, че се издържат само с дарения, можем да посочим още сега – чрез анонимни спонсорства, чиито източници се прикриват, като се използва платформата за парични трансфери PayPal. Първият, който използва системата PayPal за дарения, бе проваленият правосъден министър Христо Иванов. Той просеше пари от хората по интернет, за да влезе партията му „Да, България“ в парламента. Но първо, не успя и остана да го гледа само отвън, а второ - така и до последно не стана ясно колко пари са събрани по този начин и за какво са били разходвани. Без прозрачност и свобода на медиите не може да имаме и ефективна антикорупционна политика. Това коментира президентът Румен Радев вчера. Думите му бяха в отговор на въпрос дали ще наложи вето на медийния закон, както Прокопиевата Асоциация на европейските журналисти поиска. Отговор от страна на президента дали ще наложи вето или не всъщност не беше нужен, тъй като още вчера сутринта стана ясно, че в последния брой на Държавен вестник промените са обнародвани след указ, подписан от самия Радев, и текстовете вече влизат в сила.", "date": "2018.11.13", "title": "Глашатаите на Прокопиев свалиха маските"}
{"url": "https://www.monitor.bg/bg/a/view/izleze-trejlyryt-na-finala-na-igra-na-tronove-video-149444", "text": "Първият трейлър за финала на кървавата сага „Игра на тронове“ вече е факт. От тийзъра става ясно, че осмиият и последен сезон на хитовия сериал на НВО ще се развива Продукцията ще се сбогува с многомилионната си армия от последователи пред малкия екран през април. На режисьорския стол за края на историята сядат Дейвид Бениоф, Дан Уайс, Мигел Сапочник и Дейвид Нътър. Припомняме, че развръзката на интерпретацията на култовата „Песен за огън и лед“ на писателя Джордж Р. Р. Мартин ще се разгърне в бутиков брой епизоди – шест. Те обаче ще бъдат с по-голяма продължителност от обичайната за сериала.", "date": "2018.11.13", "title": "Излезе трейлърът на финала на „Игра на тронове“  (ВИДЕО)"}
{"url": "https://www.monitor.bg/bg/a/view/sporazumjaha-se-za-irlandskata-granica-149434", "text": "Великобритания и Европейският съюз постигнаха споразумение за текста по въпроса за ирландската граница, съобщава ирландската медия RTE News. Двама източници заявиха пред медията, че текстът е \"толкова стабилен, колкото може да бъде\", но преговорите все още не са окончателно приключени. В съгласувания текст се казва, че ще има само една \"мрежа за сигурност\", която се създава, за да се избегне проблемът с \"твърда\" граница между Северна Ирландия и Ирландия. Съобщава се, че сделката включва временно митническо споразумение между Лондон и ЕС, което ще се прилага за цяла Великобритания, но с някои конкретни положения за Северна Ирландия. Тези клаузи се отнасят за единния пазар на ЕС и включват по-дълбоко обвързване в сравнение с останалата част от Острова. Споразумението също включва клауза, съдържаща механизъм за преглед. Според източниците текстът е \"стабилизиран\" миналата нощ около 21,00 часа и е предаден на британското правителство. Договореният текст как да се избегне \"твърда\" граница с Ирландия ще е част от споразумението за Брекзит. Сега текстът трябва да бъде одобрен от британския кабинет и след това от парламента на Обединеното кралство. Утре правителството на премиера Тереза Мей ще проведе заседание, на което се очаква да се подпише под законодателството за Брекзит. Планирана е среща и тази вечер. Британски министър потвърди, че утре ще се проведе специално заседание на кабинета. Медии съобщават, че споразумението за Брекзит е договорено на техническо ниво. Това заяви заместникът на премиера на Великобритания Дейвид Лидингтън Демократичната юнионистка партия все още не е видяла текста. Не е ясно дали договореното пресича установените от северноирландската партия \"червени линии\". Същевременно председателят на Европейската комисия Жан-Клод Юнкер заяви, че ЕС няма за цел да наказва Великобритания, а главният преговарящ на съюза Мишел Барние има за цел да постигне споразумение, което да бъде възможно най-удовлетворително и за двете страни.   Очаквайте подробности!", "date": "2018.11.13", "title": "Лондон и Брюксел се споразумяха за ирландската граница"}
{"url": "https://www.monitor.bg/bg/a/view/es-i-velikobritanija-imat-chernova-za-dogovora-za-brekzit-149441", "text": "Проект на споразумение за Брекзит е бил договорен от британските и европейските преговарящи и ще бъде разгледан утре на заседание на британския министерски съвет. Това съобщи британското правителство. Кабинетът ще се събере утре в 14 ч. (местно време и по Гринуич), за да разгледа проекта на споразумение, който преговарящите екипи договориха в Брюксел и за да реши какви ще бъдат следващите етапи, посочва в изявление британското правителство. В него се казва и че министрите са поканени да дойдат и да прочетат текста преди самото заседание.   Същевременно европейски дипломатически източник каза, че постоянните представители на страни членки на ЕС ще имат извънредна среща, посветена на темата Брекзит. Срещата щяла да бъде утре вечер.   Основната британска опозиционна партия - Лейбъристката партия, ще гласува против всяко споразумение за Брекзит, ако то не отговаря на нейните критерии. Партията изразява също така съмнение, че сделката ще бъде добра за страната. Това заяви партийният лидер Джереми Корбин, цитиран от Ройтерс. \"Ще проучим детайлите на онова, което е било договорено, когато те бъдат на наше разположение. Но от онова, което ние научихме от дезорганизираното ръководене на преговорен процес, договореното вероятно няма да бъде добра сделка за нашата страна\", каза Корбин.   \"Лейбъристите бяха пределно ясни от началото, че се нуждаем от сделка, която да е в подкрепа на работните места и икономиката и която да гарантира стандартите и защитата. Ако тази сделка не отговаря на шест наши критерия и ако тя не е от полза за цялата страна, тогава ние ще гласуваме против нея\", заяви Корбин.  Бившият британски външен министър Борис Джонсън каза, че споразумението за Брекзит с Брюксел е \"напълно неприемливо за всеки, който вярва в демокрацията\". Той допълни, че договореното няма да защитава Северна Ирландия в пределите на Обединеното кралство и заяви, че ще гласува против, когато текстът на споразумението бъде представен за гласуване в парламента.   Джонсън каза, че все още не се е запознал с пълните подробности на договорката, но изрази мнение, че според предложенията в нея Дъблин ще има повече дума по някои аспекти от управлението на Северна Ирландия, отколкото Лондон.", "date": "2018.11.13", "title": "Брюксел и Лондон с чернова за Брекзит"}
{"url": "https://www.monitor.bg:443/bg/a/view/menda-stojanova-za-vetoto-ne-vijdam-prichini-da-go-priemem-149433", "text": "Не виждам причини да приемем нито една от позициите на президента. Това коментира шефката на бюджетната комисия Менда Стоянова относно ветото на държавния глава по закона за корпоративното облагане, което засяга данъкът върху старите коли.  Стоянова обясни, че не намерила достатчъно аргументи в мотивите на Радев.  \"Ние се мотивирахме многократно още по време на дебатите и сега поддържаме нашите мотиви. За мен беше изненада ветото“, обясни Стоянова. По думите й ветото в тази си част ( за старите коли - б.р.) е \"много странно\". Въпреки това тя поясни, че ще има дебат по него. Още този четвъртък то ще бъде разгледано в комисиите в НС, а евентуално в края на седмицата ще мине и през пленарна зала.  Що се отнася за ветото над текстовете, с които се отлага такаста за битивите отпадаци, Стоянова обясни, че е изненадата от това решение на презиента. тя обачени, че ако ветото мине в тази си част, означава без подготовка да се натоварят много милиони хора за сметка на бизнеса и гражданите да плащат по-висока вноска.  Коментарите на Стоянова дойдоха след среща в НС с представители на КНСБ, на коиото обсъдиха бюджета за 2019-а.  На нея синдикатите са обърнали внимание към няколко сектори, които са останали недофинасирани. Така те настояват за увеличение на обезщетението за безработица и за това през втората година от майчинството. Президентът на КНСБ Пламен Димитров поясни, че се вдига максималният осигурителен доход, но обезщетението за безработица остава същото - както максималното, така и минималното. По думите му най-логично би било 60 % от максималния доход да бъде и максималното обезщетение. Минималното пък било замръзнало на 9 лева, а те предлагат да стане 12 лева. Това пък щяло да костава 12 млн.лева.  Отделно искат и скок на размера на майчинските през втората година. не виждаме причина да не дадем 40 лева, каза Димитров, като обясни, че за това ще са нужни 17 млн. лева. Наред с това те настояват и около 10 млн. лева повече за земеделието, напоителни сиситеми и Стопанската академия. Именно с тези средства те ще могат да получат обещаното 10 % увеличение на заплатите в бюджетната сфера. В рамнките на бюджета на МЗХ ние не ги виждаме. Именно затова алармирали Цветанов и Стоянова, това да бъде поправено между 1 и 2 четене на бюджета.  Другата сфетра била културата, където  при музикално-сценичните дейности, оперите  има недостиг. Там пък били нужни 20 млн. лева, за да може и тези служители да получат 10 %.  КНСБ иска и поне 15 % скок на запалтите на социалните работници.  На свой ред Менда Стоянова поясни, че бюджет 2019 е един от най-добрите бюджети. „Той осигурява социална защита и за работещи, и за ключови приоритети. Искания винаги ще има и тези искания не бива да спират. Аз мисля, че трябва да се търсят положителните неща и да се търси баланс“, заяви Стоянова. Въпреки това обаче тя поясни, че има детайли, като ще се огледат възможностите и резервите на самия бюджет.", "date": "2018.11.13", "title": "Менда Стоянова за ветото: Не виждам причини да го приемем"}
{"url": "https://www.monitor.bg:443/bg/a/view/tretata-v-sveta-ivet-goranova-mechtae-za-tokio-i-mvr-149413", "text": "18-годишната каратистка Ивет Горанова вече мечтае не само за участие, но и за медал от олимпийските игри в Токио през 2020 г. Преди дни тя спечели исторически първи медал за България от световно първенство за мъже и жени. Горанова се окичи с бронз в кат. до 55 кг „кумите“ на първенството в Мадрид, след като записа 4 победи, включително и над лидерката в световната ранглиста и европейска шампионка Анжелика Терлюга (Укр) още в първия кръг. „Беше трудно и интересно състезание, разказа Ивет. - Предчувствах, че ще се падна да играя срещу Терлюга и победата над нея означава много. Не мислех обаче за медалите, а напротив, като загубих във втория кръг се отчаях, защото напоследък все на този етап отпадам. Като разбрах, че съм на репешаж обаче, се мобилизирах и дадох всичко от себе си“. Успехът може да изкачи Горанова до топ 5 на световната ранглиста в нейната категория, което ще й даде големи шансове за квота за Токио. За да стигне до нея обаче Ивет, както и останалите национали, ще трябва да минат през тежка квалификационна система от общо 12 турнира за 2019 г., както и Европейските игри в Минск. Засега с най-предна позиция в класацията е Александра Стублева (над 68 кг), която е 15-а. Оказа се, че Ивет Горанова е била „свалена“ в кат. до 55 кг само две седмици преди световното. „Преди се състезавах при 61-килограмовите, но треньорът ми Ангел Ленков реши, че ще е по-добре да сменя категорията. Наложи ми се да сваля цели 6 кг за отрицателно време, но се чувствам добре тук и мисля, че това ще е моята група и занапред“, разказа Горанова. Сега тя се връща към ежедневието си от 2 тренировки на ден и уроците в 12 клас на спортното училище в Плевен. „Ще трябва да запиша уроци по български и литература, за да се подготвя за матурата, защото искам да кандидатствам в Академията на МВР. Мечтата от дете ми е да стана полицайка“, разкри каратистката, която вече изчислила, че ще може да отиде на абитуриентския си бал. „Не съм много по роклите, но ще трябва да се подготвя“, допълни тя. Първото й състезание за 2019 г. ще е турнира от Премиер лигата в Париж.", "date": "2018.11.13", "title": "Третата в света Ивет Горанова мечтае за Токио и МВР"}
{"url": "https://www.monitor.bg/bg/a/view/sydjat-dvojka-v-naprednala-vyzrast-za-lihvarstvo-i-ukriti-danyci-149436", "text": "С обвинителен акт на Окръжната прокуратура във Варна на съд са предадени 93-годишният Божимир А. и 71-годишната Грета Т., която живеела с него на съпружески начала. Божимир ще отговаря заедно с Грета за извършване на лихварска дейност, от която били получени значителни неправомерни доходи – престъпление по член 252, ал. 2 от НК, извършено като продължавано деяние и в съучастие. Срещу Божимир прокуратурата е повдигнала обвинение и за укрити данъци в особено големи размери. Грета е с обвинение и за пране на пари. Третото престъпление, за което и двамата са предадени на съд, е за ползване на нелегален софтуер, предмет на авторско право. Незаконната лихварска дейност подсъдимият Божимир, който е с медицинско образование, започнал още  през 1997-1998 г. Пик в престъпната  му дейност бележи началото на 2006 г. Парите, които давал назаем, били набавени изцяло в резултат на предходната му лихварска дейност. Двамата давали средства на лица, за които били уверени, че ще върнат парите, или разполагали с имущество, от което биха могли да удовлетворят вземанията си. Предоставяните заеми получателите по тях възприемали като услуга и се съгласявали с поставяните условия - начин и срок на връщане, размер на исканата лихва, проценти месечна лихва, извън определения годишен лихвен процент на БНБ, както и с неустойките за забавено връщане. „Кредитоискателите“ понякога подписвали и записи на заповед или учредявали договорна ипотека върху свой имот, като обезпечение по сключения договор за заем или издавали в полза на подсъдимите запис на заповед за сума, равна на главницата и лихвата. Само главниците по отпуснатите заеми са в размер на 178 316 евро с левова равностойност 348 755, 78 лева. С лихварската дейност били причинени значителни вреди от 57 199,17 евро с левова равностойност 111 871,85 лева. В периода от 14 април 2007 г. до 30 април 2010 г. при условията на продължавано престъпление в качеството си на физическо лице с четири отделни деяния, 93-годишният Божимир избегнал установяването на данъчни задължения в особено големи размери – 17 773,21 лева, като скрил истина в подадените в ТД на НАП - Варна декларации за 4 години. Той не декларирал доходи, получени като лихви и неустойки по предоставените заеми от 55 701,12 лв. и с това избегнал установяването на дължимия данък. Грета пък в периода от 11 декември 2008 г. до 17 март 2010 г., в условията на продължавано престъпление и в съучастие като съизвършител с Божимир, предоставила кредити с лихви на 4 лица. Главниците по тези кредити са в размер на 41 900 евро с левова равностойност 81 949,28 лева, като щетите са значителни за заемополучателите. От отпуснатите незаконни заеми Грета получила и неправомерни доходи от лихварство в размер на 6785,21 евро с левова равностойност 13 270,72 лева. Двамата са използвали и незаконни компютърни програми, които са били обект на авторско право. Грета е подсъдима и за извършването на сделки с имущество, като продължавано деяние от 18 май 2011 до 16 август 2013 г.  Тя получила, чрез възлагане и като купувач, изнесени на публична продан недвижими имоти на длъжници и закупила няколко имота с парични средства, за които знаела към момента на сделката, че са придобити чрез тежко умишлено престъпление. Така осъществила състава на престъплението „пране на пари“. Предстои делото срещу двамата да бъде насрочено за разглеждане във Варненския окръжен съд.", "date": "2018.11.13", "title": "Съдят двойка в напреднала възраст за лихварство и укрити данъци"}
{"url": "https://www.monitor.bg:443/bg/a/view/bylgarskite-astronomi-zavouvaha-pet-medala-149421", "text": "Два златни, два сребърни и един бронзов медал завоюваха българските ученици от националния отбор на Международната олимпиада по астрономия и астрофизика, която се проведе от 3 до 11 ноември в Пекин, Китай Със златни медали се върнаха Георги Александров от 12 клас на СМГ и Стефан Иванов от 12 клас на ППМГ „Акад. Никола Обрешков“- Бургас. Сребро завоюваха Владимира Иринчева от 12 клас на ПЧМГ София и Петър Димитров от 12 клас на НПМГ „Акад. Любомир Чакалов“ в София. Денислав Георгиев - ученик в 12 клас на СМГ заслужи бронзов медал . Ръководители на отбора са Никола Каравасилев от Физическия факултет на СУ „Климент Охридски“ и Захари Дончев от Института по астрономия към БАН. Те определиха като отлично представянето на отбора, най-доброто на наши ученици до сега на Международната олимпиада по астрономия и астрофизика. Тази година българските ученици се съревноваваха с над 250 състезатели от 50 държави в силна конкуренция.", "date": "2018.11.13", "title": "Българските астрономи завоюваха пет медала"}
{"url": "https://www.monitor.bg:443/bg/a/view/sandra-bylok-dari-100-000-za-jivotni-149397", "text": "Холивудската актриса Сандра Бълок дари 100 000 долара в помощ на животни, които бяха евакуирани по време на опустошителните пожари в Калифорния. 54-годишната красавица е изпратила значимата сума до организацията \"Хуманно общество на окръг Вентура\", която ще допринесе да бъдат спасени домашни любимци и ще се грижи за тях. Това стана ясно от публикация на организацията в социалните мрежи. \"Усилията ни за спасяване и евакуиране на тези животни привлякоха вниманието на Сандра и нейния екип, които засвидетелстваха подкрепата си. Този път тя искаше да помогне на онези, които са на \"фронтовата\" линия и се притичват на помощ на изложени на опасност животни, като се надява, че и други ще направят същото.\", пишат те. Дарението на актрисата ще даде възможност да се осигурят грижи за редица животни, включително коне, бикове, магарета, свине, кокошки, патици, кучета и котки, които бяха принудени да избягат от бушуващите пожари.", "date": "2018.11.13", "title": "Сандра Бълок дари $100 000 за животни"}
{"url": "https://www.monitor.bg:443/bg/a/view/uvelichiha-globata-na-evromangan-149423", "text": "Добричкият окръжен съд уважи протеста на прокуратурата и увеличи размера на наложената глоба на управителя на „Евроманган“ от 1 000 на 5 000 лева, съобщи Апелативна прокуратура – Варна. Така съдът уважи протеста на Районната прокуратура в Добрич срещу решението на Добричкия районен съд, който глоби управителя и представляващ „Евроманган“ ЕАД британски гражданин Уелинг Е. с 1 000 лева. Г-н Уелинг Е. е бил признат за виновен, че в 30-дневен срок от спиране на плащанията към различни доставчици не е открил производство  по несъстоятелност – престъпление по член 227б, ал. 2, във връзка с ал. 1 от НК. С решението на Районния съд, британският гражданин е бил освободен от наказателна отговорност по член 78а от НК. С доводи за явна несправедливост на наложеното наказание  и искане за завишаване на санкцията спрямо Уелингс Е. Районната прокуратура в Добрич внесла протест в Добричкия окръжен съд. С решение от 6 ноември тази година втората съдебна инстанция е изменила решението на Добричкия районен съд, като е увеличила размера на глобата на управителя на „Евроманган“ на 5000 лева. Дружеството, което е концесионер на мангановата мина в село Оброчище, е спряло плащанията към  четири частни дружества. Задълженията само към Министерството на енергетиката към 31 декември 2016 г. са възлизали на близо 170 000 лева, а размерът на публичните задължения на „Евроманган“ ЕАД са били 1, 672 млн. лева. Решението на Добричкия окръжен съд не подлежи на обжалване.", "date": "2018.11.13", "title": "Увеличиха глобата на „Евроманган”"}
{"url": "https://www.monitor.bg/bg/a/view/pechalbata-na-benzindjiite-lysva-v-kasovite-belejki-obzor-149440", "text": "В касовата бележка при покупката на горива ще пише как се формира цената му. По идея на финансовия министър Владислав Горанов търговците на дребно ще са длъжни да изписват колко надценка слагат за себе си, акциза на държавата и печалбата на дистрибуторите на горива. Така ще бъде постигната прозрачност при формирането на цената на бензина и дизела.   След среща с премиера Борисов Горанов обяви днес следобед в ефира на бтв, че ще предложи промени в Наредба Н-18 за регистриране и отчитане на продажби в търговските обекти. „Както в момента клиентите четат фактурите си за тока и парно и разбират какво плащат, така и при зареждане ясно ще бъдат показани търговските надценки“, коментира идеята си финансовият министър, която предстои да бъда публикувана за обществено обсъждане. „Има 3 стълба които определят цената на горивата - първият е цената на суровия петрол, на което правителството не може да влияе. Оттам трябва да заработи пазарът. Смятам да предложа изменения, елементарни на пръв поглед, които ще допринесат за по-голяма прозрачност - да задължим всеки търговец на горива да посочва търговската надценка в касовата бележка на всеки купувач на бензиностанция - колко е за държавата и колко - за търговеца. Акцизът на течните горива у нас е най-ниският възможен. В този смисъл ръцете на правителството са вързани“, каза още Горанов. Според първоначалните информации промените ще бъдат подложени на обществено обсъждане преди да бъдат приведени в действие. Бензинът поевтиня с 13 ст., а дизеловото гориво с 4 ст. за литър през последната седмица, сочат данните на сайта fuelo.net. Така при бензина намалението е с 5,51%, докато при нафтата е в рамките на 4 ст. за литър Вчера най-масовият бензин А 95 се продаваше на средна цена от 2.23 лева за литър, макар и в някои области и на определи вериги цената все още да е около 2.40. Цената на дизела пък е средно около 2,36 лв. При пропан-бутанът пък е регистрирано поевтиняване средно с една стотинка. Търговците обясняват намалената цена с котировките на петрола, чиято цена е трайно под 72 долара за барел. За сравнение, в края на октомври цената му бе стигнала почти 85 долара за барел. Хасковска област остава мястото с най-евтиното гориво в България, като тук цените са с около 4 стотинки по-ниски от средните за страната. Средната цена на бензин А-95 там е 2,19 лв./л, а дизелът струва около 2,32 лв./л. За пропан-бутан пък хасковлии се бъркат около 1,06 лв./л. След Хасково се нарежда област Пловдив, където средната цена на бензина е 2,21 лв./л , а на дизела - 2,33 лв./л. София остава по средата на класацията за най-скъпо гориво. В столицата бензин А-95 се продава средно за 2,22 лв., а дизелът – за 2,35 лв./л.  Междувременно стана ясно, че сериозни нарушения са открити във всички бензиностанции обект на съвместни проверки на Агенция „Митници“, МВР, НАП и Българския институт по метрология (БИМ) през миналата седмица. И петте обекта, които се намират на територията на Перник, Драгичево, Свиленград и Бургас, са запечатани, а за част от нарушенията са образувани досъдебни производства. От три от бензиностанциите инспекторите от Агенция „Митници“ са иззели гориво заради нарушения на акцизното законодателство. Задържани са общо над 14 000 литра гориво.", "date": "2018.11.13", "title": "Печалбата на бензинджиите лъсва в касовите бележки (ОБЗОР)"}
{"url": "https://www.monitor.bg:443/bg/a/view/patriotite-predlagat-bez-kvoti-i-zakrila-ot-uvolnenie-na-invalidi-149427", "text": "Квотите за инвалиди във фирмите да отпаднат от новия закон за хората с увреждания предлагат депутати от Обединени патриоти. Според тях текстовете, в които е записано, че предприятия с 50 и повече работници и служители трябва да назначат определен брой хора с увреждания не бива да фигурират в закона. „Този подход е порочен и не защитава интересите нито на хората с увреждания, още по-малко на предприятията и икономиката като цяло“, се посочва в мотивите на патриотите. Според тях под формата на мерки за гарантиране на работни места се увеличавала данъчната тежест върху предприятията. Освен това те предлагат да отпадне закрилата от уволнение на инвалиди в Кодекса на труда в случаите, в които към момента на наемане лицата са с трайно намалена работоспособност 50 и над 50 на сто. „Практиката показва, че до този момент закрилата практически действа като трудно преодолима бариера пред работодателите да наемат хора с увреждания“, обясняват патриотите. От ГЕРБ също са пратили предложения за промени в законопроекта, но те целят синхронизиране със сега действащото законодателство. Става дума за промяна в текста кой има право да издава наказателни постановления. Те предлагат вместо министъра на образованието и науката или упълномощено от него лице да бъде записано началникът на съответното регионално направление на образованието. БСП пък предлагат да няма алтернативни мерки, които работодателите да имат право да прилагат, ако не наемат лица с увреждания.", "date": "2018.11.13", "title": "Патриотите предлагат: Без квоти и закрила от уволнение на инвалиди"}
{"url": "https://www.monitor.bg/bg/a/view/10-novi-avtobusa-za-vitosha-pristigat-drugata-sedmica-149430", "text": "Другата седмица в София пристигнат 10 нови автобуса, които ще обслужват линиите до Витоша, съобщиха от Столичната община. Автобусите са Мерцедес, като заради планинския терен са с ръчна скоростна кутия, на дизел и екостандарт ЕВРО5. Новите возила са полутуристически и с багажници, което позволява по-лесното пренасяне на ски, шейни и др. С тях ще бъдат заменени 27-годишни автобуси, които в момента обслужват линиите до планината. В началото на 2019г. пък ще бъдат доставени и 60 нови съчленени автобуса на природен газ. Те са нископодови, достъпни за майки с колички и хора със затруднения в придвижването, с климатизация и с най-високия екостандарт - ЕВРО6. В София вече пристигнаха 60 нови единични автобуса на природен газ и 20 електробуса. В момента се изграждат зарядните им станции. До края на годината от „Московска“ 33 очакват още 22 единични автобуса на природен газ.  „Догодина 90% от автобусите на линия на градския транспорт ще са нови. Целта на програмата ни за модернизация е повече комфорт за пътниците и е част от мерките за подобряване на качеството на въздуха“, уточниха от общината.", "date": "2018.11.13", "title": "10 нови автобуса за Витоша пристигат другата седмица"}
{"url": "https://www.monitor.bg:443/bg/a/view/ros-braun-verstapen-da-si-ovladee-emociite-149422", "text": "Спортният директор на Формула 1 Рос Браун коментира конфликта между Макс Верстапен и Естебан Окон в Бразилия, при който холандецът налетя с юмруци на французина, който даде газ, вместо да го пусне, когато беше застигнат с обиколка и се стигна до сблъсък, лишил от победа пилота на \"Ред Бул\". Първият беше наказан с 2 дни обществено полезен труд, а вторият с 10 секунди към времето си от състезанието на пистата \"Интерлагос\". „Макс изкара яда си в закрития парк, като имаше физически контакт с Окон, каза Браун. – Случилото се не беше добър пример, и макар да е разбираемо от гледна точка на Верстапен, то не беше оправдано. Инцидентът за Макс беше жесток момент, но след него той показа, че не може да контролира емоциите си в такива ситуации. Трябва да го направи, защото това е съществена стъпка в развитието на една кариера.\" Според Браун Окон е имал право да се опита да се върне в обиколката на лидерите, но е нямал основание да постъпи точно така с водача в този миг. Инцидентът между двамата е 5-и в историята на Формула 1 в подобна ситуация. Другите са през 1982 г. между Нелсон Пикет и Елисео Салазар в Германия, през 1988-а на \"Монца\" между Аертон Сена и Жан-Луи Шлесер, 1988-а на \"Спа\" между Михаел Шумахер и Дейвид Култард и 2001-а, когато бащата на Макс - Йос Верстапен налетя на Хуан-Пабло Монтоя.", "date": "2018.11.13", "title": "Рос Браун: Верстапен да си овладее емоциите"}
{"url": "https://www.monitor.bg:443/bg/a/view/rumynski-firma-chistjag-snega-ot-dunav-most-149425", "text": "Румънски фирми ще чистят тази зима снега от Дунав мост. Съгласно подписан протокол между България и Румъния ангажиментът за зимното поддържане на съоръжението се осъществява на ротационен принцип. Миналата година отговорността бе на българската страна. От областната управа в Русе съобщиха, че по покана на новоназначения префект на Окръг Гюргево Адриана Пуцару се е състояла среща с областния управител на Русе Галин Григоров, за да се координират действията за безпроблемното функциониране на съоръжението при зимна обстановка. Подписан е протокол с ангажиментите и отговорностите на съответните институции, посочени са и лицата, които имат ангажимент за създаване на организация при необходимост. До края на месеца ще приключат ремонтите в участъка на кръговото движение преди Дунав мост, а до средата декември се очаква да заработи новото трасе за влизащи автомобили на зона „Изток“ на граничния пункт, е станало ясно на срещата. В новия участък ще функционират 4 кантара за тежкотоварните автомобили, което ще увеличи двойно капацитета и ще облекчи трафика по съоръжението.", "date": "2018.11.13", "title": "Румънски фирми чистят снега  от Дунав мост"}
{"url": "https://www.monitor.bg:443/bg/a/view/sushata-shte-unishtoji-na-90-rekoltata-ot-zyrno-v-kustendilsko-149426", "text": "Продължителното засушаване ще доведе до компрометиране на 90% от реколтата на зърнените култури в Кюстендилско през следващата година, алармират земеделски производители. Най-сериозен е проблемът при рапицата, която е изключително претенциозна като култура. „За рапицата можем да кажем, че щетите ще са на 100 %. След дъждовното лято никой не очакваше да дойде и суха есен. Рапицата е много претенциозна култура, сее се много плитко, като посевната норма е много ниска – около 200-300 грама на декар. Липсата на влага при тях обаче не позволява те да покълнат и загиват. Ако случайно нещо остане като рапица за следващата година, то ще бъде с изключително ниско качество“, коментира зърнопроизводителят Георги Кръпчански. През настоящата есен той е засял около 6 000 декара пшеница и около 600 декара ечемик в района на Бобов дол. През последните 15-години, откогато Кръпчански се занимава със земеделие, не помни да е имало подобно засушаване в региона. „При пшеницата и ечемика също положението не е по-различно. Това дали някой е сял в нормалните срокове - от 20 септември до 20 октомври, или към днешна дата, няма никакво значение заради сушата. Прекалено сухо е, почвата е трудна за обработка и няма поникнала пшеница. Ако в рамките на две седмици не завали, просто няма да жънем пшеница и ечемик“, твърди още Кръпчански. По негови думи продължителното засушаване ще се отрази на всички зърнопроизводители в страната. „Хубавият и ранният посев, който е влязъл в зимния сезон гарантира едни по-добри добиви. В крайна сметка обаче няма как да се борим с природа. И земеделието е като хазарта – риск печели, риск губи. Няма как и да направим застраховка на посевите, защото те реално не са поникнали“, обяснява още зърнопроизводителят. Продължителната суша доведе и до спада в нивото на река Струма, която край кюстендилските села Раждавица, Копиловци и Коняво, е  паднала до около 30 сантиметра. „Вече два месеца в Кюстендилско не е паднала капка дъжд. Това определено не е нормално и ще доведе до огромни загуби за земеделските производители“, коментират агрономи от областния град.  ", "date": "2018.11.13", "title": "Сушата ще унищожи на 90% реколтата от зърно в Кюстендилско"}
{"url": "https://www.monitor.bg:443/bg/a/view/vasil-petrov-preletja-sveta-sys-sinatra-vegas-2-galeri-ja-149416", "text": "От Вегас, през Ню Йорк, до Лос Анджелис се разходиха ценителите на джаз стандарта без да стават от седалките си в зала 1 на НДК в понеделник вечер. Пилот на полета беше най-популярния ни глас в елитарната музика – Васил Петров. Като един истински капитан, той пое управлението още преди физическия старт на спектакъла „Синатра: Вегас 2“, като предшества появата си на сцена със зрелищно видео, в което пилотира хеликоптер, а на живо All Stars Биг Бенд, дирижиран от маестро Антони Дончев, изпълни темата от филма „Мисията невъзможна“. След това българският Синатра, с елегантна походка привлече светлината на прожектора следач и се плъзна през цялата зала, за да застане пред публиката си. Шоуто беше разделено на три тематични части, като в първата и последната Васко беше сам на сцената с най-доброто от Синатра и атрактивния балет Funky Monkeys, с хореограф Алекс Енева и  облечени от Кремена Халваджиян. Освен с емблематичните за Гласа песни „My kind of girl“ и „This Town”, Петров постави началото и с „The Lady Is a Tramp”на Тони Бенет. Кулминацията на спектакъла, режисиран от Алекс Борназ и Румен Григоров, започна с появата на Михаела Филева, която се включи не само с глас, а и със сексапил в „Bang Bang” на Нанси Синатра. Премерено провокативна черна рокля и червени лачени обувки допълваха съвършено визията на Васил Петров и особено алената му кърпичка на смокинга. Двамата размениха закачка и продължиха с отиграната преди няколко години с Пловдивската филхармония “How Do You Keep The Music Playing” на Мишел Легранд. Джентълменски българският Синатра се оттегли и остави цялата сцена на Михаела, която блесна с „Big Spender”, станала хит в изпълнение на Шърли Беси. Музикант до мозъка на костите той преля джаз стандартите към легендата на боса нова Антонио Карлош Жобим и неговото момиче от Ипанема („Girl From Ipanema“) . Не пропусна да отбеле 120-те години от рождението на Гершуин, а „I've got you under my skin“ на Кол Портър беше един от неочакваните скъпоценни камъни в репертоара на вечерта. Въпреки че обяви песента със закачка, Васил Петров вложи целия си гласов потенциал в изпълнението до последното „н“ на думичката „skin”, което аха да падне на пода, но мощта на диапазона му го повдигна и захвърли сред публиката. По средата на шоуто дойде момента и за обещаното rat pack забавление с чаши уиски и гост-изпълнителите Орлин Павлов и Брус Джонсън. Тримата жонглираха между класики като „Fly me to the moon” и “Ol' man river”, докато лъснатите им до съвършенство обувки проблясваха в такт. Павлов остана сам на сцената за „I Get a Kick Out of You” на Кол Портър, а Брус Джонсън заложи на „More“ - темата от „Кучешки живот“ на Джуалтеро Якопети, Франко Проспери, Паоло Кавар. Голямата изненада за всички беше облечена в малка, червена, блестяща рокля и беше едва на 11 години. Бъдещата звезда Валерия Стоянова седна зад пианото и засвири „All Around The World” на Лиса Стенсфийлд, като никой не очакваше и да изпее по виртуозен начин парчето. А Брус Джонсън, който трябваше да й партнира, просто остави микрофона на страна и се наслади на изпълнението. Финалът на всичко логично дойде с „My Way” и балета преоблечен във впечатляващи бели костюми с щраусови пера, но публиката поиска още и върна Васил Петров за „Strangers in the night”, “L.A. Is My Lady”, за да пусне капитана на полета да отлети обратно с „Come Fly with me”.", "date": "2018.11.13", "title": "Васил Петров прелетя света със „Синатра: Вегас 2“ (ГАЛЕРИЯ)"}
{"url": "https://www.monitor.bg:443/bg/a/view/kfn-400-po-skypa-grajdanska-samo-pri-smyrt-na-pytja-149415", "text": "Под 1% от шофьорите ще плащат четири пъти по-скъпа „Гражданска отговорност“ и то само при виновно причинена смърт на пътя. Това показват предварителните разчети на Комисията за финансов надзор (КФН). 80% от собствениците на автомобили ще плащат по-евтина задължителна застраховка, тъй като ще попаднат в бонус-класовете. Като елемент от общественото обсъждане на наредбата, с която се въвежда системата „бонус-малус“ КФН е започнала интензивни срещи с браншови асоциации и неправителствени организации. Целта на тези срещи е в режим на диалог да се чуят конструктивни мнения, които да бъдат отразени в окончателния вариант на системата „бонус-малус“. В началото на декември финансовият регулатор заедно с Министерство на вътрешните работи и транспортното министерство, които също ще трябва да одобрят наредбата, организират кръгла маса, на която ще бъдат поканени всички заинтересовани страни, включително и медиите, съобщиха от още от КФН.", "date": "2018.11.13", "title": "КФН: 400% по-скъпа „Гражданска“ само при смърт на пътя"}
{"url": "https://www.monitor.bg:443/bg/a/view/pinokio-brani-panov-i-prokopiev-ot-proverki-149424", "text": "Станалият известен с прякора Пинокио провален правосъден министър Христо Иванов за пореден път се хвърли на амбразурата в защита на ментора си – олигарха Иво Прокопиев, и шефа на задкулисието в Темида Лозан Панов. Като истински Матросов Иванов използва обща пресконференция на уж дясното обединение „Демократична България“, за да ревне публично, че проверките на имущество с необясним произход се ползвали като средство за репресия. Иванов преповтори опорките, разпространявани от изданията на Иво Прокопиев в „Икономедия“, че КПКОНПИ се превръща в бухалка срещу неудобните, и даде за пример Панов, който се проверява за корупция. Пинокио обаче побърза да подчертае, че има и други съдии, подложени на натиск. „Неудобни съдии, неудобни бизнесмени и издатели“, каза Иванов, явно визирайки пък самия Прокопиев, който на свой ред е разследван от прокуратурата за приватизацията на „Каолин“, пране на пари и е подсъдим за продажбата на остатъчния дял на държавата в ЕВН. Внимателен прочит на изданията от „Икономедиа“ и другите звена на Фабриката за фалшиви новини показва обаче, че отношението им към проверките е доста двояко – ако се проверява някой от менторите на задкулисието, било репресия. Ако обаче ревизиите са насочени срещу някой враг на олигархията като депутата от ДПС и наш издател Делян Пеевски, те никога не са достатъчни. И понеже десетките проверки срещу Пеевски така и не дадоха желания от задкулисието резултат – да го хванат в прегрешение, на дневен ред пак бяха извадени обичайните отчаяни трубадури на престъпните босове – Пинокио и джобният генерал Атанас Атанасов. По традиция десните използваха името на Пеевски, за да трупат рейтинг. В коментар на изказването на президента Румен Радев от края на миналата седмица Пинокио намеси отново и името на депутата. Иванов обвини държавния глава, че се държал като наблюдател и говорел само клишета. Лъскането на имидж на гърба на нашия издател продължи и с вметката за новия състав на бюрото за СРС, който трябва да се избира от НС. Така Иванов обяви, че ДПС лансира хора за бюрото, които са „обвързани с Пеевски и Доган“. Че скандалът с бюрото е буря в чаша вода, при това сътворена от Фабриката за фалшиви новини, никой от глашатаите на задкулисието така и не каза. Просто защото не това е целта на поредните словоизлияния на ГМО партийните лидери. Целта е стара и ясна като бял ден – да се даде медиен повод на фабриката да заработи норматива си от фалшиви новини срещу Пеевски.", "date": "2018.11.13", "title": "Пинокио брани Панов и Прокопиев от проверки"}
{"url": "https://www.monitor.bg:443/bg/a/view/mashinite-i-energetikata-se-zadyhvat-bez-injeneri-149417", "text": "Топлоенергетиката, електроенергетиката и машиностроенето са секторите, в които недостигът на кадри се усеща най-много. Това заяви ректорът на Технически университет – София проф. Георги Михов, при подписването на Рамково споразумение за стратегическо сътрудничество между учебното заведение и Конфедерацията на работодателите и индустриалците в България (КРИБ). Според него университетът и индустрията взаимно могат да си бъдат полезни, за да се разреши проблемът с кризата за кадри в някои направления. „Индустрията може да е полезна с това да ни насочва в организацията на учебния процес, както и а ние съответно да предоставяме добре обучени специалисти“, заяви Михов. По този начин университетът можел да бъде в крак с бизнеса и да осигурява най-добре неговите потребности. „Проблемът с кадрите е може би на първо място за бизнеса в България. Този ръст от последните години на БВП, индустрията, на износа, можеше да бъде по-сериозен, ако имаше достатъчно подготвени кадри“, заяви председателят на КРИБ Кирил Домусчиев. Той смята, че с Техническия университет ще успеят да постигнат сериозен напредък и да дадат тласък на българската икономика. „Техническият университет е мястото, където се създават инженери. Не веднъж съм подчертавал, че България без тях е наникъде. Надявам се през КРИБ да продължаваме да убеждаваме обществото и младите да се насочват към инженерни специалности, от които има нужда пазара на труда“, допълни Домусчиев. Според него за търсенето на повече инженерни специалности. „Когато предлагаш добро възнаграждение и интересна работа на един млад човек, ти ще го задържиш“, коментира председателят на КРИБ. Сключеното споразумение за сътрудничество ще осигури информираност за събитията, които протичат в двете организации. По отношение на студентите пък то ще помогне за осигуряване на стажове и по-добра връзка с работодателите. Също така, учебният процес ще бъде обновен с участието на представители на бизнеса, като това включва отделни целенасочени дисциплини, както и на отделни модули на съществуващи дисциплини, обясни Михов. „Целта на споразумението е всеки един работодател да покаже какви са неговите нужди, а Техническият университет да отговори на тези изисквания и да можем да намерим заяви Кирил Домусчиев. Той даде пример за добро сътрудничество с Казанлък, където петък, събота и неделя имало изнесени лекции и обучения с цел придобиване на висша квалификация и придобиване на висше образование на местни кадри без да им се налагало да пропускат работа.", "date": "2018.11.13", "title": "Машините и енергетиката се задъхват без инженери"}
{"url": "https://www.monitor.bg:443/bg/a/view/kielini-lysna-chisto-gol-zaradi-ronaldo-149410", "text": "Макар „Ювентус“ да победи в голямото дерби с „Милан“ насред \"Сан Сиро\", вечерта със сигурност ще бъде запомнена завинаги от юношата на \"росонерите\" Раул Беланова. И не за друго, а защото младокът успя да се снима с един от идолите си Кристиано Роналдо. Той успя да се добере до съблекалнята на \"Старата госпожа\", а португалецът му позира за фотото. И когато младокът го е прегледал, за да се наслади на увековечаването на мига, със сигурност е останал повече от смутен от нещо, което се вижда на заден план. Необезпокоявано в задните редици в съблекалнята се разхожда ветеранът Джорджо Киелини. В това нямаше да има нищо лошо, ако той не беше чисто гол. Въпросната снимка обиколи социалните мрежи, а потребителите не спират да се гъбаркат с 34-годишния защитник, че е провалил момента и всъщност е търсил да направи умишлена фотобомба. Междувременно има непотвърдени информации, че Кристиано Роналдо дори няма да е в тройката за „Златната топка“ тази година. Твърдението е на френския журналист Ерик Мамрут, според когото същата съдба ще има и Лео Меси. Двете суперзвезди неизменно печелеха приза през последните десет години, но сега май дори няма да са в Топ 3. Според информацията на Мамрут, вече са преброени 2/3 от гласовете на взелите участие в анкетата. За приза ще спорят Килиан Мбапе и Лука Модрич, като разликата между тях е минимална.", "date": "2018.11.13", "title": "Киелини лъсна чисто гол заради Роналдо"}
{"url": "https://www.monitor.bg:443/bg/a/view/ostaviha-kanibala-ot-haskovo-za-postojanno-v-aresta-149418", "text": "Александър Янакиев, който си спечели прякора Канибала, след като наплю и ухапа по рамото полицай в патрулка, остава за постоянно в ареста, реши съдът във вторник. Инцидентът стана след като буйстващият по нощите мъж бе качен в патрулка от полицаи. Униформените го закопчаха след скандали в местно заведение, където пияният Алексанър не искаше да си тръгне. Пред съда 31-годишният хасковлия отрече да се е държал агресивно. Той се  разплака и помоли да го пуснат, защото приятелката му била бременна и щяла да роди всеки момент. По сегашното обвинение за хулиганство при условията на опасен рецидив Янакиев може да отнесе от 1 до 6 години решетки. 31-годишният хулиган е стар познайник на полицията той има 4 присъди за хулиганство и е лежал общо 4 години в затвора. Присъдите са му за хулиганство и нанасяне на средни и тежки телесни повреди при побои. Веднъж рецидивистът успял да се откопчи от полицаите и да избяга със заключени белезници на ръцете. Откриха го след няколко дни в къща в хасковското село Криво поле.  ", "date": "2018.11.13", "title": "Оставиха Канибала от Хасково за постоянно в ареста"}
{"url": "https://www.monitor.bg:443/bg/a/view/ek-predlaga-bezvizov-rejim-za-britancite-sled-brekzit-149419", "text": "Европейската комисия (ЕК) ще предложи днес безвизов режим за британските поданици за влизане в ЕС след Брекзита, предаде Ройтерс, като се позова на дипломатически източници и чиновници в Брюксел. Главният преговарящ на ЕС по раздялата с Великобритания Мишел Барние уведоми комисията докъде са стигнали преговорите, които според британския премиер Тереза Мей са към края си, като остава само въпросът с ирландската граница. Мей каза в Лондон, че все още има значителни нерешени проблеми с Европейския съюз за Брекзит, докато двете страни се приближават към \"финална фаза\" в преговорите за напускане на блока, предаде Ройтерс. Компромисният план на Мей, който цели запазване на тесни търговски връзки с ЕС, се посреща със съпротива и от привържениците на Брекзита, и от проевропейците, както и от северноирландската партия, която крепи правителството й, а дори от някои от собствените й министри. \"Преговорите за нашето напускане сега са във финална фаза\", каза Мей в реч в \"Гилдхол\" в лондонския финансов квартал . \"Работим изключително усилено и нощем, за да напреднем по оставащите проблеми в Споразумението за напускане, които са значителни\". Би Би Си съобщи, че сделката за Брекзит и тя може да бъде сключена окончателно в рамките на следващите 24 до 48 часа. Дипломати от ЕС казват, че не вярват тази седмица да има пробив в преговорите, така че Европейският съвет да одобри сделката на срещата си по-късно този месец. Въпреки че е възможно споразумението да бъде постигнато през декември, забавянето крие риска Обединеното кралство да напусне без споразумение.  Независимо дали ще има, или няма да има договор за развода ЕК ще предложи на Лондон безвизов режим с ЕС на реципрочна база, твърдят източниците на Ройтерс. По-рано имаше спекулации, че е вероятно да се изискват визи. Споменаваха се визи за суми от по 60 евро за възрастни и 35 евро за деца, както и време за максимален престой е 3 месеца. До излизането на Великобритания от ЕС остават пет месеца, но преговорите са забавиха заради несъгласие по т.нар. северноирландска \"предпазна клауза\", която да гарантира, че, ако не бъдат договорени навреме новите търговски отношения, няма да има връщане към твърда граница на остров Ирландия. Опитът на Мей да деблокира преговорите, като обмисли продължение на статуквото от преходния период отвъд сега предложената дата в края на декември 2021 г., разгневи както евроскептиците, така и привържениците на ЕС в партията й. Страхове, че предложенията ще са равнозначни на задържане на Великобритания в митническия съюз на ЕС за неопределено време или, че Северна Ирландия ще трябва да приеме различни правила и наредби от тези за останалата част на Обединеното кралство, концентрираха противопоставянето срещу сделката на Мей. Тази седмица преговорите продължават, но длъжностни лица предупреждават, че ако до четвъртък няма категоричен напредък, едва ли този месец ще има среща на високо равнище, която да одобри сделката за Брекзит.", "date": "2018.11.13", "title": "ЕК предлага безвизов режим за британците след Брекзит (ОБЗОР)"}
{"url": "https://www.monitor.bg:443/bg/a/view/shte-ima-li-brekzit-hipotezi-i-dati-149414", "text": "Какво ще стане ако няма сделка за Брекзит до края на годината – опит за обобщение на възможностите направи Би Би Си. До края на ноември ЕС и Великобритания ще се опитат да се договорят, но това не е гарантирано. Ако няма сделка, следващата ключова дата е 21 януари 2019 г. Ако до тогава двете страни не са се разбрали, британското правителство има 14 дни, в който да реши как да действа. Ако не се оповести липса на сделка – правителството на Великобритания има 5 дни да реши какво да прави. Каквото и да реши правителството – то трябва да бъде одобрено от депутатите. Опциите за развръзка са четири. Първата е да не се направи нищо и така Великобритания да напусне ЕС без сделка. Вторият вариант е задействане на член 50 от Лисабонския договор, който ще даде още време на Лондон. Третата опция е втори референдум. Последният вариант е още нови опити за достигане на съгласие между Европейския съюз и Великобритания. Вотът на депутатите не е обвързващ с решението и може да последва друго развитие. Ако вотът е отрицателен – т.е. предложението на кабинета бъде отхвърлено, то може да последва вот на недоверие и сваляне на консервативното правителство, водено от Тереза Мей, както и нови избори на Острова. Ако предложението на правителството за справяне с кризата бъде одобрено от британските депутати, то ще последва излизане от ЕС (с или без сделка). Ключова дата за излизането на Великобритания от ЕС е 29 март 2019 г., когато би трябвало да се състои разводът. Датата обаче може да се отложи за неопределено време, със съгласието на Великобритания и 27-те държави в ЕС.", "date": "2018.11.13", "title": "Ще има ли Брекзит  и как - хипотези и дати"}
{"url": "https://www.monitor.bg:443/bg/a/view/tretoklasnici-podariha-avtorski-knijki-na-pisatelja-aleksandyr-sekulov-149412", "text": "Третокласници от пловдивското ОУ „Васил Левски“ подариха за спомен свои книжки с авторски разкази и измислени от тях герои и случки на писателя Александър Секулов по време на срещата им във връзка със Седмицата на четенето. Малките творци се посрещнаха  писателя облечени в народни носии и по стар български обичай му поднесоха питка с шарена сол, след което  отправиха поздрав с традиционен народен танц. Възпитаниците на преподаватели Христина Синитчийска и Оля Тянковска от 3 „в“ клас и 3 „г“ клас с учителките Таня Делякова и Красимира Патронова се бяха подготвили за срещата с писателя, прочитайки откъси от книгите му. Децата знаеха и негови стихове, които рецитираха. Третокласниците бяха най- впечатлени от нашумелия роман „Остров“. Малчуганите задаваха въпроси за същността на творческото начало у писателя, поискаха да узнаят какво е да си творец, как идва вдъхновението за една творба и как се раждат героите. От своя страна Секулов им обясни колко голямо значение има въображението за развитието на умствения и интелектуален потенциал на всеки човек. Разказа им за това колко е важно човек да използва непрекъснато своето въображение, защото без него той не може да постигне своите мечти и да изгради увереност в своето бъдеще. След като отговори на многобройните въпроси, писателят прочете някои откъси от своите произведения на децата от пловдивското училище.", "date": "2018.11.13", "title": "Третокласници подариха авторски книжки на писателя Александър Секулов"}
{"url": "https://www.monitor.bg:443/bg/a/view/da-bydesh-vlado-penev-v-400-sekundi-149420", "text": "Какво е да бъдеш Владо Пенев? Върху този въпрос размишляваха негови колеги и приятели, сред които Марта Вачкова, Димитър Стоянович, Ованес Торосян и Дарин Ангелов, в навечерието на Нощта на театрите. Всеки от тях разполагаше с общо 400 секунди, за да разгърне палитрата от спомени, които пази с актьора, отпразнувал наскоро 60-ата си годишнина. зад тази идея застанаха всички гости на събитието, което се проведе в столичен клуб в понеделник вечерта. 20 слайда със снимки, всеки от които трябваше да бъде разказан за 20 секунди – това бяха правилата на своеобразната игра с японски корени Pecha Kucha Night. “Те нашите снимки са предимно на хартия... или на маса“, намигна Марта Вачкова още с качването си на сцената. Пред посетителите тя разказа за дългогодишната си връзка с Пенев. „Сега е най-хубаво. Ако можех да спра времето в някакъв момент в отношенията ни, това би било тук и сега“, усмихна се тя, като не пропусна да се разрови и из архива със спомени. „Болен е на тема лека атлетика. На 4 години има олимпиада и в един прекрасен ден тъкмо тръгваме за море и той казва: „Не тръгвам без малкото си телевизорче“. Игрите са през деня. Говорим за години, когато телевизорите бяха черно-бели. Нямаше антена, затова измайстори си я, но тя хващаше само на двора. Сега представете си - слънцето пече, блести, той нищо не вижда. Как гледаше – седнал на земята, прегърнал телевизора, завит през глава с дебело вълнено одеяло на 40 градуса“, върна лентата назад екранната сестра Жекова, която вече си партнира с Пенев и в „Откраднат живот“. С респект към творчеството му и изброяване на най-вдъхновяващите образи на звездата на „Народния театър“ се разписаха и останалите специални гости на Pecha Kucha Night. “През 1999 г., когато още се чудех дали искам да бъда актьор, разгледах софийския театрален афиш. Тогава нямаше интернет, нямаше толкова сериали и кино и единственият начин да опознаеш актьора беше като ходиш на театър. Избрах си 4-5 постановки, на които да отида не само като зрител, но и като човек, търсещ отговор на въпроса какво е провокирало тези хора на сцената да станат артисти. Първо в списъка ми беше „Квартет“. Текстът беше странен, но страшно впечатление ми направи един актьор. В афиша видях, че това е Владо Пенев. След това гледах „Нирвана“. Актьорът, който изпълняваше главната роля, ми беше много познат. Както можете да предположите – това отново беше той, но тук беше много различна личност, съвсем друг човек. В една голяма степен именно той натежа в решението ми да стана актьор“, сподели чрез специално видеообръщение Дарин Ангелов, който не успя да присъства лично заради предпремиерата на спектакъла „Опит за летене“, в който участва (реж. Стоян Радев). Самият Владо Пенев също получи думата. „Не се чувствам много удобно да говоря за себе си, затова по-добре ми задавайте въпроси“, с тази уговорка започна сценичното му време, след като на няколко пъти се пошегува, че трябва да се готви за предстоящия си изпит по режисура при Пламен Марков. Съвсем скоро той ще бъде дипломиран режисьор – все още не търси обаче следващ проект, на който да застане начело. „Сега чета сценария на последните епизоди на „Откраднат живот“. След това ще се отдам на малка почивка, а след Нова година смятам да стана хаджия“, откровен бе той. На въпроса дали обмисля опцията да преподава, отговорът му бе отрицателен. „Смятам, че има какво да научиш от по-младите. Тях ги вълнуват съвсем различни неща. Към момента обаче не бих могъл да отделя необходимото време и внимание на такава задача“, категоричен бе звездата от „Бащата“.", "date": "2018.11.13", "title": "„Да бъдеш Владо Пенев“ в 400 секунди"}
{"url": "https://www.monitor.bg:443/bg/a/view/ek-otbeljaza-stabilen-progres-vjarva-che-monitoringyt-pada-dogodina-149411", "text": "Силно положителен доклад за България, който частично слага край на мониторинга върху 3 от 6 показателя за напредък, разпространи във вторник Европейската комисия. Документът е исторически, защото за пръв път в официален доклад се заявява, че Брюксел има намерение да сложи край на мониторинга над страната ни в областта на правосъдието и вътрешните работи в рамките на този мандат на комисията. В същото време отзивите за Румъния отчитат сериозна крачка назад в реформите и излизане извън пътя за приключване на механизма. „Този доклад признава, че България продължи да отбелязва които дадохме през януари 2017 г. Ако настоящият позитивен тренд продължи и прогресът остане стабилен и необратим, съм уверен, че мониторинговият механизъм за страната ще бъде приключен преди края на мандата на тази комисия“, отбеляза и първият зам.-председател на ЕК Франс Тимерманс при представянето на документа. Очаква се, когато европейското наблюдение бъде прекратено, да остане национално, но само по конкретни показатели. \"Виждаме напредък при България, той трябва да продължи, но през последните 12 месеца в Румъния не виждаме почти никакъв напредък, а напротив - има връщане в идеите на миналото... Утешава ме, че все още румънското общество оказва силен натиск, независимо от политическия цвят, за продължаване на реформите\", допълни Тимерманс. Той каза още, че следи събитията в двете страни от 30 години. \"Ако направите снимка днес, може да си кажете \"Боже, колко работа остава още\". Но може да погледнете и целия филм от последните три десетилетия, и тогава ще си кажете \"Невероятно е колко много беше постигнато\". По думите му \"във всяка страна от ЕС има работа по върховенството на закона, борбата с корупцията и независимостта на съдебната система. „Този доклад не само не си успокоява, но ни мотивира още по-силно да продължим работата по реформата в съдебната система“, коментира вицепремиерът и министър на външните работи Екатерина Захариева „Всяка година мониторинговите доклади се анализират и се използват за политически цели“, добави тя. „Призовавам всички институции и партии да работим заедно. Това е призив и към президентската институция“, заяви още Екатерина Захариева в отговор на журналистически въпрос. Комисията отчита като изпълнени напълно 3 от показателите за развитие – независимост на съдебната власт, правна рамка и борба с организираната престъпност. В останалите три области – продължаване на съдебната реформа, битката с корупцията по високите етажи на властта и борба с рушветите на ниско ниво, по-специално по границите и местната власт, се отчита сериозен напредък и се казва, че нужен мониторинг, за да се види дали реформите дават стабилни резултати. В доклада се подчертава, че за процеса на реформи е допринесло и това, че В документа специално е отбелязано, че новият състав на ВСС „е поел и осъществява управленската си роля в дух на професионализъм и добро сътрудничество, избягвайки силно поляризираната атмосфера, която често пъти беше характерна за работата на предходния съвет“. Посочва се, че назначенията на ръководители в съдебната система са били основно консенсусни, но се подчертава, че предстои да се проследят изборите за нови председатели на Софийски градски съд и на Специализирания наказателен съд. Макар в т.нар технически доклад на мониторинга темата почти да не е засегната, в политическия в последния момент е вкарана част за медиите, като се подчертава, че има „съществено влошаване през последните години на медийната среда в България“. Като обосновка служат тезиси, разпространявани активно от свързания с определени политико-икономически кръгове у нас Съюз на съдиите в България и скандалния шеф на върховния касационен съд Лозан Панов за атаки срещу конкретни съдии. Самият Панов, както и колегите му от ССБ, са сред критикуваните съдии, тъй като често пъти си позволяват да правят политически изказвания, макар да нямат това право, бидейки магистрати. А самият шеф на ВКС бе уличен от НАП в укриване на данъци в особено големи размери, а в момента се разследва от КПКОНПИ за корупция. Докладът отчита също, че медийният сектор у нас се характеризира с „непрозрачна собственост и слабо прилагане на журналистическите стандарти“. Любопитното е, че именно същия ден в Държавен вестник бяха обнародвани медийните промени, целящи пълна прозрачност в собствеността и финансирането на всички издания, включително и тези онлайн ( ).  - Оценяват се прозрачността и законодателните промени, свързани с натовареността на съдилищата. - Трябва с по-бързи темпове за продължи работата по съдебната карта, свързана с равномерното разпределение на делата в съдилищата. - ЕК отчита изключително положително приемането през януари 2018 г. на антикорупционно законодателство, прозрачният избор на председателя на Антикорупционната комисия и постигнатия значителен напредък в тази област. - Очакват от нас напредък и от делата в съдебна фаза. - Оценява се поставянето на камери по границите и в патрулките на КАТ за предотвратяване на корупцията, както и въвеждането на ротация на граничарите и изготвянето на проверки за почтеност в МВР. - Да се продължи дейността на Националния съвет по антикорупционни политики, който отговаря за цялостната координация и оценка на напредъка в рамките на националната стратегия за борба с корупцията. Вътрешният министър Младен Маринов на свой ред коментира, че МВР е получило позитивна оценка за борбата с организираната престъпност. „Това е резултат от усилия, които са полагани съвместно с прокуратурата и по-специално със Специализираната прокуратура, в продължение на години“, каза той. „Оценката е резултат и на доверието, което сме изградили с партньорските служби“, добави вътрешният министър. „Тези оценки ни карат да бъде още по отговорни и да продължим работата по тези показатели. На първо място работим за сигурността на българските граждани“, подчерта вътрешният министър. „Силно удовлетворяваща е положителната оценка за положените усилия и постигнатите от България устойчиви резултати. Коректно е отчетен приносът на прокуратурата за значителния напредък и близкото до пълно изпълнение на показателите, определени от ЕК, три от които - приети за изцяло изпълнени“. Това се казва в позиция, изпратена от прокуратурата до медиите. От държавното обвинение отчита, че в доклада на ЕК е изразено позитивно становище за предприетите от ръководството на ПРБ действия по оптимизиране на структурата на районните прокуратури. Липсата на нови препоръки и изразената увереност, че България може да приключи процеса по Механизма за сътрудничество и оценка идната година са показателни за необратимостта на напредъка, се подчертава още в съобщението. От прокуратурата заявяват, че ще продължи действията за пълното изпълнение на препоръките, като отново подчертава, че то е постижимо единствено при добро и конструктивно взаимодействие между всички институции.", "date": "2018.11.13", "title": "Брюксел ни похвали, обяви, че иде краят на мониторинга (ОБНОВЕНА)"}
{"url": "https://www.monitor.bg:443/bg/a/view/prodadoha-rekorden-trufel-za-85000-evro-149402", "text": "Най-големият бял трюфел с тегло 880 г, който бе разигран на завършилия край град Алба Международен търг за браните в района през есента миризливи гъби, отлетя вчера за Хонг Конг срещу 85 хил. евро. „Вицешампионът“ за тази година - тежащият 620 г трюфел, бе купен от предприемача от град Варезе - Гуидо Борги, който се изръси с доста по-малката, но все така впечатляваща сума от 14 100 евро. „Бронзовият медалист“ с тегло 550 г пък бе отнесен пак в Азия от китайския ресторантьор Ксин Ронгхи, който заплати за придобивката си 12 600 евро. По принцип търгът, който се случва от 19 г. в старинния замък „Гринцане – Кавур“, е винаги с благотворителна цел. Разбира се, премия, съобразена с пазарните цени през сезона, получават намерилите трюфелите техни „ловци“. Тази година, която се смята за добра за високо ценената от гастрономите гъба, цените варират между 2500 и 3000 евро за килограм. Иначе събраните на състоялото се завчера наддаване повече от 100 хил. евро чиста пара ще бъдат предоставени за апаратура на новата болница в Алба. Освен това организаторите на търга решиха да изпратят 10 000 евро като спомоществувателство на южния град Матера, който през 2019 г. ще бъде европейска столица на културата заедно с нашия Пловдив. Любопитен е фактът, че заминалия за Хонг Конг „шампион“ бе купен след „видеонаддаване“ от собственика на прочутия там ресторант „8 и трийсет“ – италианеца Умберто Бомбана. Той е роден в намиращия се до Милано град Бергамо и след като върти черпака в няколко прочути кръчми в Европа и в Америка, през 1993 г. заминава за Хонг Конг. Там най-напред отваря ресторант на име „Тоскана“, преди десетина години го продава и след това се захваща с друг, кръстен на името на митичната лента на филмовия магьосник Федерико Фелини – „8 ½“. Заведението сега е удостоено с 3 звезди от гида за кръчми „Мишлен“, а Бомбана вече го е „разклонил“ в Пекин, Шанхай и Макао.  ", "date": "2018.11.13", "title": "Продадоха рекорден трюфел за 85000 евро "}
{"url": "https://www.monitor.bg:443/bg/a/view/v-ramkite-na-gazovija-hyb-pravim-borsa-za-sinio-gorivo-149403", "text": "В рамките на газовия хъб Балкан ще правим борса за синьо гориво. Това стана ясно в началото на работната среща за обсъждане на промяната на енергийната стратегия относно доставките и транзита на природен газ през България. Изпълнителният директор на \"Булгартрансгаз\" Владимир Малинов подчерта значението да се направи платформа за търговия, като едновременно с това се усъвършенства газопреносната инфраструктура в посока от българо-турската граница към Сърбия. Разширението й ще струва около 2,8 млрд. лв. Първите договори за пренос на газ очакваме още през януари. Той припомни, че с участието ни в проекта за изграждане на терминала за втечнен газ в беломорското пристанище Александруполис ще имаме възможност да получаваме синьо гориво от Катар, Египет и САЩ. „Концепцията ни е допълни той. Зам.-министърът на енергетиктата Жечо Станков обяви, че откриването на собствени находища биха свалили цената на газа за българските потребители с 25 на сто. Божидар Митрев, от Федерацията на енергетиците към КНСБ попита дали не сме закъснели за обръщането на газовите потоци от сегашната посока Север-Юг на Юг-Север. Станков припомни, че не бива да загубим сегашните приходи от транзита от 110 млн. евро. Владимир Малинов пък подчерта необходимостта от инвестиции и добави, че целта е да имаме по-големи приходи и вложенията да се върнат за 15-17 години, а трнанзитираните количества природен газ да се увеличат в следващата петилетка с 4,5 млрд. куб. м. По думите му не е сигурно дали доставките от север към България ще спрат, но „Газпром“ вече открито заявява, че от догодина няма да използва Трансбалканския газопровод към Турция, Гърция и Македония. като по-голямата част от количествата - 14 млрд. куб. м са предназначени за югоизточната ни съседка. В тази връзка по време на дискусията председателят на КНСБ Пламен Димитров попита какво ще стане с договора за транзит, който имаме с „Газпром“ и откъде ще се осигурят необходимите 2,8 млрд. лв. за модернизация на газопреносната ни мрежа. Димитър Манолов, президент на „Подкрепа“ поиска информация дали плановете за транзитиране на по-големи количества газ през страната няма да променят енергийни микс на страната и има ли риск от намалява не работните места в газовите дружества. В отговор шефът на „Булгартрансгаз“ поясни, че плановете са между границите ни с Турция и Сърбия да бъдат и ще има необходимост от още хора. Относно финансирането на новите проекти той поясни, че те ще се вземат заеми от финансовите пазари, които „Булгартрансгаз“ ще изплаща със собствени приходи. „Очевидно проблемът с обръщането на газовите потоци в района е назряла и в геополитическа турболентност в света трябва да бъдем много гъвкави и да реагираме, за да не остане нашата газопреносна мрежа празна и направените досега инвестиции няма да бъдат възвърнати“, каза по време на дискусията енергийният експерт проф. Атанас Тасев. В заключение на дискусията зам.-министър Жечо Станков помоли участниците от страната на бизнеса, браншовите организации и синдикатите да дадат своите писмени предложения по промяна на енергийната стратегия до 7 дни.", "date": "2018.11.13", "title": "В рамките на газовия хъб правим борса за синьо гориво (ОБНОВЕНА)"}
{"url": "https://www.monitor.bg:443/bg/a/view/italija-domakin-na-konferencija-za-libija-149406", "text": "Касандрите в недолюбващите Италия европейски столици сбъркаха прогнозите – вместо предвидения гръмогласно провал на Международната конференция за Либия в Палермо, форумът се оказа съвсем успешен. Просто защото благодарение на усилията на премиера в Рим Джузепе Конте, си стиснаха ръцете двамата враждуващи, но силни мъже на африканската страна – Файез Ал Сараж и Халифа Хафтар. Първият е признатият от международната общност министър-председател в Триполи, а вторият е генерал и командир на т.нар. Либийска национална армия, под чиито контрол е големият град Бенгази и почти цялата източна част на страната. Нещо повече – Ал Сараж и Хафтар обсъждаха повече от час пътищата към решението на проблемите в родината им под зоркия поглед на президента на Египет Абдел Фатах ал Сиси. Това високопоставено присъствие на срещата накара редица влиятелни коментатори в Рим да заключат, че вече се е заформил „канал Рим – Москва – Кайро“.  ", "date": "2018.11.13", "title": "Италия - домакин на конференция за Либия"}
{"url": "https://www.monitor.bg:443/bg/a/view/ubiecyt-ot-g-orjahovica-napravil-samopriznanija-149387", "text": "Задържаният Николай Кънчев от Горна Оряховица направил пълни самопризнания, че е извършител на убийството на 45-годишната си приятелка Мария. Убийството беше извършено в петък през нощта в апартамент на ул. Славянска в кв. Пролет в града. Кънчев разказал пред разследващите, че е пребил до смърт 45-годишната жена след едновременна употреба на „коктейл” от алкохол и наркотици, а причина за убийството била болезнена ревност. По време на купон с много алкохол и дрога в дома на авера на убиеца, мъж на име Светльо, мъртво пияният и дрогиран Николай решил, че гаджето му се сваля с домакина. Той се нахвърлил върху двамата и им нанесъл жесток побой. В резултат на побоя домакинът Светльо е в болница с травми по главата, а Мария умряла. След като осъзнал какво е направил в продължение на цели три дни убиецът се криел във входовета на блокове и на други необитаеми места в железничарския град, преди да бъде разпознат от гражданин и да бъде посочен на полицейска патрул край местната автогара. При ареста той не опитал да бяга или да се съпротивлява, а след отвеждането в полицията веднага си признал за извършеното престъпление. Междувременно познати на Николай от Горна Оряховица споделиха в социалните мрежи, че той честичко упражнявал физическа насилие както върху приятелката си Мария, така и върху родната си майка. Заради побоищата преди време Мария дори го напуснала, но след това вероятно отново са се сдобрили. Голяма част от познатите на убиеца пък не крият изненадата и твърдят, че Николай още като ученик бил много тихо и скромно момче и не било възможно да извърши едно толкова ужасно престъпление. Убитата жена пък била известна в Горна Оряховица като Мария Бъзето.", "date": "2018.11.13", "title": "Убиецът от Г. Оряховица направил самопризнания"}
{"url": "https://www.monitor.bg:443/bg/a/view/globiha-8-protestirashti-dupnichani-zaradi-zatvarjaneto-na-gp-e-79-149404", "text": "8 акта на участници в протеста в Дупница са съставили служители на ОДМВР – Кюстендил. Отделно от това са съставени и около десетина предупредителни протокола заради затварянето на ГП Е-79. „Организаторите на мирния протеста в Дупница бяха заявили начален час 11.30 ч на 11. ноември. Те са посочили, че недоволството ще се проведе на разклон за Дупница /без да уточняват на кой разклон/, а след което са се събрали на площад „Барикадите“. По - късно протестът прерасна в затваряне на движението по ГП Е-79, в района на пътен възел „Байкал“, за времето от 11.30 до 18.00 ч.“, обясни ситуацията говорителят на ОДМВР – Кюстендил, Катя Табачка. По нейни думи далеч по-кротки са били протестиращите кюстендилци. Те са спазили предварително заявения маршрут на автошествието, като спиране на движението не е имало. Въпреки това обаче двама от тях също се сдобиха с актове заради липсата на лични карти.  ", "date": "2018.11.13", "title": "Глобиха 8 протестиращи дупничани заради затварянето на ГП Е-79"}
{"url": "https://www.monitor.bg:443/bg/a/view/kzk-sprja-tyrga-za-novi-vlakove-za-jeleznicite-149409", "text": "Комисията за защита на конкуренцията спря търга за доставка и поддръжка на 42 нови мотрисни влака за пътническите превози на БДЖ. Още вчера в свое интервю транспортният министър Росен Желязков загатна, че регулаторът ще спре поръчката за доставка на нови мотриси. Ден по-късно след възражения на няколко кандидати търгът за 675 млн. лева е вече спрян. Регулаторът е уважил жалбата на германския концерн Siemens, а срещу условията в търга жалби изпратиха още две дружества - чешката Skoda и китайската държавна компания CRRC (China Railway Rolling Stock Corporation). Поръчката за доставката и поддръжката беше разкритикувана от експерти веднага след като беше публикувана на 17 август т.г. За изготвяне на документация по търга през август миналата година БДЖ плати 100 хил. лв. на консултантската компания Ernst & Young. КЗК отсъжда, че БДЖ трябва да платят на Siemens направените в производството пред комисията разноски в общ размер на 5 700 лв., в това число 4 500 лева внесена държавна такса за образуване на производството пред КЗК и 1 200 лева за заплатено адвокатско възнаграждение. Решението на регулатора подлежи на обжалване пред Върховния административен съд в 14-дневен срок от съобщаването му на страните. От БДЖ коментираха пред „Монитор“, че „решението им ще бъде обосновано от преценка на фактите и обстоятелствата, свързани с основанието за обжалване на процедурата, мотивите в решението на КЗК и необходимостта от оптимизиране на процеса по доставка на нов подвижен състав“. Според Siemens един от проблемите с обществената поръчка е, че не е предвидена клауза за отложено изпълнение. Тъй като не е осигурено цялото финансиране за новите влакове, в договора фигурира клауза, че след първите три месеца той може да бъде прекратен от една от двете страни без предизвестие. Притесненията на компанията са свързани с това, че тя може да започне изпълнение на договора, а БДЖ да го прекрати без предупреждение в момент, в който разбере, че няма откъде да намери пари да плати. И това няма да има никакви последици за държавните железници. Освен това основен проблем е неналичието на точен график за плащане на сумата по договора към компанията изпълнител. По този начин няма как да се сравнят ценовите оферти на кандидатите доставчици. БДЖ не е дал яснота кога ще се изпълняват междинните плащания, дори и след въпрос от компания, която е заинтересована от поръчката. От Siemens са изразили възражение по поръчката, е възможно в процес на изпълняване на договора да бъдат налице нови финансови задължения, като например наем на хале за ремонт на локомотив, които не са конкретно разчетени в поръчката. По този начин компанията ще има още допълнително разходи и ценовата оферта, която предложи няма да е реална. Първоначалната идея на дружеството бе да закупи мотриси, които да развиват скорост от 220 км/ч с 350 места. В поръчката обаче фигурират влакове с максимална скорост 160 км/ч и 230 места. Търгът обхваща и задължение на компанията победител да поддържа мотрисните влакове за период от 15 години, включително капитални ремонти до изминаването на 2 800 000 км.", "date": "2018.11.13", "title": "Червен семафор за нови влакове в БДЖ (ОБНОВЕНА)"}
{"url": "https://www.monitor.bg:443/bg/a/view/bashar-rahal-otloji-kastingite-za-alma-mater-tv-izvyn-sofija-149405", "text": "Кастингите за нови кадри на униревситетската телевизия към СУ „Алма матер“ извън София се отлагат. Това съобщи директорът Башар Рахал. Набирането на студенти за репортери, актьори, сценаристи и т.н. в столицата ще се състои единствено в предварително обявените дати 17, 18 и 19 ноември. Останалите кастинги се отменят поради „организационни причини“. „Искам да се извиня на всички, които се чувстват засегнати от нашия клип. Съжалявам, че не съобразих, че клипът не отговаря на определени академични и човешки норми, и в този смисъл реакцията е разбираема. Това е и причината да свалим клипа“, казва още Рахал. Припомняме, че преди седмица се появи рекламно видео, финалните кадри на които показват как актьорът се заглежда в късата пола на студентка. Тогава мнозина изразиха недоволството си, че младите надежди на телевизията са представени и като хора, които носят кафе и „сметанка“ на шефа си. Против клипа се обявиха преподавателите от Факултета по журналистика и масова комуникация към Софийския университет. Преди ден с позиция излязоха и Управителния и Програмния съвет на Телевизия „Алма матер“: „Стилистиката и посланието на клипа не са в съответствие с академичния тон, който се очаква от всяко звено на най-стария и най-авторитетен университет в страната.“, гласи част от въпросното становище.", "date": "2018.11.13", "title": "Башар Рахал отложи кастингите за „Алма матер“ извън София"}
{"url": "https://www.monitor.bg:443/bg/a/view/izhvyrljat-manchestyr-siti-ot-shampionskata-liga-zaradi-football-leaks-149407", "text": "„Манчестър Сити“ е заплашен с изхвърляне от Шампионска лига след разкритията, които Football Leaks направи през последните седмици относно английския клуб. “Байерн” (Мюнхен), “Реал” (Мадрид) и “Барселона” са се обявили за изваждането на клуба от турнира, след като “гражданите“ са си позволили така грубо да нарушат правилата за финансов феърплей през последните години. “Манчестър Сити” и техните спонсори са манипулирали контракти, за да заобиколят наредбите на УЕФА. Подобни обвинения отправи и президентът на испанската футболна федерация Хавиер Требас през миналата година, но тогава от европейската футболна централа заявиха, че няма да разследват клуба, собственост на ОАЕ. Сега обаче става въпрос за конкретен случай, в който непредвиденото уволнение на Роберто Манчини през 2013 година довежда до дупка от 10 милиона паунда в бюджета, които са покрити със средства на шейх Мансур, преведени чрез фиктивен рекламен договор с друга арабска компания. “Манчестър Сити” е похарчил 1,1 милиарда евро за футболисти в последните четири години и в същото време е разработил и план, за да заобиколи изискванията за финансов феърплей. С това се е нагърбил изпълнителният директор на гражданите Ферано Сориано, който е нарекъл разработения проект „Дългия лък“. Всичко това е станало в периода 2008-2012 година и е с личното съгласие на реалния собственик на клуба шейх Мансур. Шейхът сам е осигурявал значителна част от сумите, които впоследствие са влизали в клуба под формата на спонсорски договори. “Челси” и “Ливърпул” вече заявиха своята вяра в системата за финансов феърплей и също се обявиха за наказания на нарушителите. „Поискахме всички документи, които са публикувани от Football Leaks и Der Spiegel , да бъдат представени като част от този случай. Вече сме получили някои от тях и те са били предадени на адвокати. Адвокатите вярват, че ще имаме много силен случай. Ако тези твърдения са верни, нивото на измама и нарушаване на правилата е толкова голямо, че не може да бъде игнорирано. Това означава много наказания – тежка глоба, забрана за осъществяване на трансфери и дори изаваждане от участие от европейските клубни турнири“, коментира висш служител на УЕФА. Става въпрос за разследване на френския телевизионен канал France 2, който също се позовава на документи от Football Leaks. В основата на проблема е трансферът на Каис Руис от „Барселона“ през 2015 г. Тогава играчът е само на 12 години, а клубът е нарушил правилата за трансфери на непълнолетни футболисти. Ако информацията бъде потвърдена, френският клуб рискува да получи много тежко наказание. “Барселона”, “Реал” (Мадрид) и “Атлетико” (Мадрид) вече претърпяха санкции за подобни нарушения и получиха забрана да не могат да картотекират нови играчи за различни периоди от време.", "date": "2018.11.13", "title": "Изхвърлят „Манчестър Сити“ от Шампионската лига заради Football Leaks"}
{"url": "https://www.monitor.bg:443/bg/a/view/kmetyt-na-pazardjik-shte-ottegli-predlojenieto-za-sgradata-na-zakrito-uchilishte-149392", "text": "Кметът на община Пазарджик Тодор Попов ще оттегли предложението си за преобразуване на собствеността от публична общинска в частна на сградата на затвореното училище“ Васил Левски“ в село Црънча. Това обяви самият градоначалник и подчерта, че винаги се вслушва в желанията на хората и уважава тяхното право на мнение. \"Щом не желаят в сградата да се развива дейност, аз ще уважа волята им и дори съм готов да им я предоставя или на сдружението, което имат, за да се използва тя и да не се амортизира“, коментира Попов.  Той даде пример със сградата на закритото преди години училище в с. Добровница, което ще се превърне в модерно работническо общежитие на фирма, която дава препитание на хора от Пазарджик.  До казуса със закритото преди 6 години училище в село Црънча се стигна, след като бе гласувано решение от общинските съветници за преобразуване на собствеността на сградата, но това срещна недоволството на местните хора. От името на сдружение“ Бъдеще за Црънча“ бе изготвена петиция и подписка, проведено бе и общоселско събрание, на което присъства и областният управител на Пазарджик Стефан Мирев. Той успокои жителите на селото, че е върнал за прегласуване решението на пазарджишките общинари, тъй като било незаконосъобразно. Коментарът на кмета на общината Тодор Попов, че ще оттегли предложението, също ще успокои страстите в Црънча.", "date": "2018.11.13", "title": "Кметът на Пазарджик ще оттегли предложението за сградата на закрито училище"}
{"url": "https://www.monitor.bg:443/bg/a/view/9-100-uchenici-sa-vyrnati-v-klas-149391", "text": "9 100 ученици на възраст предимно между 9 и 15 години, са върнати обратно в училище. А от повторно отпадналите през 2017 г.  2100 деца, за 426 е направен опит да бъдат върнати обратно в класните стаи. Това съобщи депутатът от ГЕРБ Станислава Стоянова. Родителите на 8000 деца пък доброволно са ги записали да посещават училище или детска градина, като най-голям е броят им във възрастовата група между 6 и 7 години. Седем души на възраст над 18 години пък са поискали за пръв път в живота си да посещават училище. Обнадеждаващото е, че за първи път от 6 години в България процентът на предварително напусналите училище млади хора е намалял от 13,8 на 12,7%. Като целта е до 2020 процентът да падне под 10. Общо 1239 екипа у нас с 10 000 учители, директори, социални работници, полицаи, кметове на населени места са ангажирани с връщането обратно н учениците в учебните заведения. За тази цел са били извършени общо 24 356 посещения на домашните адреси на децата. На 234 семейства, които по една или друга причина не са пускалидецата си на училище или не са ги контролирали, са издадени актове с парични санкции. Най-много издадени актове има в Стара Загора – 104 и Сливен – 103. Заради натрупани повече от 5 неизвинени отсъствия в периода септември 2017 – януари 2018 г. са спрени 55 135 месечни социални помощи в размер на 2,2 млн. лв. представителите на вобилните екипи, посещаващи домовете на учениците споделят, че една от основните турдности е свързана с това, че голяма част от учениците, които по документи се водят към дадено училище, в действителнот отдавна са  в чужбина. А родителите им изобщоне са си направили труда да информират за това учебното заведение, те да бъдат отписани. Поради това те продължават да се водят като „мъртви души”. към началото на тази учебна година броят на децата в чужбина е 87 197.", "date": "2018.11.13", "title": "9 100 ученици  са върнати в клас"}
{"url": "https://www.monitor.bg:443/bg/a/view/150-sybitija-v-16-grada-v-noshtta-na-teatrite-149408", "text": "Над 150 събития в 16 града ще предложи шестата Нощ на театрите в България на 17 ноември. Ще има представления в стандартен и нестандартен час, пърформанси, изложби, „отворени врати“ и театрални пътешествия зад кулисите, NT Live, флашмобове, импро театър, театър на бар-стола, прожекции, изключително богата детска програма в София, Пловдив, Варна, Бургас, Стара Загора, Русе, Хасково, Благоевград, Велико Търново, Сливен, Габрово, Симитли, Добрич, Плевен, Кърджали и Шумен. Тази година инициативата лансира посланието „Очи в очи с театъра“, с което иска да сближи още повече изкуството с неговата публика. Над 1300 творци от различни театрални стилове стават част от европейската платформата и ще представят своите продукции в повече от 90 локации. Нощта В 6-часово онлайн студио всички посланици на инициативата ще застанат очи в очи със своите почитатели. Темата, естествено, ще е „Театър, опера, балет“. Q&A сесиите ще дадат възможност на зрителите предварително или по време на живото излъчване от 11 до 17 ч. да задават въпроси. А поредица от видеоматериали ще покажат живота на актьорите през техните собствени очи. Локация на първото по рода си live театрално студио ще е ЧитАлнЯта. Съдържанието ще е достъпно за гледане в България и цял свят във фейсбук страницата на Нощта на театрите. Фенове ще имат възможност да надникнат зад кулисите на най-големия театър в България. Вълнуващата разходка в Народен театър (с предварително записване) ще покаже най-съкровените места, където се ражда магията, а по традиция гидове ще бъдат любими актьори, които ще споделят свои впечатления и спомени. Истински празник ще има и в Софийска опера и балет. Още от сутринта няколко тура „Операта отблизо“ ще срещнат зрителите с вълшебни места, както и с тънкостите в сценографията, сценичния грим и др. Специално ателие ще покаже и магични моменти от балетното изкуство, а лично посланиците на Нощта Марта Петкова и Никола Хаджитанев ще разкрият свои ритуали и тайни. Броени часове преди официалната премиера на „Палячи“ творческият екип на проекта и световноизвестният тенор Калуди Калудов ще се срещнат с публиката. за изумителен спектакъл под купола на цирк „Балкански“ от 14 ч. с вход свободен. В проекта „Нощни персонажи“ се включиха звездите Владо Пенев, Юлиан Вергов, Владо Карамазов, Иван Бърнев, Дарин Ангелов, Теодора Духовникова, Ана Пападопулу, Луиза Григорова, Силвия Петкова, Весела Бабинова, Койна Русева, Христо Мутафчиев, Ованес Торосян, Деян Ангелов и Рая Пеева, диригентът Максим Ешкенази, прима балерината Марта Петкова и премиер солистът Никола Хаджитанев. Те ще бъдат представени с илюстрациите на Теодор Лозанов (в Народния театър и бар „Петък“) и с фотографиите на Диляна Флорентин (в Национална библиотека „Св. св. Кирил и Методий“). NТ Live на National Theatre London и British Council гостува с трагедията на Уилям Шекспир „Макбет“. Точно в 19 ч. прожекцията ще започне едновременно в 6 киносалона на Cinema City в София, Пловдив, Русе, Стара Загора и Бургас. Новият авторски моноспектакъл на Ованес Торосян ще има две премиери. Домакин на 13 ноември в 18.30 ч. е Bee Bop Café, а входът е свободен като комплимент към пловдивчани. Премиерата в София е на 17 ноември от 17.30 ч. в клуб „Карусел“. „Малкият Пучи“ разказва историята на малкия човек, който не може да намери себе си. Във Варна в програмата са най-новата постановка „Драконът“, спектакълът „Изборът на Марта“ и любимият на младата аудитория „Сън“. Специално за Нощта на театрите от Черна гора пристига Кралският театър в Цетине. Цялата програма ще намерите в официалния сайт на Нощ на театрите, а всичко актуално може да следите във фейсбук и инстаграм каналите на инициативата, както и в чатбота на Владо Карамазов.  ", "date": "2018.11.13", "title": "150 събития в 16 града в Нощта на театрите"}
{"url": "https://www.monitor.bg:443/bg/a/view/bremenna-se-razmina-po-chudo-sys-smyrt-na-pytja-149398", "text": "Бременна в шестия месец шофьорка се размина по чудо със смъртта на пътя след като караният от нея автомобил „Волво“ се вряза в пуснати на свобода кобила и конче. Инцидентът е станал по улица „Розова долина“ в павелбанското село Габарево към 20,15 часа в понеделник докато живеещата в курортното градче 26-годишна бъдеща майка се прибирала към дома си. Внезапно на асфалта изскочили двете животни, които нямали дори въже, жената нямала никакво време да реагира и колата й се врязала в тях. При удара Волвото се обърнало по таван, истинско чудо било че водачката се отървала само с охлузвания по крайниците. Кобилата и кончето най-вероятно са на живеещите в този край на селото роми, коментира кметът Шукри Юсеин, който по аналогичен начин преди няколко години почти на същото място е катастрофирал и потрошил крак и ръка.Над 1 100 са циганите в Габарево, всяка втора къща има коне и каруци, никой не иска да признае , че е оставил безстопанствено животните си, ядосва се селският управник, който от заранта във вторник е започнал издирване на виновниците. Направеният на място тест с дрегер на пострадалата не е установило употреба на алкохол или дрога. Това е не е първият случай на произшествия следствие излизане на коне и теглени от тях каруци по пътищата от общинската мрежа. Само преди две седмици момче и момиче на по 22 и 23 години от Казанлък загинаха край село Тулово заради изскочила в тъмното двуколка, карана от местен джигит без светлини.Смъртта на младите Вики и Цанко стана повод за многолюдни протести и настоявания за цялостна забрана за движение на подобни возила по пътищата. Същият ден при катастрофа на надлез за автомагистрала Тракия в района на радневското село Сърнево е пострадало 10-годишно дете, което изскочило към 15,20 часа пред автомобил „Фиат Дукато“, управляван от 62-годишен старозагорец. При удара хлапакът, който по това време е трябвало да бъде училище е получил мозъчно сътресение и черепна контузия, но без опасност за живота му. Няма данни водачът да е употребил алкохол. По двата инцидента са образувано досъдебни производства.", "date": "2018.11.13", "title": "Бременна се размина по чудо със смърт на пътя"}
{"url": "https://www.monitor.bg:443/bg/a/view/azis-smeni-vizijata-snimka-149393", "text": "Кралят на поп-фолка Азис разбуни духовете с нова визия. Изпълнителят на \"Мотел\" махна брадата си и събра куп коментари в социалните мрежи. гласи текстът на певеца към снимката тип „преди и сега“, а сред коментиралите са популярни личности като актрисата Албена Михова, пиар експертът Ива Екимова, тв водещата  Константина Живова, певците Рут Колева и Иво Димчев.               „Хубавото си е хубаво с брада и без брада, само „Осмокласник. Нищо, пак ще поникне“ и „Не, това не мога да го пропусна. Това не е Азис вече“, са само част от коментарите. Феновете предполагат, че новата визия е свързана с участието на Костинбродския славей в \"Биг Брадър: Most Wanted\" като водещ.", "date": "2018.11.13", "title": "Азис смени визията (СНИМКА)"}
{"url": "https://www.monitor.bg:443/bg/a/view/namaljavat-sinja-zona-v-mejdublokovite-prostranstva-v-pazardjik-149396", "text": "Общинската администрация в Пазарджик ще предложи да бъдат намалени  местата в т.нар.“синя зона“, особено в междублоковите пространства, тъй като не са дали ефект при регулирането на паркирането в града. Това бе оповестено от кмета Тодор Попов на редовната му пресконференция. Той обясни, че промените ще се наложат с изготвената нова наредба за организацията на движението на територията на местната община. Става въпрос за 232 паркоместа, обособени в междублоковите пространства и паркингите на жилищните блокове, от общо 535-те  обособени като синя зона, които ще отпаднат с приемането на новата наредба от Общинския съвет. С това се дава се възможност на домоуправителите, съгласно разпоредбите на Закона за етажната собственост да разпределят между живущите паркирането на автомобилите на тези, които имат адресни регистрации в жк блоковете и кооперациите.  Заради въведените преди време ограничения понякога се пораждаха скандали за паркоместа между живущите в кварталите и хората, които идват  по работа в Пазарджик.  Новата наредба предвижда и при определяне на режима на паркиране на ППС в зоните да става не само по постоянен адрес, но и по настоящ адрес. Запазва се правото за паркиране да се прилага безплатно за един брой МПС на жилищен имот, а за второ МПС да се заплащат 20 % от стойността на определения месечен абонамент, а не както до сега 50 % от него. Местата за „синя зона“ в града ще бъдат  общо 1335, а не както до сега 1860 и ще бъде приет нов списък за зоните и улиците с платено почасово паркиране, коментира пазарджишкият кмет.Новата наредба и новите правила ще доведат до нов конкурс за фирма, която да изпълнява дейността  в“синя зона“, тъй като настоящият е сключен по сега действащата наредба и клаузите ще бъдат изменени.  ", "date": "2018.11.13", "title": "Намаляват „синя зона“ в междублоковите пространства в Пазарджик "}
{"url": "https://www.monitor.bg:443/bg/a/view/frognuz-zaljaha-i-diplomat-1-na-sa-sht-s-falshivi-novini-149401", "text": "Активните мероприятия на източилия над 4 млрд. лева от КТБ банкер беглец Цветан Василев и хранениците му от сайта на агент Академик на ДС Огнян Стефанов „Фрогнюз“ достигнаха нови геополитически върхове в измислиците по казуса „Магнитски“. След като през юни финансираното от БГ Мадоф онлайн издание замеси в поредната си фалшива новина американския сенатор Джон Корнин и се наложи от офиса на US политика да опровергават инсинуациите на агент Академик и сие, сега „Фрогнюз“ Поводът е срещата преди седмица на държавния секретар на САЩ с българския външен министър Екатерина Захариева в рамките на визитата й в Щатите. Макар темите на разговора между двамата дипломати да бяха официално обявени и от двете институции, а Захариева и Помпео да обсъдиха въпроси от изключителна важност за българското общество като падането на американските визи например, сайтът на агент Академик използва случая, за да разпръсне в интернет пространството поредната пропагандна манипулация по измислените обвинения на Цветан Василев срещу издателя ни и депутат Делян Пеевски по Глобалния закон „Магнитски“. В опит отново да надуе пукащия се балон на казуса „Фрогнюз“ публикува измислицата, че сред основните теми на разговор между Захариева и Помпео била процедурата по „Магнитски“. Пробвайки се да придаде достоверност на новия фейк, непочиващ на каквито и да било доказателства и реални данни, сайтът дори заявява, че резултатите от разследването щели да излязат в началото на декември. Явно с надеждата, че никой няма да забележи, че така сам се опровергава - в досегашните си статии по казуса „Фрогнюз“ първо твърдеше, че решението щяло да излезе в началото на тази година, а след това – в края на пролетта. Новото творение на сайта, част от Фабриката за фалшиви новини на олигархията, бе от Morgan, Lewis & Bockius LLP. Кантората е една от най-реномираните в света и защитава позицията на Пеевски по внесения срещу него иск от Василев, а самият Хохман е бивш федерален прокурор. В нарочно изявление той цитира официално съобщение на Държавния департамент на САЩ, посочващо изрично обсъжданите между Захариева и Помпео теми. Според него двамата са „дискутирали важността на двустранните отношения между САЩ и България, българските планове за модернизация на армията на страната и енергийната диверсификация като приоритет на европейската енергийна сигурност“, както и „геополитически въпроси като балистичната програма на Иран, важността да бъдат продължени санкциите срещу Русия и взаимният им интерес към увеличаване на стабилността, сигурността и просперитета на държавите от Западните Балкани“. „За съжаление българското издание „Фрогнюз” реши да представи невярно естеството на дискусиите между двамата лидери и да лансира фалшивата история, че са дискутирали Глобалния закон „Магнитски“ и в частност измислените обвинения на Цветан Василев срещу Делян Пеевски. Нищо в информациите за срещата, публикувани от правителствата на двете страни, не намеква, че по време на разговора е било обсъждано каквото и да било, свързано с Глобалния закон „Магнитски“ или фалшивите обвинения на Василев срещу Делян Пеевски. Публикуването на истории, твърдящи нещо различно, изглежда категоричен е Нейтън Хохман.", "date": "2018.11.13", "title": "„Фрогнюз“ заляха и дипломат №1 на САЩ с фалшиви новини"}
{"url": "https://www.monitor.bg:443/bg/a/view/ministyr-mladen-marinov-da-na-protestite-no-i-na-vyzmojnostta-horata-da-se-pridvijvat-149399", "text": "  „Не отричам правото на протести, всеки има право да протестира, но пък и всеки гражданин има правото да се придвижи по пътищата.. Трябва да се намери балансът, така че да няма засегнати”.коментира в Сливен министърът на вътрешните работи Младен Маринов. „Не отричам правото на протести, всеки има право да протестира, но пък и всеки гражданин има правото да се придвижи по пътищата.. Трябва да се намери балансът, така че да няма засегнати”.коментира в Сливен министърът на вътрешните работи Младен Маринов. По думите му там където протестите са заявени в общината и е спазен редът, полицейските служители ще организират движението и ще наблюдават да няма провокации  за  спречкване  между участници. „Законът и конституцията позволяват да се протестира мирно, по съответния ред, така че всеки трябва да бъде чут. Законът обаче трябва да се спазва, защото има и граждани, които трябва да се придвижат, трябва да се осигури движението на линейки и друг специализиран транспорт, затова пак призовавам всички – протестите да стават по съответния ред, мирно, да не се влиза в провокации с полицията, да се спазват полицейските разпореждания. А ние сме там, за да гарантираме на всеки това право“, допълни той. „Там където протестите не са заявени се стремим да организираме движението така, че  да не се създава затруднение на останалите граждани, които се движат по пътищата!“,уточни министърът след среща с кметовете от област Сливен, на която бяха обсъдени актуални въпроса за взаимодействие между местната власт и полицията при обезпечаване на обществения ред и сигурността.Това е поредна среща, припомни министърът и допълни, че по-добрата  организация и повечето  взаимодействие са резервът, който трябва да бъде използван. „В лицето на кметовете виждаме партньори, с които да работим за подобряване на средата на сигурност. Разговаряме за това с какво всеки може да допринесе, за изграждането на системи за видеонаблюдение, за необходимостта от по-добра комуникация с охранителни фирми, както и за механизма за връщането на децата в училище.  Идеята е да се обединят усилията, така че всеки да допринесе за по-добър обществен ред!“, настоя министър Маринов.  „Законът и конституцията позволяват да се протестира мирно, по съответния ред, така че всеки трябва да бъде чут. Законът обаче трябва да се спазва, защото има и граждани, които трябва да се придвижат, трябва да се осигури движението на линейки и друг специализиран транспорт, затова пак призовавам всички – протестите да стават по съответния ред, мирно, да не се влиза в провокации с полицията, да се спазват полицейските разпореждания. А ние сме там, за да гарантираме на всеки това право“, допълни министър Маринов. Заради зачестилите случаи на съпротива на полицейски разпореждания и нападения над полицаи, министър Маринов съобщи, че е изпратил разпоредителни писма, които засягат обучението на служителите, тактически действия в такива ситуации, в ход били  и обществени поръчки за осигуряване на материално – техническото обезпечаване и средства за лична защита на полицейските служители.", "date": "2018.11.13", "title": "Министър Младен Маринов: Да на протестите, но и на възможността хората да се придвижват"}
{"url": "https://www.monitor.bg:443/bg/a/view/fandykova-porednijat-etap-ot-remonta-na-severnija-park-gotov-na-95-149394", "text": "Поредният етап от реконструкцията на Севрния парк е готов на 95%, съобщи кметът на София Йорданка Фандъкова при инспекция на обекта. Тя обясни, че за ремонта на парка през тази година са осигурени 1,2 млн. лв. от приватизационния фонд с продажбата на Общинска банка. В Северния парк се изгражда поливна система, канализация, осветление, както и две нови детски площадки, спортна площадка и площадка за разхождане на кучета. От Столичната община за тази и следващата година е заложила 24 млн. лв. за обновяване на паркове и градинки. „Тази година направихме първият етап на парк „Въртопо“, реновираме розаруима в Борисова градина, входът на Южен парк към бул. „Гоце Делчев“ и други по-малки градини“, посочи Фандъкова. Най-голямата реконструкция на зелена площ е Западен парк. Фандъкова уточни, че има забавяне на ремонтните дейности, заради валежите през юли. Предвидени са нови гранитни плочи и павета, бетонова и опесъчена настилка, подмяна на парковото обзавеждане, изграждане на нови детски площадки, ремонт и подмяна на техническата инфраструктура. Също така ще бъдат поставени нови пейки, кошчета за отпадъци, електрически стълбове, информационни табели и велосипедни стендове. Ще бъдат възстановени и оформени воднитете обекти и изграждане на ново алейно и декоративно осветление. Осветителните тела ще бъдат подменени с енергоспестяващи. От „Московска“ 33 работят и по разширението на парк „Възраждане“, където ще бъде изграден първия общински аквапарк.", "date": "2018.11.13", "title": "Фандъкова: Поредният етап от ремонта на Северния парк готов на 95%"}
{"url": "https://www.monitor.bg:443/bg/a/view/kipyr-se-zakani-biem-bylgarija-149395", "text": "Старши треньорът на националния отбор на Кипър Ран Бен Шимон се надява на победи в последните два мача на островитяните от Лигата на нациите. Кипърците приемат България в петък, а четири дни по-късно са домакини и на Норвегия. \"Очакванията за добри резултати са големи и искаме да накараме нашите фенове да се гордеят. Трябва да се стремим да доближим най-добрите, а това означава, че футболистите трябва да дават 100 процента от себе си във всеки един момент. Задачата ни е да изградим солидна основа. Искаме да направим серия от добри резултати. Една хубава победа, последвана от загуба, не е нашата цел. В същото време не искаме да получаваме комплименти за представянето си, но да не сме спечелили, както предишните ни две гостувания в Лигата на нациите, в които играхме добре, не се опитвахме просто да ритаме топката\", коментира той. \"Всеки ден работим усилено, говорим с футболистите и се опитваме да ги направим по-силни във всички аспекти. Важно е, дори да не печелим, да се подобряваме, да се развиваме. Мисля, че комуникацията ми с играчите е добра и те разбират какво се изисква от тях\", заяви Бен Шимон. Кипърските футболисти се събраха вчера на лагер и снощи направиха първа тренировка. Левият халф-бек Йоргос Василиу от Аполон Лимасол отпадна от състава заради травма, а от днес в тренировките на тима ще се включи полузащитникът Василиос Папафотис от Докса.", "date": "2018.11.13", "title": "Кипър се закани: Бием България!"}
{"url": "https://www.monitor.bg:443/bg/a/view/uchenici-ot-internat-spipani-za-krajba-na-kola-i-magazini-149383", "text": "Трима тийнейджъри от Възпитателното училище-интернат „Ангел Узунов“ в Ракитово са задържани от служители на полицейското управление във Велинград и предадени на инспектор от „Детска педагогическа стая“ заради кражби от магазини и на лек автомобил. През нощта в неделя срещу понеделник в Ракитово били регистрирани няколко кражби от хранителни магазини и едно противозаконно отнемане на лек автомобил. Апаши отмъкнали цигари и общо от двата магазина сумата от 160 лева. Сутринта пък 27-годишна жена установила липсата на лекия си автомобил „Рено“, паркиран на улица в родопското градче. Не след дълго возилото било открито изоставено. Служители от местния полицейски участък и управлението във Велинград започнали работа по случая. В резултат на предприетите действия полицаите заловили трима тийнейджъри на възраст между 13 и 17-години. Станало ясно, че те самоволно напуснали местното възпитателно училище-интернат, където са настанени. С децата работят инспектор „Детска педагогическа стая“ и криминалисти. ", "date": "2018.11.13", "title": "Ученици от интернат спипани за кражба на кола и магазини"}
{"url": "https://www.monitor.bg:443/bg/a/view/ne-pusnaha-navalni-v-strasburg-149381", "text": "Руският опозиционер Алексей Навални не бе пуснат да излети от Москва за Страсбург, където трябваше да присъства на огласяването на решението на Европейския съд по правата на човека /ЕСПЧ/ по неговото дело. Това съобщи самият Навални на страницата си в Twitter. От поста на опозиционера става ясно, че „граничарите са заявили, че му е забранено да напуска страната“. В социалната мрежа Навални твърди, че са му взели паспорта „за провеждане на специални проверочни мероприятия“. По-късно той публикува в своя Twitter копие на официалното разпореждане, в което се казва, че е ограничено правото му да напуска Русия на основание решение на Управлението на Федералната служба на съдебните изпълнители. В документа причината за забраната не се споменава. Политикът припомня, че преди две седмици спокойно е пътувал зад граница, без да бъде спиран. Той твърди още, че има няколко висящи изпълнителни производства, но всички те били от нематериален характер. На 15 ноември Европейския съд по правата на човека трябва да се произнесе окончателно по делото „Навални срещу Русия“. Става дума за иск по седем епизода в периода 2012-2014 г., когато опозиционерът беше задържан и признаван за виновен няколко пъти. Политикът сметна, че по този начин правата му са били нарушени и се обърна с жалба към съда в Страсбург. Първият вердикт бе обнародван на 2 февруари 2017 г., когато ЕСПЧ стигна до извода, че „правата на ищеца са били нарушени в 6 от 7-те заявени случая“. Съдът постанови още, че руската страна трябва да изплати на Навални обезщетение в размер на 63 700 евро. По-късно двете страни по делото изразиха желание то да бъде внесено за преразглеждане в Голямата камара на ЕСПЧ.  ", "date": "2018.11.13", "title": "Не пуснаха Навални в Страсбург"}
{"url": "https://www.monitor.bg:443/bg/a/view/radev-s-veto-na-zakona-za-danyka-za-starite-koli-obshtinite-pyk-syglasni-sys-skoka-149400", "text": "Президентът Румен Радев наложи вето върху промените в Закона за корпоративното подоходно облагане, с които се дава възможност за по-високи данъци върху старите коли. Държавният глава не е съгласен с данъка върху колите, чиято уредба няма да стимулира замяната на старите автомобили с по-нови и няма да доведе до екологичен ефект. В мотивите на държавният глава се посочва, че приетите правила ще стоварят данъчната тежест върху гражданите с ниски и средни доходи, както и върху малкия и средния бизнес. Президентът е против отлагането на реформата за таксата върху битовите отпадъци, направено, според него, от депутатите без никакви мотиви. Радев възразява и срещу въвеждането на по-високи данъчни ставки за имоти в курортите, както и срещу промените в Закона за митниците. Промените в Закона за корпоративното подоходно облагане бяха приети на 7 ноември. В тях е заложено да отпаднат отстъпките за старите автомобили, което в крайна сметка би вдигнало налога върху автомобилите, произведени преди 2005 г. с до 50%. Освен това няма заложено данъчно облекчение за автомобили с допълнително монтирана газова уредба. Междувременно Радев коментира темата и след церемонията по клетвата на новите конституционни съдии. \"Давам възможност на парламента да има достатъчно време да разгледа ветото и да не се забавят сроковете за приемане на бюджет 2019 г.\", заяви държавният глава. Радев обясни, че отказва среща с ГЕРБ с мотива, че не иска да се намесва в законодателния процес на българския парламент. \"Ако искат да обяснят нещо на някого, то трябва да го обяснят на българския народ\", каза той по повод искането на ГЕРБ за среща, на която на държавния глава да бъдат представени законовите промени засягащи, цената на застраховката \"Гражданска отговорност\". Президентът уточни, че не може да каже дали ще наложи вето и на законовите промени, свързани с тавана на обезщетения на близки на загинали при катастрофи. „При мен още не е дошъл този закон“, посочи Румен Радев. Президентът не коментира очаквания доклад на ЕК по механизма за сътрудничество, който ще излезе днес. Той заяви, че не разполага с доклада на ЕК, но \"като гражданин знае за нашата правосъдна система повече, отколкото един доклад от Брюксел\". И докато Радев налага вето, то за цапащите коли. Те дори и искат среща с президента, за да му обяснят защо се е стигнало до промените в данъка на автомобилите. Това заяви председателят на УС на Националното сдружение на общините в Република България (НСОРБ) и кмет на Велико Търново Даниел Панов. \"Tова, което в последно време забелязваме, е, че действително се манипулира с данъка на автомобилите“, каза той и добави: „С тази мярка не се вдига толкова драстично данъкът на автомобилите - това ще стане с от 5 до 10 лв. на година. И в крайна сметка с тези 55 ст. на ден, които се получават, подпомагаме въздуха да бъде по-чист в нашите общини“. \"Законът е направен така, че да покрие проблемите на различните общини. Там, където има сериозни проблеми с екологията, ще се гласуват по-високи данъци\", заявиха от сдружението. На свой ред пък лидерът на БПС Корнелия Нинова обясни, че на старите коли между първо и второ четене на бюджета. От левицата искат да падне текстът в Закона за корпоративното подоходното облагане и да се върне старото положение. Нинова посочи, че ще внесат отново своите предложения за намаляване на ДДС на хляб и лекарства, за 6400 лева еднократна помощ за второ дете и за преизчисляване на пенсиите. Настояваме Министерският съвет да си оттегли законопроекта за екотакса на дрехи и обувки втора употреба, посочи Нинова. \"Не инициираме протестите, но ги подкрепяме\", заяви лидерът на БСП. Тя посочи, че проблемите, които хората поставят, имат решение.\"Има място и начин. Мястото е Народното събрание, начинът е със закони\", коментира Нинова.", "date": "2018.11.13", "title": "Радев с вето на закона за данъка за старите коли, общините пък съгласни със скока"}
{"url": "https://www.monitor.bg:443/bg/a/view/mladen-marinov-protestirashite-da-spazvat-zakona-149380", "text": "Призовавам протестиращите да спазват закона, да не влизат в провокация с полицията, да изпълняват полицейските разпореждания. Това заяви министърът на вътрешните работи Младен Маринов в Сливен. Днес той се срещна с кметове от района, съобщи БТА. Според Маринов, всеки гражданин има право свободно да протестира, но демонстра;циите трябва да се правят така, че да не бъдат засегнати другите хора, които не участват в тях. Вътрешният министър уточни, че е разпоредил, там където протестите са заявени, полицията да осигурява реда и да съдейства за спокойното провеждане, за да се намира баланс на интересите. За да се ограничат случаите на насилие над полицаи, вътрешният министър е изпратил писма до звената на МВР в страната, с които нарежда да се засили обучението на кадрите.", "date": "2018.11.13", "title": "Младен Маринов: Протестиращите да спазват закона"}
{"url": "https://www.monitor.bg:443/bg/a/view/bivsh-policejski-shef-ostava-zad-reshetkite-obvinen-e-v-rushvet-za-20-bona-149384", "text": "Бившият началник на районното управление на полицията в Раковски Георги Илиев остава зад  решетките, реши апелативният съд в Пловдив. Илиев е обвинен от прокуратурата за 20 000 лева подкуп, който поискал, посредством изнудване, от търговеца на цигари без бандерол от „Столипиново” Метин Мустафа. Метин, чрез сина си, миналия март, дал парите на бившето ченге Стефан Модев, който предал парите на Георги Илиев, твърдят от прокуратурата. Магистратите приеха, че  въпреки отстраняването му от  длъжността началник на районното управление в Раковски, както и дисциплинарното му уволнение от 5 октомври т.г., при по-лека мярка за неотклонение, обвиняемият  би имал  възможност да извърши ново престъпление. От доказателствата събрани до момента се извежда извода, че задържаният може да въздейства на свидетели и обвиняеми по делото, тъй като двамата му съпроцесници са на свобода срещу парична гаранция. Определението на Апелативния съд е окончателно и не подлежи на обжалване Според разследващите, след като Илиев взел парите от Метин Мустафа, дал по 1000 евро на подчинените си в районното в Раковски младши разузнавач в група „Криминална полиция Валентин Гоцев и младши инспектор Желязко Колев. Последните двама си взели дела от дома на Георги Илиев, след което отишли на ресторант в ж.р. „Тракия”. Георги Илиев е потомствен полицай и категорично отрича да е виновен. „Майка му е болна от рак на белия дроб, а баща му е с подагра и е неподвижен. Има съпруга, която е полицай и малко дете, за което също полага грижи”, заяви след ареста му този април адвокатът на Илиев – Стоян Донков. Разследването на дирекция „Вътрешна сигурност” срещу Илиев, Гоцев и Колев стартирало миналата година, след като далият подкупа Метин Мустафа пуснал жалба при тях.  ", "date": "2018.11.13", "title": "Бивш полицейски шеф остава зад решетките, обвинен е в рушвет за 20 бона"}
{"url": "https://www.monitor.bg:443/bg/a/view/novite-konstitucionni-polojiha-kletva-149382", "text": "Новоизбраните и новоназначените конституционни съдии Атанас Семов (квота на президента), Красимир Влахов (квота на НС), Павлина Панова (квота на ВКС) и Надежда Джелепова (квота на ВАС) положиха клетва в присъствието на държавния глава Румен Радев и председателя на Народното събрание Цвета Караянчева, председатели на съдилища и други. Според върховния закон Конституционният съд се състои от 12 съдии, една трета от които се избират от Народното събрание, една трета се назначават от президента, а една трета се избират на общо събрание на съдиите от Върховния касационен съд и Върховния административен съд. Мандатът на съдиите от Конституционния съд е 9 години.", "date": "2018.11.13", "title": "Новите конституционни съдии положиха клетва"}
{"url": "https://www.monitor.bg:443/bg/a/view/avtobusni-obirdjii-tarashat-babi-iz-celija-grad-149386", "text": "Двама автобусни обирджии са намерили хитър начин да обират възрастни жени посред бял ден и на оживени места из Пловдив. Само за ден в полицията са били получени три жалби от пенсионерки, които се разделили с дамските си чанти и с парите си по идентичен начин. Първо се оплакала в районното управление в кв. „Кючук Париж” възрастна пловдивчанка на 79г. Тя разказала на полицаите, че около 9 часа сутринта в понеделник чакала рейса си на спирка на бул. „Македония”. От спиращ автобус слезли двама младежи, които издърпали дамската й чанта и веднага след това се качили обратно във возилото от градския транспорт на Пловдив. Бабата се простила с 60 лева и лични документи. Няколко часа по-късно в приемната на Трето районно управление на полицията в Пловдив, което се намира в кв. „Кършиака”, били получени други две жалби от възрастни жени. Окрадените пловдивчанки били на по 67 години и се простили общо с 200 лева. Те също чакали на автобусни спирки, когато от спиращ рейс слезли двама младежи, издърпали дамските им чанти и веднага след това се качили обратно в колата от градския транспорт. Едното посегателство станало около 17,50 часа на кръстовище между улиците „Оборище” и „Брезовска”, а второто – 20 минути по-късно на спирка на ул. „Брезовско шосе”. Случаите се разследват, уточниха от полицията в Пловдив.", "date": "2018.11.13", "title": " Автобусни обирджии тарашат баби из целия град"}
{"url": "https://www.monitor.bg:443/bg/a/view/naselenieto-namaljava-do-5-8-mln-dushi-do-2040g-149388", "text": "Населението на България може да намалее до 5,8 милиона души до 2040 година, ако не се вземат мерки в борбата с демографската криза. Това е само единият от трите възможни сценария за развитието на нацията ни, който бе представен от директора на Института за изследване на човека и населението на БАН проф. д-р Антоанета Христова. В случай, че се сбъдне тази най-неблагоприятна прогноза, населението на страната ни би се стопило на практика с около 1,5 милиона, тъй като според последното преброяване от 2011 година то наброява 7 364 570 души. За разлика от инерционния, при умерения вариант пък сме щели да наброяваме 6,520 милиона, а при най-оптимистичния, който според учените е доста нереалистичен-6,750 милиона души. Последният обаче предвиждал прилагане на всички възможни мерки за преодоляване на демографската криза. „Броят на населението ще намалява, но това не е новина. Въпросът е какво се прави срещу тези процеси. Най-лошият вариант е към 2040 година да сме малко под 6 милиона, но за изчезване на България не можем, а и не трябва да говорим\", съобщи още проф. д-р Христова, която заедно с колегите си от БАН направила прочуване на актуалната ситуация в страната по поръчка на МС. Според експертите сравнително ниската раждаемост не е основен фактор за демографския проблем, за разлика от миграционния процес, при който хората напускат страната. В тази връзка учените, които откроиха на този фон ниското равнище на заетост на места, както и нежеланието за полагане на труд и необразоваността, предлагат насърчаване във връзка с работните места. За целта, по думите им, трябвало да се подобри комуникацията между държавата и общините, както и да се инвестират в тях например постъпленията от ДДС и корпоративния данък. В края на 20 век се установява, че има изтичане на работна ръка от България, а в днешни дни цели семейства емигрират в чужбина, обобщиха учените от БАН. В същото време по отношение на раждаемостта участниците в проучването заявили, че биха желали държавата да осигури безплатни учебници, лекарства, храна в училище и извън класен спорт. На въпроса \"Какви мерки ще ви накарат да имате още едно дете?\" хората масово отговорили, че ключови фактори за това са детските надбавки и приема в ясли и детски градини. Експертите от своя страна предлагат за отглеждането на децата до 7 години, които не са в забавачка, да се плаща на родителите, както и да се лицензира детегледачеството, да се преосмислят платеният и неплатеният отпуск. Междувременно Mond Diplomatic излезе с анализ, според който безпрецедентна демографска катастрофа е ударила страните от Източна Европа след рухването на комунистическата система. В нея също се предупреждава, че населението на България може да намалее до 5,8 милиона души през следващите 11 години, ако не се вземат спешни мерки. В резултат на новото \"преселване на народите\" човешките загуби в Източна Европа се оказаха по-големи, отколкото в резултат на двете световни войни, посочва изданието. И допълва, че през последните 30 години 14% от населението на Румъния е напуснало страната, 16,9% - Молдова, 18% - Украйна, 19,9% - Босна, 20,8% - България и Литва, и 25,3% - Латвия. Медията цитира и данни на ООН, според които десетте най-застрашени от демографската криза страни в Света са именно в Източна Европа. Ставало дума за България, Румъния, Полша, Унгария, Балтийските републики и бивша Югославия, както и Молдова и Украйна. Според прогнозите до 2050 година населението на тези страни щяло да се стопи с още 15-23%. Като основна причина за ситуацията в региона пък се посочва съчетанието на три фактора-ниска раждаемост, висока смъртност и масова емиграция. Основният удар по демографията обаче идва от изтичането на най-младата, активна и квалифицирана група от населението, потвърждава тезата на учените от БАН изданието.", "date": "2018.11.13", "title": "Учени предупредиха: Топим се с 1,5 млн. до 2040-а (ОБНОВЕНА)"}
{"url": "https://www.monitor.bg:443/bg/a/view/izgoniha-jeni-kalkandjieva-ot-big-bradyr-most-wanted-149385", "text": "Първият изгонен участник от предаването „Биг Брадър: Most Wanted” е Жени Калканджиева. Собственичката на модна къща „Визаж“ напусна Къщата на Големия брат по време на изненадващи елиминации снощи, а в ролята на неин съдник влязоха зрителите. Феновете на шоуто коментираха в социалните мрежи, че шестата по красота в света често злоупотребява с алкохол и вдига скандали на другите съквартиранти, а такова поведение не й отива. Самата Калканджиева се опита да оправдае напускането си с факта, че на хората сигурно им е писнало да я гледат навсякъде, но очевидно беше засегната от елиминацията. Тя трудно преглътна и факта, че изобщо е номинирана и че Най-забавни бяха номинациите на Я-Я, който пробва да отлъчи съквартирант с вътрешна мисловна томбола, без никакви мотиви, поради което Големия брат спря топлата вода в домакинството.", "date": "2018.11.13", "title": "Изгониха Жени Калканджиева от „Биг Брадър: Most Wanted”"}
{"url": "https://www.monitor.bg:443/bg/a/view/iran-podkrepja-izgrajdaneto-na-hyba-balkan-v-bylgarija-149390", "text": "Концепцията за изграждане на газоразпределителен център на територията на България бе една от централните теми, които обсъдиха на среща помежду си министърът на енергетиката Теменужка Петкова и посланикът на Ислямска република Иран в нашата страна Н.Пр. Сейед Мохаммад Джавад Расули. Министър Петкова представи пред своя гост концепцията, разработена съвместно с Европейската комисия и подчерта, че проектът е получил подкрепата на комисията като важен за енергийната сигурност и либерализацията на търговията в целия регион на Югоизточна Европа. До момента е направено предпроектно проучване за газоразпределителния център, в което се разглеждат няколко източника за доставки на природен газ - от Русия, от Каспийския регион през междусистемната връзка с Гърция, от Румъния, както и евентуален местен добив от дълбоко Черно море, където в момента се осъществяват проучвания. Доставки на природен газ от Иран, който е един от водещите световни производители, биха били още един възможен източник за захранване на хъба. Петкова запозна Н.Пр. Сейед Мохаммад Джавад Расули и с перспективата България да участва в изграждането на терминала за втечнен природен газ край Александруполис. „Ние разглеждаме това като допълнителна възможност за диверсификация на източниците и маршрутите и гарантиране сигурността на доставките“, подчерта тя. По нейните думи, много добре развитата национална и транзитна инфраструктура в страната осигурява отлични възможности за изграждане на газоразпределителния център. „Радваме се, че можем да помогнем за реализацията на този проект и да задълбочим сътрудничеството си в енергийната област“, заключи посланикът на Ислямска република Иран.", "date": "2018.11.13", "title": "Иран подкрепя изграждането на хъба „Балкан“ в България"}
{"url": "https://www.monitor.bg:443/bg/a/view/kim-kardashijan-si-nae-chastna-pojarna-149389", "text": "Риалити сензацията Ким Кардашиян е наела частна пожарна команда, за да опази семейната й вила, която се оценява на стойност от 60 милиона долара. Причината са опустошителните горски пожари, които върлуват вече няколко дни в Калифорния. Сайтът TMZ уточнява, че местоположението на имота на Ким и съпругът й Кание Уест е Хидън хилс в окръг Лос Анджелис. В този окръг и в съседния Вентура бушува един от десетте крупни горски пожара в Калифорния и там е въведен режим на задължителна евакуация. Вилата на Кардашиян и Уест е разположена по такъв начин, че ако бъде обхваната от пламъците, те ще се прехвърлят и на съседните домове. Поради тази причина съпрузите решили да наемат частен екип пожарникари, за да не допуснат подобен ход на събитията. Комплексът Хидън хилс е бил проектиран от архитекта Арчибалд Хенсън през 50-те години на миналия век и е разположен на площ от 4,4 квадратни километра. Той е от закрит тип и подслонява много знаменитости. Пожарите вече унищожиха домовете на поп звездата Майли Сайръс, на китариста Нийл Йънг и на актьора Джерард Бътлър. Сред евакуираните се оказаха певиците Лейди Гага, Иги Азалия, Шер, а също така и режисьорът Гийермо дел Торо.", "date": "2018.11.13", "title": "Ким Кардашиян си нае частна пожарна"}
{"url": "https://www.monitor.bg:443/bg/a/view/izrael-udari-hamas-zaradi-raketite-ot-gaza-149371", "text": "Армията на Израел публикува кадри от удар на израелските военновъздушни сили срещу централата на военното разузнаване на палестинската радикална ислямистка групировка \"Хамас\" в Газа. Въоръжените сили на Израел са ударили \"Хамас\", след като преди това са били изстреляни повече от 300 ракети от Ивицата Газа към Израел. От израелската армия посочиха, че поразената цел била място, където \"агенти на разузнаването на \"Хамас\" са събирали информация, за да извършват атаки срещу израелци\". По-рано от армията на Израел обявиха, че около 300 ракети са били изстреляни от палестински екстремисти през вчерашния ден към южните територии на Израел, като е бил ударен автобус. Израелските въоръжени сили са отговорили, като са атакували над 70 позиции на екстремистите в Ивицата Газа по земя и въздух. По-рано палестинският лидер Махмуд Абас също призова световната общност да се намеси в ситуацията и да спре \"израелската ескалация\". Междувременно генералният секретар на ООН Антонио Гутериш призова всички страни в Газа \"да упражнят максимална сдържаност\". \"Генералният секретар следи отблизо последните събития в Газа. Той настоява всички страни да упражнят максимална сдържаност. Специалният координатор на ООН Николай Младенов работи в тясно сътрудничество с Египет и всички заинтересовани страни, за да възстанови спокойствието\", посочи говорителят на Гутериш.", "date": "2018.11.13", "title": "Израел удари Хамас заради ракетите от Газа"}
{"url": "https://www.monitor.bg:443/bg/a/view/v-pernik-i-po-moreto-pet-benzinostancii-zapechatani-zaradi-narushenija-149375", "text": "Сериозни нарушения на законодателството са открити във всички бензиностанции - обект на съвместни проверки на Агенция „Митници“, МВР, НАП и Българския институт по метрология (БИМ) през изминалата седмица. И петте обекта, които се намират на територията на Перник, Драгичево, Свиленград и Бургас, са запечатани, а за част от нарушенията са образувани досъдебни производства.  След извършени анализ и проверка от служители на Агенция „Митници“ са установени нарушения и са предприети съвместни действия  под  координацията на Междуведомствения координационен център за противодействие на контрабандата и контрол на движението на рискови стоки и товари. В хода им е установено, че в една от бензиностанциите са монтирани допълнителни устройства към фискалния апарат на обекта. По този начин е било възможно подаването на некоректна информация за извършените доставки, наличните и проточените количества горива към НАП. В друга бензиностанция пък са открити неодобрен тип колонки.  Служителите на НАП, отговорни за принудително събиране на данъчни дългове, са иззели налични парични средства в два от обектите, заради непогасени данъчни дългове. От три от бензиностанциите инспекторите от Агенция „Митници“ са иззели гориво, заради нарушения на акцизното законодателство. Задържани са общо над 14 000 литра гориво.", "date": "2018.11.13", "title": "В Перник и по морето: Пет бензиностанции запечатани заради нарушения"}
{"url": "https://www.monitor.bg:443/bg/a/view/grajdani-razpoznali-izdirvan-za-ubijstvo-i-go-izdali-na-policijata-149374", "text": "Жители на Горна Оряховица разпознаха издирвания за убийството на 45-годишната Мария и се обадиха в полицията. Николай Кънчев бил забелязан да се мотае в района около градската автогара  понеделник вечерта. При ареста той не е оказал съпротива. Николай К. направил пълни признания. На мъжа е наложена 24-часова мярка за неотклонение, която след това вероятно ще бъде удължена на 72-часова. През това време разследващите ще трябва да съберат достатъчно безспорни и категорични доказателства за да му повдигнат обвинение за умишлено убийство и да поискат налагане на най-тежката мярка „постоянно задържне под стража”. След като осъзнал какво е направил в продължение на цели три дни убиецът се криел във входовета на блокове и на други необитаеми места в железничарския град, преди да бъде разпознат от гражданин и да бъде посочен на полицейска патрул край местната автогара. При ареста той не опитал да бяга или да се съпротивлява, а след отвеждането в полицията веднага си признал за извършеното престъпление. Междувременно познати на Николай от Горна Оряховица споделиха в социалните мрежи, че той честичко упражнявал физическа насилие, както върху приятелката си Мария, така и върху родната си майка. Заради побоищата преди време Мария дори го напуснала, но след това вероятно отново са се сдобрили. Голяма част от познатите на убиеца пък не крият изненадата и твърдят, че Николай още като ученик бил много тихо и скромно момче и не било възможно да извърши едно толкова ужасно престъпление. Убитата жена пък била известна в Горна Оряховица като Мария Бъзето. Убийството беше извършено в петък през нощта в апартамент на ул. Славянска в кв. Пролет в града. Кънчев разказал пред разследващите, че е пребил до смърт 45-годишната жена след едновременна употреба на „коктейл” от алкохол и наркотици, а причина за убийството била болезнена ревност. По време на купон с много алкохол и дрога в дома на авера на убиеца, мъж на име Светльо, мъртво пияният и дрогиран Николай решил, че гаджето му се сваля с домакина. Той се нахвърлил върху двамата и им нанесъл жесток побой. В резултат на побоя домакинът Светльо е в болница с травми по главата, а Мария умряла.", "date": "2018.11.13", "title": "Граждани издадоха на полицията убиеца от Горна Оряховица (ОБНОВЕНА)"}
{"url": "https://www.monitor.bg:443/bg/a/view/irlandija-syobshti-za-nlo-po-krajbrejieto-j-149373", "text": "Ирландската авиационна служба разследва съобщения за поява на НЛО край югозападното крайбрежие на острова, предаде Би Би Си. В петък рано сутринта пилот от „Бритиш еъруейс” се свързал с въздушния контрол на летището в Шанън, за да попита, дали в района няма военни учения, тъй като „нещо се движи много бързо”. Отговорът гласял, че няма подобни маневри. Пилотът летял от Монреал към Хийтроу и съобщил за неидентифициран летящ обект, който излъчвал много ярка светлина от лявата страна на самолета. След това предполагаемото НЛО внезапно изчезнало в посока север. В същото време друг пилот на „Върджин” съобщил за „многобройни ярки обекти, следващи една и съща траектория” в района. Те се движели два пъти по-бързо от скоростта на звука, уточнява Би Би Си. Възможно е да става въпрос за метеорити или за някакъв друг обект, който навлязъл в земната атмосфера. След съобщенията за необичайна активност във въздушното пространство на страната е започнато разследване, съобщи авиационната служба на Ирландия.", "date": "2018.11.13", "title": "Ирландия съобщи за НЛО по крайбрежието й"}
{"url": "https://www.monitor.bg:443/bg/a/view/nad-40-sa-jertvite-ot-pojarite-v-kalifornija-149372", "text": "Най-малко 42-ма са загиналите при последните пожари в американския щат Калифорния, предадоха световните информационни агенции.  Те са открити в колите им, под руините на къщите им, под паднали дървета, блокирани при търсенето на спасение.  Вероятно обаче броят на жертвите ще се увеличи, тъй като много хора се издирват.  Стотици се включиха в спасителните екипи.  Властите признаха бедствието като наистина тежко.  Засегнати са северната и южна части на щата.  Град Парадайс и околният район понесоха основният удар от огнения ад, който започна в близката гора в четвъртък. Стихията засегна и популярния курортен град Малибу. Пожарът се изравнява с най-смъртоносния горски пожар в историята на Калифорния - бедствието през 1933 г. в парка Грифит в Лос Анджелис.", "date": "2018.11.13", "title": "Над 40 са жертвите от пожарите в Калифорния"}
{"url": "https://www.monitor.bg:443/bg/a/view/sa-sht-redovno-shte-razsekretjavat-virusite-koito-gi-atakuvat-149379", "text": "Кибер командването на САЩ (U.S. Cyber Command) обяви, че ще съобщава редовно за зловреден софтуеър, който е открило. Целта е да бъдат ударени хакери от целия свят, включително и руските, пише Форбс. Командването пуска нoв Тwіttеr aĸayнт UЅСYВЕRСОМ Маlwаrе Аlеrt, в ĸoйтo щe cъoбщaвa инфopмaция зa вcичĸи нoви виpycни oбpaзци, ĸaчeни в бaзaтa нa VіruѕТоtаl.   Идеята е да бъдат разкрити всички инструменти на вражеските организации, тъй като след като бъдат огласен в базата VirusTotal тези инструменти вече ще бъдат неефективни. Kибepĸoмaндвaнeтo нa CAЩ възнaмepявa дa дeйcтвa мaĸcимaлнo пyбличнo и шиpoĸo дa инфopмиpa oбщecтвoтo зa ĸибepopъжиятa нa пpoтивниĸa – виpycи, мaлyep, тpoянcĸи ĸoнe. Това е част от новата стратегия на САЩ да бъдат преследвани чужди атаки, които нанасят удари по кибер сигурността на САЩ, обяснява известният специалист по кибер сигурност и криптограф Брус Шнайър. От командването Cyber National Mission Force (CNMF) вече споделиха първия малуеър в платформата на Гугъл VirusTotal. Платформата е пусната през 2004 г. и позволява да бъдат сканирани вирусите, които са качени в нея. Първите разсекретени вируси са на хакерската група APT28/Fancy Bear, които са свързани с Русия. Файловете са Двaтa пъpви paзceĸpeтeни oбpaзeцa oт пoдoбeн тип ca фaйлoвeтe rрсnеtр.dll и rрсnеtр.ехе. Групировката Fancy Bear, известна с заплахите APT28, Sofacy, Pawn storm, Sednit и Strontium, действа от 2004 г. Според западните издания именно тя е забъркана с атаките на редица международни организации, а нейни представители работят с руското Главно разузнавателно управление (ГРУ). Именно четирима представители на ГРУ бяха посочени през октомври като подготвящи хакерска атака в Хага, а САЩ обяви, че седмина от руското ГРУ са виновни за поредица от хакерски атаки на територията на САЩ. В момента на разположение са 55 различни антивирусни програми, разработени от Microsoft, Symantec, Intel Security (McAfee), F-Secure, Eset,Crowdstrike и много други, отбелязват американските медии. Новата кибер стратегия бе подписана от Тръмп през октомври. Тя предвижда правителството официално да предприеме по-агресивни действия срещу кибератаките, идващи от целия свят. Новата стратегия отхвърля директивата на Обама, известна като PPD-20, която връзваше ръцете на работещите в сигурността. Четири основни стълба ще държат новата стратегия на Тръмп. Ще бъде създадена инфраструктура, която да защитава интелектуалната собственост, като ще се изисква отговорно поведение от цялата нация. Стратегията описва с какво трябва да се занимават различните агенции, за да се организира сигурността в кибер пространството.  ", "date": "2018.11.13", "title": "САЩ редовно ще разсекретяват вирусите, които ги атакуват "}
{"url": "https://www.monitor.bg:443/bg/a/view/zlatka-dimitrova-i-miro-blesnaha-v-koledna-fotosesija-galeri-ja-149347", "text": "Плеймейтката Златка Димитрова засне коледна фотосесия със сина си Миро, който преди месец навърши две годинки. Двамата позираха пред коледната елха, а на повечето снимки момченцето си играе с дървено конче. “Той е всичко, за което съм мечтала! Той е този, за който всичко ще направя! Благодаря Ти Господи!\", написа към кадрите чернокосата изкусителка. Междувременно Димитрова се радва на новата си връзка. През лятото стана ясно, че тя вече не споделя покрив с бащата на детето си – Мирослав, въпреки че затова се говори още от началото на годината. Фенове подозират, че сред причините за раздялата между двамата е станала и свекървата на Злати. Припомняме, че двете бяха в статут на студена война до раждането на Миро-младши. Причина за разрива в отношенията им бяха лошите думи, които жената изстреляла по адрес на плеймейткана по време на първата й, фатално приключила за плода, бременност. Тогава майката на любимия й Мирослав я проклела тежко, и то чрез есемес.", "date": "2018.11.13", "title": "Златка Димитрова и Миро блеснаха в коледна фотосесия (ГАЛЕРИЯ)"}
{"url": "https://www.monitor.bg:443/bg/a/view/uvelichava-se-nezakonna-sech-v-gorite-na-dobrudja-149378", "text": "Увеличават се случаите на незаконна сеч с цел продажба, алармират от ДЛС – Балчик. След проверка в землището на балчишкото село Тригорци, само за един ден са установени незаконни сечи в полезащитните горски пояси, за което бяха съставени 6 акта по Закона за горите и са конфискувани 12 пространствени кубически метра дърва. От ДЛС – Балчик призовават хората да не купуват дърва без документи, защото това е наказуемо, а и незаконната дървесина подлежи на конфискация. Екипи на териториалното поделение дават денонощни дежурства, като са особено внимателни сега – в началото на зимата, защото по това време зачестяват случаите на набези в гората. От стопанството призовават гражданите, които станат свидетели на незаконна сеч или пък видят съмнителни моторни превозни средства до горските територии, да подават сигнали на телефон 112. Миналата седмица младоженци подариха на ДЛС – Балчик 2 декара нова гора, съобщиха от ловното стопанство. Галя Шишкова и Джулиан Парментер помолили на гостите си вместо цветя за сватбеното тържество, предвидените за целта средства да бъдат събрани, за да се използват за нещо хубаво и трайно, а именно – да бъде създадена нова гора. Никола Рахнев – председател на фондация „77“, разказва: “В началото на тази година с мен се свърза Галя. Тя ми каза, че й предстои да сключи брак, но иска хората, които ще дойдат на сватбата, да не й подаряват цветя, а да дарят парите и с тях да бъдат купени дръвчета за залесяване”. След сватбата Галя и Джулиан са предоставили на фондацията 500 лева, с които да бъдат закупени 700 дръвчета.  ", "date": "2018.11.13", "title": "Увеличава се незаконната сеч в горите на Добруджа"}
{"url": "https://www.monitor.bg:443/bg/a/view/objaviha-gruevski-za-obshtodyrjavno-izdirvane-149376", "text": "Бившият македонски премиер Никола Груевски е избягал в Унгария, за да не влезе в затвора. Това съобщи самият той във Фейсбук. Бившият премиер на Република Македония Никола Груевски не е преминавал границата през нито един от законните гранични пунктове, съобщи македонското МВР след посланието във Фейсбук, че Груевски е в Будапеща и е поискал политическо убежище в Унгария, съобщи македонският сайт Прес 24. Полицията все още разследва дали статусът във Фейсбук е написан от Груевски, дали той е истински или има за цел да отклони фокуса на издирването на бившия премиер. От вчера Груевски е обявен за национално издирване за изтърпяване на двегодишната си присъда затвор по делото \"Танк\" за покупката на луксозния мерцедес. Говорителят на ВМРО-ДПМНЕ Димче Арсовски заяви, че не знае къде е Груевски и в партията нямат информация той да е в Унгария. Арсовски добави, че нямат сведения и че Груевски е получавал заплахи, както пише във Фейсбук Бившият министър-председател на Македония няма паспорт и, според решение на Апелативния съд от 23 юли, той трябва да се явява поне веднъж месечно в Наказателния съд. Груевски получи две години ефективна присъда по делото „Танк“ за закупуването на служебния му „Мерцедес“ за над 650 000 евро, докато беше премиер. По делото „Танк“ бившият министър на вътрешните работи Гордана Янкулоска беше осъдена на шест години затвор. Груевски управлява еднолично Македония в продължение на 10 години - до януари 2016 година. Той бе принуден да подаде оставка след масови протести и разкритията за тежки корупционни схеми, натиск върху съдебната система и тотален контрол над медиите. В края на 2017 година Груевски подаде оставка като лидер на ВМРО-ДПМНЕ. В момента той е почетен председател на партията, а сегашният лидер на ВМРО-ДПМНЕ Християн Мицкоски се смята за негово протеже.", "date": "2018.11.13", "title": "Груевски иска убежище в Унгария "}
{"url": "https://www.monitor.bg:443/bg/a/view/nole-ne-dade-shans-na-isnyr-zverev-nadvi-chilich-v-london-149370", "text": "Водачът в световната ранглиста Новак Джокович стартира с експресна победа участието си на финалния турнир на АТР в Лондон. Сърбинът се справи за малко повече от час игра с Джон Иснър - 6:4, 6:3. Общо три пробива бяха напълно достатъчни на Ноле за успеха. Иснър нямаше победа над Джокович от 2013 година, а началото на мача им не бе никак оптимистично за американския гигант. Благодарение на сервиса си той спаси точка за пробив още в първия гейм, но при 2:2 дори най-силното му оръжие не помогна и пробивът стана факт. След това за Джокович не бе трудно да затвори сета с 6:4. Втората част се развиваше равностойно до седмия гейм, когато сърбинът нанесе решителния си удар. Сервисът на Иснър му изневери в тези моменти, а безгрешната игра на Джокович от дъното на корта свърши останалото. При 5:3 фаворитът за трофея реализира още един пробив и сложи точка на спора. Следващият мач на Джокович е в сряда срещу Александър Зверев, който по-рано снощи се наложи над Марин Чилич със 7:6(5), 7:6(1). Двубоят им продължи 2 часа и 9 минути и бе изпълнен с много грешки от и двамата.", "date": "2018.11.13", "title": "Ноле не даде шанс на Иснър, Зверев надви Чилич в Лондон"}
{"url": "https://www.monitor.bg:443/bg/a/view/virtualna-realnost-v-edno-ustrojstvo-149377", "text": "Виртуалната реалност се развива и става все по-достъпна, като HTC помага за това, предоставяйки своята платформата с отворен код Vive Wave на трети компании. Друг китайски производител, Shadow Creator също търси своето място на пазара, представяйки самостоятелното устройство Shadow VR. Представлявайки самостоятелно устройство, Shadow VR се захранва от процесор Snapdragon 835, който е използван от повечето смартфони от 2017 г. и 2018 г., докато батерията е с 3 400 mAh. Тъй като не трябва да се свързва с външен източник, устройството е напълно безжично, освен когато се презарежда посредством USB-C, въпреки че няма информация, дали устройството позволява на потребителите да играят, през това време. Shadow Creator казва, че устройството използва ултра тънки оптични лещи от Fresnel, осигуряващи 110-градусово зрително поле и обща разделителна способност от 2560 x 1440 пиксела, която е близка на предлаганата от устройствата от висок клас. Формата на тези контролери е подобна на предлаганите за други устройства. Имат два бутона, лесно достъпни с палец и голям тракпад точно над тях. Отстрани са разположени допълнителни бутони за пръстите, като устройството следи топката в края им, която явно е заимствана от PlayStation Move. Shadow VR се предлага на цена от $399.", "date": "2018.11.13", "title": "Виртуална реалност в едно устройство"}
{"url": "https://www.monitor.bg:443/bg/a/view/9300-stari-gumi-sybraha-v-sofija-za-godina-nad-2350-prez-poslednija-mesec-149364", "text": "Над 9300 стари гуми са събрани за година в София, съобщи пред БНТ Татяна Асенова от Столичния инспекторат. За един месец по кампанията са събрани над 2350. В столицата има 13 обособени площадки, където гражданите могат да оставят старите си автомобилни гуми. В ход са и засилени проверки на сервизите за смяна на гуми, както и пунктовете за вторични суровини, като са проверени над 600 обекта, съставени са 2 акта на юридически лица, тъй като е установено нарушение за изхвърлени гуми. Денонощни екипи от общината следят, да несе палят гуми на открито. За изхвърляне на гуми след смяна също има глоби. На физически лица са съставени 33 акта, от тях 26 са в район \"Красна поляна\". Глобите са в размер от 100 до 5000 лв.", "date": "2018.11.13", "title": "9300 стари гуми събраха в София за година, над 2350 - през последния месец"}
{"url": "https://www.monitor.bg:443/bg/a/view/myj-postrada-pri-katastrofa-kraj-pazardjik-149369", "text": "Мъж е пострадал рано тази сутрин при катастрофа на пътя Пазарджик - Звъничево и е транспортиран за преглед в МБАЛ-Пазарджик. На мястото на инцидента има служители на \"Пътна полиция\", информираха от пресцентъра на ОДМВР - Пазарджик.  По първоначална информация сблъсъкът е станал между две коли, едната от които „ Пежо 206“. Според очевидци „ Пежо“-то се е забило в задната част на другата кола и я изхвърлило в крайпътната канавка. Предполагаемата причина на ПТП-то е движение с несъобразена скорост с пътните условия и мъгливото време, както и неспазване на дистанция от шофьорите. Движението на автомобилите се осъществява без проблеми и отсечката не е затворена, уточниха от полицията.  ", "date": "2018.11.13", "title": "Мъж пострада при катастрофа край  Пазарджик"}
{"url": "https://www.monitor.bg:443/bg/a/view/nacionalite-izljazoha-s-pretencija-kym-hubchev-149368", "text": "Тарторите в националния отбор искат селекционерът Петър Хубчев да върне Георги Миланов в тима. Футболист номер 1 на България за 2012 година е бил задраскан от специалиста след мачовете от Лигата на нациите срещу Норвегия и Кипър. Хубчев, който е известен с твърдия си характер, се ядосал заради недоволството на Миланов, останал резерва в първата среща с островитяните. Халфът влезе при 0:1 и в крайна сметка успяхме да обърнем срещата до 2:1,  пише \"Меридиан Мач\". Миланов бил бесен от статута на резерва, но въпреки силното си включване, остана на пейката и при гостуването на Норвегия. Бившите съотборници на Миланов от „Литекс“ - Ивелин Попов, Николай Бодуров, Иван Бандаловски, Симеон Славчев, Страхил Попов и Васил Божиков, са лобирали пред Хубчев за връщането на Жоро. Те използвали като коз и отпадането от групата на капитана на „Левски“ Иван Горанов. Миланов играе изключително силно за МОЛ Види и вкара гол за победата над ПАОК с 1:0 в Лига Европа. Преди няколко дни техничарят обяви, че Хубчев не е дошъл да гледа нито един от мачовете му, като не е присъствал и на срещата в Солун.", "date": "2018.11.13", "title": "Националите излязоха с претенция към Хубчев"}
{"url": "https://www.monitor.bg:443/bg/a/view/syli-yrna-obiknah-bylgarija-149314", "text": "Фронтменът на Godsmack Съли Ърна направи специално обръщение към българските си фенове, като записа кратко видео от родния си град в Масачузетс. Повод за клипа бе книгата му „Пътищата, които избираме“, в която той описва първите 30 години от живота му и която вече е налична на пазара у нас. „Разбирам, че вече тя може да бъде намерена в България – страна, която обикнах изключително много с времето. Нямам търпение да се видим през март!“, каза Ърна. Музикантите от Godsmack трябваше да се качат на сцената в „Арена Армеец“ на 27 ноември. Концертът обаче беше отменен заради смърт в семейството на китариста Тони Ромбола. Вместо това, групата ще взриви най-голямата зала у нас на 30 март. Тогава и Ърна ще получи възможността да представи лично биографичното си томче. „Животът на Съли е невероятен. Дори заслужава да бъде екранизиран. Той изкарва тежко детство и брутално юношество. Интересното при Съли е, че той е роден в САЩ, но е 100% италианец. Има една глава от книгата, която е изцяло посветена на Италия – за това кое го връща там\", разкрива Елена Розберг, която е автор на българския превод на „Пътищата, които избираме“.", "date": "2018.11.13", "title": "Съли Ърна: Обикнах България"}
{"url": "https://www.monitor.bg:443/bg/a/view/policaite-njama-da-protestirat-149366", "text": "В момента нямаме основание да излезем на протест, заяви пред БНР председателят на Синдикалната федерация на служителите в МВР Валентин Попов. По думите му, част исканията на полицаите, поставени при предишните протести са удовлетворени, а по други се работи. Той подчерта, че членовете на профсъюза не очакват новият вътрешен министър Младен Маринова да разреши проблемите за 2-3 месеца. „За нас би било достатъчно да видим целенасочени действия в посока на решаване на проблемите или минимизиране на щетите, които те предизвикват.”, допълни Попов. Той подчерта, че униформените от синдиката на МВР подкрепят протестиращите граждани. „Полицаят не е от „другата страна“, когато става дума за граждани и служители на МВР – ние сме от една страна. Униформените колеги, които работят докато хората протестират, изпълняват задълженията си, които са за опазване на обществения ред и защита на живота, здравето и сигурността на гражданите“, каза още синдикалистът.", "date": "2018.11.13", "title": "Полицаите няма да протестират"}
{"url": "https://www.monitor.bg:443/bg/a/view/vyzvishenie-izliza-s-kolekcionersko-izdanie-na-blu-ray-149332", "text": "„От народа, за народа“ - репликата, която плени родните любители на седмото изкуство във филма на Виктор Божинов „Възвишение“ ще може да прозвучи и в домовете на зрителите. Причината - на 25 ноември на пазара излиза специалното колекционерско издание в три диска на Blu-ray. Лентата с опция 5.1 или стерео звук със субтитри на 5 езика - английски, руски, италиански, чешки и македонски, непоказвани сцени от „Възвишение“ и 7 тематични филма, проследяващи създаването на заглавието са само част от изненадите, които очакват феновете. В последния диск от колекционерското издание пък те ще намерят и култовата оригинална музика към „Възвишение“, дело на Петър Дундаков. Филмът, в който с главни роли се разписват Александър Алексиев и Стоян Дойчев, направи премиерата си пред родната публика миналия ноември. Оттогава „Възвишение“ се превърна в най-гледаната продукция родно производство от 2010 г. насам. Лентата се появи и в платформи за видео по заявка. Първо феновете получиха възможност да изгледат филма в Neterra Tv, по-късно той се появи и в HBO Go.", "date": "2018.11.13", "title": "„Възвишение“ излиза с колекционерско издание на Blu-ray"}
{"url": "https://www.monitor.bg:443/bg/a/view/ubijstvoto-na-mlada-jena-v-gorna-orjahovica-bilo-ot-revnost-149365", "text": "Убийството на 45-годишната Мария в Горна Оряховица било от ревност. Това е една от версиите на разследващите. Трупът на жертвата бе открит около 17.30 часа на 10 ноември в жилище в кв. „Пролет“ в железничарския град. Снощи заподозряният за убийството – 36-годишния Николай Кънчев, бе задържан от криминалисти в района на автогарата в Горна Оряховица. Мъжът се е опитал да избяга, но е бил заловен, съобщи за БНР шефът на ОД МВР старши комисар Димитър Машов. В рамките на 24 часа предстои да бъдат събрани достатъчно доказателства, за да бъде повдигнато обвинение на Кънчев. Той има четири присъди, като последната е от тази година – условна за притежание на наркотици.", "date": "2018.11.13", "title": "Убийството на млада жена в Горна Оряховица било от ревност"}
{"url": "https://www.monitor.bg:443/bg/a/view/menda-stojanova-iska-sreshta-s-prezidenta-149367", "text": "Среща с президента Румен Радев ще поиска шефката на бюджетната комисия Менда Стоянова днес, съобщи самата тя пред Нова телевизия. На нея е готова да изложи аргументите на управляващите за последните решения, които касаят данъц;ите на старите коли и вдигането на „Гражданска отговорност“. Стоянова ще придружи финансовият министър Владислав Горанов. Изпълнителната комисия на ГЕРБ снощи е обсъдила причините за вълната от протести, която става все по мощна. “Ще поискам среща с президента, защото искам той да разбере нашите аргументи и неговата позиция да бъде наистина информирана и се надявам, че тогава той подкрепи това, което предлагаме”, коментира шефката на стопанската комисия в парламента. Тя се надява, че държавният глава ще прояви разбиране, след като изслуша аргументите.", "date": "2018.11.13", "title": "Менда Стоянова иска среща с президента"}
{"url": "https://www.monitor.bg:443/bg/a/view/bachkovskijat-manastir-s-notarialen-akt-za-imota-parking-149287", "text": "Бачковският манастир „Успение Богородично” вече има нотариален акт за имота, обособен като паркинг, за който спечели съдебна битка с частна фирма и община Асеновград. Ще бъде предприета процедура по отстраняване на частната фирма, която твърди, че има 170 кв.м идеални части от терена с площ 2,116 декара имот и години наред събира такса за паркиране по 2 лева на час за кола. Това съобщи адвокатът на манастира Георги Пейчинов. „Имотът е бил предмет на множество съдебни спорове и е основен подстъп към манастира. За това представлява сериозен интерес за частната фирма”, казва юристът. Съдебното дело за имота било заведено от частната фирма и община Асеновград срещу манастира, за да се признае от съда, че не обителта е собственик на имота. На 21 юли 2016г. Районният съд в Асеновград излязъл с решение в полза на ищците, но Окръжният съд в Пловдив го обезсилил и постановил, че с иска не се установяват права на собственост. Спорът стигнал до ВКС, който е оставил в сила въззивното решение и същото е влязло в законна  сила. Сдобиването с нотариален акт след влязлото в сила съдебно решение също е било ходене по мъките. От Службата по геодезия, картография и кадастър (СГКК) в Пловдив са отказали да издадат характеристика за имота, независимо, че за предходни производства такава характеристика е била издавана. Изложен бил аргумент, че има неприключила прокурорска проверка, че категорията на земята на е обект на кадастъра и че нямало предвидена такава услуга в нормативните документи към Закона за кадастъра и имотния регистър (ЗКИР). „Документът бе необходим за целите на нотариалното производство по обективиране правото на собственост на манастира в нотариален акт. За мен отказът на СГКК е неоснователен и незаконосъобразен”, заяви адвокат Пейчинов. На собственика вече е изпратена нотариална покана доброволно да освободи чуждия терен. „Ако не го освободи, ние ще предприемем всички законови действия, за да влезем във владение на имота, собственост на манастира”, казва адвокат Георги Пейчинов.    ", "date": "2018.11.13", "title": "Бачковският манастир с нотариален акт за имота паркинг"}
{"url": "https://www.monitor.bg:443/bg/a/view/tehnicheski-universitet-sofija-i-krib-skluchvat-sporazumenie-149353", "text": "Технически университет - София (ТУ-София), представляван от неговия ректор, проф. Георги Михов и Конфедерацията на работодателите и индустриалците в България (КРИБ), представлявана от нейния председател Кирил Домусчиев, ще подпишат Рамково споразумение за стратегическо сътрудничество днес. Целта на споразумението е да се засили връзката между бизнеса и висшето образование чрез повече съвместни проекти, които да намират реални решения на предизвикателствата както от страна на работодатели, така и от страна на висшето образование.", "date": "2018.11.13", "title": "Техническият университет и КРИБ сключват споразумение"}
{"url": "https://www.monitor.bg:443/bg/a/view/popravkite-za-prozrachnost-na-mediite-veche-sa-v-dyrjaven-vestnik-149437", "text": "Измененията в Закона за задължителното депозиране на печатния и други издания вече са в сила. Поправките, внесени от депутата и наш издател Делян Пеевски и колегите му от ДПС Хамид Хамид, Велислава Кръстева и Йордан Цонев, които бяха одобрени преди две седмици от Народното събрание, са отпечатани в брой 94 на Държавен вестник от днешния 13 ноември. Измененията целят пълна прозрачност на собствеността и финансирането на всички издания в страната, в това число и онлайн медиите. Очаква се това да е един от ефективните методи за битка с фалшивите новини предвид факта, че по този начин вече ще се знае кой финансира и съответно говори чрез различните медии в страната.", "date": "2018.11.13", "title": "Поправките за прозрачност на медиите вече са в Държавен вестник"}
{"url": "https://www.monitor.bg:443/bg/a/view/advokat-dejan-nikolov-zastrahovatelite-slagat-tigana-a-ribata-e-oshte-v-moreto-149357", "text": "При системата „бонус-малус“ дори и изряден шофьор ще плаща по-скъпа „Гражданска отговорност“. Проблемът според специалистът по застрахователно право е, че едновременно беше предложена нова наредба за задължителната застраховка и Кодекса за застраховане за лимити при обезщетенията за загинал при катастрофа. - По принцип това е действително справедлив модел, който може да реши проблемите в сектора. Идеята е добра, но за момента изпълнението има нужда от доста неща за коригиране. Лошите шофьори ще плащат до плюс 400%, добрите шофьори до минус 25%. Само че тези 25% ще бъдат достигнати след шест-седем години, ако не си направил нито едно нарушение. Дори и при най-малкото нарушение, например си нарушил ограничението за скорост с 10 км в час, това вече е наказателна точка и вече почваш да си плащаш по-скъпа „Гражданска отговорност“. Хората, които ще се възползват от отстъпката, ще бъдат много малко. А хората, които ще плащат скъпа застраховка, ще бъдат много повече, защото дори и да приемем, че неизрядните шофьори са по-малко, в самата методика са предвидени доста хипотези, при които дори и изряден шофьор ще плаща по-скъпа гражданска. Например, ако си купи автомобил от неизряден шофьор. Или ако си дадеш автомобила на някой близък и той извърши нарушение. Тогава по-скъпа „Гражданска отговорност“ ще плаща и този, който е карал автомобила, и собственикът на автомобила, и отделно на самия автомобил се начислява по-скъпа застраховка, защото ако бъде продаден след време, новият му собственик и той ще плаща по-скъпа „Гражданска отговорност“. Тоест едно нарушение води до това, че после може трима човека да плащат по-скъпа „Гражданска отговорност“. И ако някой причини някакво ПТП по непредпазливост с някаква средна телесна повреда, той автоматично отива на 400%. Тоест предвидени са доста хипотези, при които автоматично човекът отива на най-скъпата „Гражданска отговорност“. И ако този човек утре си продаде колата на някой, който не е разбрал, че той е правил такова нарушение, новият собственик директно ще плаща скъпа „Гражданска отговорност“. Всъщност застрахователите ни плашеха, че или трябва да се приемат тези застрахователни промени, които касаят лимитите за обезщетение при смърт, или че „Гражданска отговорност“ ще стане 1000 лева. Проблемът е всъщност, че те предлагат да се случат и двете неща едновременно. Хем имаме предложена наредба за „бонус-малус“ система, с която със сигурност ще се вдигне драстично цената на „Гражданска отговорност“, хем те си държат да им се приемат законовите промени за лимитите на обезщетенията, където разходите им за обезщетения при смърт ще бъдат намалени над пет пъти. - Да, но то нямаше и никакво обществено обсъждане на проекта за изменение на Кодекса за застраховане за лимити при обезщетенията за загинал при катастрофа, защото просто тези разпоредби бяха добавени между първо и второ четене. Това е трябвало да си бъде обект на един отделен законопроект, който да бъде внесен още от начало на първо четене, защото тогава редът е такъв, че трябва да има един месец обществено обсъждане преди внасянето му в НС. С добавянето на тези разпоредби между първо и второ четене това нещо се прескача. И ако не се беше вдигнал този медиен шум, това вече можеше да бъде прието и на второ четене в комисията, и след това ще остане само в пленарна зала да се гласува. Това е все пак коренна промяна в начина, по който се определят обезщетенията при смърт в България, като досегашната система е функционирала повече от 50 години и това си е един основен принцип в правото, че който причини другиму вреди, трябва да го обезщети в пълен размер. - Различно, но най-често средно около две години. Защото повечето такива дела се водят в София, където е седалището на ответника, на застрахователя, тук има много дела и като цяло самите съдии нямат възможност да ги движат по-бързо. Причината за това забавяне на тези дела е изцяло в съда, не е поради някаква друга причина. - Точно това е най-абсурдното, че е предвидена в законопроекта такава възможност и не само възможност, то е предвидено, че тези промени и тези лимити за обезщетенията ще се отнасят и за вече настъпилите ПТП-та, което значи, че хората, които са близки на загиналите край Своге, ще получат 5 пъти по-малки обезщетения само защото сега изведнъж се появява закон със задна дата. По същия начин хората, които не са успели да си вземат парите от „Олимпик“ примерно, случаи, при които имаме загинали при катастрофа и виновният водач е бил застрахован в „Олимпик“ и в тези случаи, да кажем хората не са си взели досега обезщетенията просто защото „Олимпик“ фалира. И заради това забавяне, което изобщо не е по тяхна вина, сега, ако се приеме този закон, те ще получат 5 пъти по-малко обезщетения. И в крайна сметка с какво те са по-различни от хората, които също са загубили свои близки при катастрофа и са си взели миналата година обезщетенията и са получили 5 пъти повече. Отделно имаме заварени дела, които сега са на втора инстанция. Съдът на първа инстанция е присъдил примерно 100 или 150 000 лева и на втора инстанция сега той е длъжен да присъди максимум 20 000 лева. А ако застрахователят преди завеждане на делото е изплатил някаква сума – примерно 20, 30 или 40 хиляди, реално тези дела директно ще бъдат загубени, и то само защото преди приключване на делото е влязъл в сила нов закон с обратно действие. И тогава например майката на едно загинало дете трябва да плаща разноските на застрахователя, включително адвокатски хонорари и т.н., които ще бъдат хиляди левове. - С това тълкувателно решение на ВКС, което излезе лятото и което стана повод тези промени да се инициират в закона, ясно се казва, че само по изключение ще се присъждат обезщетения на братя, сестри, баби, дядовци. И това ще бъдат изключителни случаи, в които да кажем, че братът, сестрата, бабата или дядото е бил единственото семейство на загиналия. Тоест той не е имал други близки и в случай например, когато бабата и дядото са отгледали своя внук, защото родителите да кажем живеят от години в чужбина, или когато се касае за двама братя близнаци. В такива изключителни случаи ще се присъжда обезщетение. И никой не може да каже следващите години колко такива искове ще се предявят, колко от тях ще се уважат, а те ще бъдат със сигурност една много малка част от тях и какви обезщетения като суми ще бъдат присъждани. Застрахователите отсега правят сметки, че ще загубят един милиард лева и заради това гражданската трябва да стане 1000 лева. Ама това няма как да се направи като сметка, защото това е уравнение с твърде много неизвестни. Така че кръгът на лицата е разширен, но той е разширен в твърде малка степен и това не е някакъв проблем, който ние сега можем да го разискваме. Когато минат две-три години, когато се натрупа съдебна практика и видим реално от това тълкувателно решение какви допълнителни обезщетения са изплатили застрахователите, тогава вече може да се направи някаква сметка. А те сега слагат тигана, при положение че рибата е още в морето. - Този внук няма право на обезщетение и тази претенция ще бъде отхвърлена. Защото за да имаш право на обезщетение, ти трябва да си търпял болки от загубата на загиналия близък. Няма как човек, който не е бил роден, когато е загинал неговият близък, да е претърпял страдания от това нещо. Най-малкото те въобще не са се познавали. Така че този пример не е адекватен. Между другото това е другата голяма спекулация на застрахователите, защото правят прогнози на базата на предявени претенции към тях. Ама това, че е предявена претенция от някой, не значи, че ще му бъде изплатено обезщетение. - Практиките са различни. В някои държави като например в България обезщетенията се присъждат по справедливост от съда и няма лимити, а в други държави има лимити. В държавите, в които има лимити, в повечето от тях се водят дебати в последните години за отпадане на лимитите и дори в някои държави това вече е факт, както например в Чехия през 2014 г. се приема нов закон и там вече също като в България се присъждат обезщетенията по справедливост. Подобен дебат сега се води и във Великобритания, в Малта и т.н. В държави като Германия и Словакия, в които почти никакви обезщетения при смърт за неимуществени вреди не са се присъждали преди, сега в последните години също се прави промяна в закона и вече се присъждат такива обезщетения. Така че тенденцията в Европа е обратна на това, което твърдят застрахователите. Тенденцията е да се отива към отпадане на лимитите там, където все още ги има. А където все пак има такива лимити, се изплащат много големи обезщетения за имуществени вреди и пропуснати ползи. Става въпрос за стотици хиляди евро за случаи, в които примерно човек няма да има възможност да работи две, три, четири или пет години заради травма, която е получил от катастрофа. Или пък при смърт на близък, неговите роднини имат право да получат големи обезщетения, които се изчисляват като пропуснати ползи от издръжка от техния загинал човек. Това са обезщетения, които никой български застраховател няма да изплати. А и в България тези имуществени вреди са обикновено много по-ниски като размери и много по-трудно доказуеми пред съда, особено пропуснатите ползи. Затова застрахователите ни хвърлят прах в очите, че щели да изготвят такава методика, като са по-ниски неимуществените вреди, пък да изплащат по-висок размер на имуществените вреди. Но такава методика няма нито изготвена, нито се знае кога ще бъде изготвена. Завършил е Софийския университет „Св. Климент Охридски”, специалност „Право” Член на Софийската адвокатска колегия, натрупал опит във връзка с уреждане на застрахователни щети в България и чужбина", "date": "2018.11.13", "title": "Адвокат Деян Николов: Застрахователите слагат тигана, а рибата е още в морето"}
{"url": "https://www.monitor.bg:443/bg/a/view/predstavjat-merki-za-preodoljavane-na-demografskata-kriza-149350", "text": "Мерки за преодоляване на демографската криза в България ще представят учени от департамент \"Демография\" към БАН днес. Освен това те ще обобщят как изгежда актуалната ситуация в страната ни.    Те ще обяснят ключовите процеси, засягащи възпроизводството на населението и формирането на съвременната демографска картина: раждаемост, смъртност, (вътрешни/външни) миграции. Учените ще поставят акцент върху икономическата миграция като основен фактор за обезлюдяване на отделни райони и намаляване числеността на населението. Проучването е възложено от Министерски съвет.", "date": "2018.11.13", "title": "Представят мерки за преодоляване на демографската криза "}
{"url": "https://www.monitor.bg:443/bg/a/view/dnes-e-po-hladno-no-shte-ima-slynchevi-chasove-149362", "text": "Със слаб до умерен вятър днес ще прониква студен въздух у нас. На много места сутринта има мъгла, която по-късно ще се вдигне. Сутрешните температури са около нулата или градус-два над нея. Само по морето разлики са по-малки, защото водата още не е изстинала.. Възможно е леко и за кратко да превали, предимно на Изток. В Югозападните райони и Предбалкана ще има повече слънчеви часове. Преобладаващите максимални температури ще са между 10 и 15 градуса. Най-ниската температура на днешния ден измерена в Пловдив е през 1988 г. - 8 градуса, а най-високата – през 1947 г. - плюс 23,1 градуса.", "date": "2018.11.13", "title": "Днес е по-хладно, но ще има слънчеви часове"}
{"url": "https://www.monitor.bg:443/bg/a/view/bezstopanstveni-kone-predizvikaha-katastrofa-s-bremenna-jena-snoshti-149363", "text": "Безстопанствени коне предизвикаха тежка катастрофа на подбалканския път София - Бургас снощи.  В произшествието пострада бременна жена, която по чудо е без сериозни наранявания. Жената е в шестия месец и е задържана за наблюдение в казанлъшката болница, но без риск за живота. Жената я спасява това, че е с обезопасителен колан. Когато конете излизат на пътя, колата блъска единия, излиза от пътя и се преобръща на таван. Излита на 20 метра от пътя.", "date": "2018.11.13", "title": "Безстопанствени коне предизвикаха катастрофа с бременна жена снощи"}
{"url": "https://www.monitor.bg:443/bg/a/view/fandykova-inspektira-severnija-park-149352", "text": "Кметът на София Йорданка Фандъкова ще провери днес реконструкцията на Северния парк. Столичната община влага 24 млн. лв. за обновяване на паркове и градинки през тази и следващата година. В момента в столицата се реконструират Западен парк, изгражда се парк „Въртопо“ в „Младост“, централните градинки „Кристал“ и „Свети Климент Охридски“, както и градината в квартал „Княжево“.", "date": "2018.11.13", "title": "Фандъкова инспектира Северния парк"}
{"url": "https://www.monitor.bg:443/bg/a/view/vsichki-vyv-fermata-skochiha-sreshtu-hristina-149304", "text": "Провалът на завърналата се във „Фермата“ Христина като седмичен шеф съвсем разбуни духовете в шоуто заради пълния безпорядък, който настъпи под нейното „вещо“ ръководство. Малко преди последния дуел в неделя между музиканта Дидо и интроверта Александър, сприхавата софиянка беше силно разкритикувана от съфермерите си. Тежката дума на останалите участници определи ръководството й като хаос, в който никой не е знаел какво да направи, а несвършената им работа беше наказана от стопаните Бети и Ники, които им отнеха цели три кошници с провизии. Това доведе до още по-голямо напрежение и нападки към темпераментната Христина. IT търговецът Жоро откровено призна, че не понася софиянката и че се налага да диша дълбоко, когато е около нея. Роман и Милена пък заявиха, че се срамуват от тазседмичното си представяне в задачите, но вината е на Христина, която е оплескала всичко. Фактът, че заради нея от „Фермата“ си тръгна Александър пък много изнерви сразилия го в дуела Дидо. Той обяви, че решението на Христина да изпрати Сашо за първи дуелист е Музикантът заяви още, че софиянката е единствената в стопанството, към която той изпитва изцяло отрицателни емоции.", "date": "2018.11.13", "title": "Всички във „Фермата“ скочиха срещу Христина "}
