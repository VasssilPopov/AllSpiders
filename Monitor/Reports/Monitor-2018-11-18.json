{"url": "https://www.monitor.bg/bg/a/view/sled-brekzit-poskypvat-lekarstva-i-koli-150015", "text": "Повече от две трети от бизнеса смята, че след Брекзит цените на вносните стоки от Великобритания, основно автомобили и лекарства, ще поскъпнат. Това показва експресно проучване на Българска търговско-промишлена палата сред членовете й по поръчка на „Монитор“ в периода 13-16 ноември. 72% от фирмите смятат, че цените на вносните стоки от Великобритания ще поскъпнат. През 2017 г. Великобритания е на 11-о място в българския износ с 651 млн. евро, вносът ни от там възлиза на 476 млн. евро (18-о място сред страните, от които България най-много внася). Най-много от Острова през 2017 г. сме купили лекарства и автомобили, следвани от електрическа енергия и алкохол. Според 58% износът ни към островната държава ще се намали. Едва 25% виждат възможности да се завърнат работещите българи от Великобритания в България и частично да бъде решен проблемът с липсата на човешки ресурси за бизнеса. Излизането на Великобритания от ЕС ще се отрази негативно на малкия и средния бизнес. Всяка трета фирма у нас смята, че ще бъде ощетена от решението на Острова. Очакванията са оборотите на фирмите, които търгуват с Великобритания, да тръгнат надолу.", "date": "2018.11.18", "title": " След Брекзит поскъпват лекарства и коли (ТЕМАТА)"}
{"url": "https://www.monitor.bg:443/bg/a/view/tedi-burgazlieva-si-kupi-dom-v-el-ej-snimki-149972", "text": "След като стана майка на близнаци преди два месеца, Теди Бургазлиева сбъдна още една своя мечта. Една от най-красивите ни миски и съпругът й - бившият автомобилен състезател Симеон Иванов, вече могат да се похвалят със собствен дом в Лос Анджелис, където живеят от години. За това се похвали самата Теодора в профила си в социалните мрежи. „Последните няколко седмици бяха много натоварени и изтощителни за нас, защото се местим в нашия първи истински дом в Ел Ей с моето мъжле и бебетата. Почти сме готови с преместването и нямам търпение скоро да ви споделя какво е да съм майка на близнаци“, написа Мис България 2002, като не пропусна да надигне завесите със снимки на малка част от интериора на новото си жилище. Красавицата сподели още, че семейството й е било близо до опустошителните пожари в Калифорния, които взеха много жертви. Теди и близките й обаче са добре и пожелават на потърпевшите да са силни. Припомняме, че Бургазлиева гушна първите си рожби през септември. Децата са момиче и момче и носят имената Ема и Раян. Малко преди това чаровната брюнетка пусна на пазара автобиографичната си книга „Невъзможно“. Четивото описва както опита, така и грешките на Теди. Томът включва истории от времето, когато миската е спала в малка стаичка без мебели на един матрак на пода, докато работи на три места, до момента, в който е успяла да се реализира в САЩ без чужда помощ. „Тотално различен човек бях, отваряха ми се много врати, бях познато име, просто ми беше много лесно. Изведнъж дойдох тук, никой не ме познава, аз не познавам никой, английският ми беше доста зле. Това беше училище, което ме направи силна.“, разказа наскоро тя.", "date": "2018.11.18", "title": "Теди Бургазлиева си купи дом в Ел Ей: (СНИМКИ)"}
{"url": "https://www.monitor.bg:443/bg/a/view/vmesto-da-mrynkame-sami-da-pochistim-snega-pred-doma-si-150009", "text": "Глобяват етажната собственост за непочистен сняг пред входовете на блоковете и жилищните кооперации. Едно подобно предложение за налагане на санкции като това на Столична община е похвално и би трябвало да бъде прието и приложено и в другите градове на страната. Българинът открай време си е свикнал да мрънка, да недоволства и да търси вина за всичко в държавните и общинските институции. Всяка зима, като падне първият сняг и всички започват да надигат глас в остро възмущение, че общината не била почистила тротоарите, да отправят упреци към кметовете и да искат едва ли не техния публичен линч. Колко обаче от тези недоволстващи и мрънкащи граждани са хванали лопатата и са изринали снега пред собствения си вход или на десетина (не повече квадрата) от тротоара пред дома, гаража или офиса си. Едва ли са повече от десетина процента. Повечето са готови да газят в сняг до коленете и да кълнат и псуват общината и снегопочистващите фирми, вместо да хванат греблото и да заменят времето за една цигара с малко зимен фитнес на открито. А предимствата са повече от очевидни. Почистването на снега ще повиши тонуса и ще премахне остатъка от снощния махмурлук, ще активизира всички телесни органи и системи на организма и ще зареди човек с така необходимата за изпълнение на дневните задачи енергия. И не на последно място тротоарът пред дома ще стане чист, а минаващите по него други хора няма да отправят „благословия” по майчина и бабина линия до девето коляно на онези, които не са си мръднали пръста да разринат снега пред дома си. Освен казаното дотук, има и нещо друго. В някои градове като Велико Търново пък почистването на някои части от града си е направо мисия невъзможна. Става дума за т.нар. квартал „Вароша“, където и през лятото опитите за излизане по калдъръма с кола са обречени на доста съмнителен успех. През зимата почистващите фирми и хората от общинската почистваща фирма извършват чудеса от героизъм и от тъмни зори като малки багерчета щурмуват с лопати тесните калдъръмени улички и още по-тесните тротоарчета към тях. В тази част на старата столица почистването на снега става преди всичко на ръка. При това положение да се негодува и да се иска почистващите да ловят снежинките във въздуха с греблата и лопатите е кощунствено и нелепо. Тук бих искал да споделя впечатленията си от едно ранно сутрешно пътуване до Букурещ преди няколко години. Около 4,00 ч. призори ми се наложи да мина през столицата на северната съседка. В този ранен час улиците бяха пълни със снегопочистваща техника. Но което ми направи по-силно впечатление, хората бяха напуснали топлите си легла и завивки, бяха излезли и с лопати почистваха пространствата пред домовете си. Като в почистването активно участваха и деца. Там хората действаха задружно, а не мрънкаха. Гражданите помагаха на общинските и държавните институции, напълно съзнателно и доброволно, без да се интересуват какви облаги ще имат от това. Нататък изводите нека всеки си направи сам.", "date": "2018.11.18", "title": "Вместо да мрънкаме, сами да  почистим снега пред дома си"}
{"url": "https://www.monitor.bg:443/bg/a/view/siderov-se-sreshtal-s-borisov-150010", "text": "Лидерът на една от трите патриотични формации в управлението Волен Сидеров се е срещнал на четири очи с премиера Бойко Борисов. Информация за рандевуто бе съобщена от Канал 3, а в коментар друг патриотичен лидер – Красимир Каракачанов заяви, че самият той не е присъствал на разговора, тъй като не е бил уведомен за него. Шефът на ВМРО и вицепремиер заяви, че може само да гадае каква е била темата на срещата, но подчерта, че е възможно двамата да са се срещнали да обсъдят предстоящия бюджет. „Хубаво е да има диалог. Съвсем нормално е лидер на партия от „Обединени патриоти“ (ОП) да поддържа нормални контакти с лидера на ГЕРБ. Не мога да знам за какво са говорили, но имайте предвид, че в момента се гласува държавния бюджет. Депутатите отхвърлиха и ветото на президента (срещу законовите промени, с които се вдигнаха данъците на леките коли – б.а.). Сидеров все пак е председател на парламентарната група на ОП“, обясни още Каракачанов. Вицепремиерът допълни, че не знае кой е бил инициатор на разговора между Сидеров и Борисов „Аз не се сърдя, че не съм присъствал. В крайна сметка важно е нещата да вървят“, допълни Каракачанов. Той отново преповтори заявката си, че е готов да хвърли оставка като министър и вицепремиер, ако това е желанието на коалиционните му партньори и премиера. Каракачанов коментира и изказването на главния секретар на президента Румен Радев Иво Христов, с което институцията даде заден за среща между държавния глава и премиера. Според вицепремиера е важно подобен разговор да се проведе, тъй като „Радев критикува управлението и преповтаря тезите на Нинова, нормално е да чуе и тезите на правителството. „Институциите не са създадени да воюват помежду си. От войните между кабинет и президент губи държавата“, ка5тегоричен бе Каракачанов.", "date": "2018.11.18", "title": "Сидеров се срещал с Борисов "}
{"url": "https://www.monitor.bg:443/bg/a/view/monika-beluchi-tyrsja-normalen-myj-149999", "text": "Легендарната Моника Белучи не иска много, само нормален мъж до себе си. Това призна в интервю за френското списание „Пари мач“ кинозвездата, по повод развитието на героинята си в сериала \"Десет процента\". \"Аз също търся нормален мъж! Който ще изнесе боклука, ще се грижи за сметките и ще приеме ежедневието... Струва ми се, че е много забавно да създам персонаж, за който аз съм източник на вдъхновение, но който остава измислен. Тази жена казва, че се среща само с егоцентрични звезди или заможни бизнесмени, че не може да остане сама повече от три седмици. разказа актрисата. 54-годишната красавица обаче е намерила подходящ партньор, на когото все още не бърза да се врече във вечна вярност. „Аз съм с един и същ човек от известно време и всичко е наред. Някой нормален, какво би означавало това? Самата аз, не мога да предложа добре подреден, структуриран ежедневен живот. Това никога не е било така, освен за децата ми. Как да поискате от друг нещо, което не може да бъде дадено?“, допълни тя. Мъжът до Белучи не е неин колега, но също пътува много и затова Италианската звезда призна още, че не е много добра в готвенето, но пък никога не е оставала дъщерите си Дева и Леони гладни.", "date": "2018.11.18", "title": "Моника Белучи: Търся нормален мъж!"}
{"url": "https://www.monitor.bg:443/bg/a/view/syglasie-ili-nestabilnost-150014", "text": "Когато искат, народните избраници могат и да работят за полза роду. Макар и малко, добрите новини са тези, които внасят просветление във време на нестабилност и агресивен популизъм. Постигнатото съгласие в парламента да се отстъпи от заложените ограничения в поправките на Закона за вероизповеданията, допълнително ще улесни приемането им в пленарната зала. В момента подкрепата е от всички в парламента. Очаква се и официалната дума на висшия клир, с който има вече предварителни договорки.Основните промени са три: предизвикалото брожения и демонстрации отрязване от държавно финансиране на вероизповедания, които се изповядват от по-малко от 1% от населението отпадна. Ще се запази и анонимността на даренията. Третата отстъпка е към чужди вероизповедания, които няма как да се забранят, заради едно решение на Конституционния съд. Очевидно законотворците са преценили, че с дискриминационни мерки, не се пази националната сигурност и има достатъчно други действия, с които да не се допусне пробив в нея.По-същественото е друго: видя се, че единствено чрез търсенето на общо съгласие, може да се постигне разбирателство. Точно затова добре е управляващите да си вземат поука. Имат възможност да избират между месеците на скандали, заради пренебрежителното отношение към нуждите на хората с увреждания и бързо постигнатия консенсус по промените в Закона за вероизповеданията.Не на последно място, политическата класа трябва да разбере, че не може да има стабилност, когато се противопоставят едни на други българските граждани. И популистите, които подклаждат това, е добре да знаят, че в крайна сметка ще бъдат изхвърлени от политическия живот.", "date": "2018.11.18", "title": "Съгласие или нестабилност"}
{"url": "https://www.monitor.bg:443/bg/a/view/deficityt-na-shofiori-reje-2-2-mlrd-lv-ot-ikonomikata-150012", "text": "Близо 2,2 млрд. лв. се очаква да загуби българската икономика през идната 2019 г. заради недостига на шофьори на ТИР-ове. Това сочат данните от социологическо проучване, изготвено по поръчка на Съюза на международните превозвачи. Загубите се равняват на около 2% от БВП на страната. Въпреки че заплатите на шофьорите у нас са над 2 хиляди евро, В резултат на това заради липсата на работна ръка в момента 15% от лицензираните камиони стоят без курсове. „Трябва да вкараме поне 2-3 хиляди шофьори”, изтъква Йордан Арабаджиев, председател на Съюза на международните превозвачи в България, в ефира на БНТ. Според него частично решение на проблема може да се очаква с подписването на двустранната спогодба между България и Украйна. Чрез нея у нас ще може по-лесно да се наемат на работа бесарабски българи. „Много е важна тази спогодба за нас. Тя е важна за всички превозвачи, за всички хотелиери, за всички строителни фирми”, коментира Ангел Попов, зам.-министър на транспорта. по жалбата на превозвачите срещу събирането на продуктова екотакса за камионите. Ако налогът не отпадане, от бранша не изключват и протести. По изчисления на браншовите сдружения в сектора тя ще доведе до над 12 млн. лв. икономически необосновани разходи за компаниите. Продуктовата такса за камионите и автобусите бе въведена на 16 юли 2018 г. чрез промяна на наредба на МОСВ, като за нов автомобил за превоз над 3,5 тона и автобуси за превоз на повече от 8 пътници се заплаща 938 лв., а за втора употреба - 2325 лв. По този повод Йордан Арабаджиев съобщи за „Монитор“, че ще очакват утрешното решение на Върховния административен съд и след това ще обмислят своите действия. Общото събрание на съюза излезе и с декларация за спиране на т. нар. пакет за мобилност, според който шофьорите от източноевропейските страни трябва да получават командировъчни като колегите си от Западна Европа, а задължителната 45-часова почивка на седмица да е в хотел. Според българския бизнес това е равносилно на фалит.", "date": "2018.11.18", "title": "Дефицитът на шофьори реже 2,2 млрд. лв. от икономиката"}
{"url": "https://www.monitor.bg:443/bg/a/view/maca-izkarala-tejka-bremennost-150006", "text": "Актрисата със завидни комедийни заложби Милена Маркова, по-позната на феновете като Маца, е изкарала много тежка бременност. Времето, в което е износвала сина си Орлин, е било най-трудното в живота й. Това призна самата тя пред Нова тв. Това не е най-тежкият ми период. Най-трудно ми беше, когато бях бременна и разбрах, че детето ми е в най-крайните показатели със Синдром на Даун. Трябваше да чакам 20 дни резултат. След това той се роди и лежа в кувьоз, но се оказа, че всичко е наред и не е болен”, разказа тя. Звездата от „Етажна собственост“ сподели още, че образът й на екран не съвпада съвсем с истинската й същност: Самата истина е, че аз съм тоталната противоположност в живота”. Определяната като двойничка на Кейти Пери красавица допълни още, че най-лесно могат да я изкарат от нерви простотията, предателството и егоизма. Според нея хората са лоши, защото просто не са щастливи.", "date": "2018.11.18", "title": " Маца изкарала тежка бременност"}
{"url": "https://www.monitor.bg:443/bg/a/view/jylt-kod-za-dyjd-i-snjag-v-cjalata-strana-utre-150011", "text": "Жълт код за дъжд и снеговалежи е обявен за цялата страна на 19 ноември. Това съобщиха от Националния институт по метеорология и хидрология (НИМХ). Снеговалежи ще има в областите Видин, Монтана, Враца, Плевен, Ловеч, Габрово, Велико Търново, София - град, София – област, Перник и Кюстендил, където количествата ще са между 10 и 30 л/кв. м., а снежната покривка в планинските райони - от 10 до 25 см. През втората половина от деня валежите от югозапад ще спират. В четири области - Благоевград, Пазарджик, Пловдив и Смолян, се очакват значителни валежи предимно от дъжд, а в планинските райони в нощните часове и от сняг. Количествата ще са между 20 и 30 л/кв. м. Снежна покривка в планината ще бъде до 10-20 см. Интензивни валежи от дъжд се очакват в областите Кърджали, Хасково, Сливен, Стара Загора, Ямбол, Търговище, Русе, Разград, Шумен, Добрич, Варна, Бургас и Силистра. Количествата ще са между 20 и 30 л/кв. м.", "date": "2018.11.18", "title": "Жълт код за дъжд и сняг в цялата страна утре "}
{"url": "https://www.monitor.bg:443/bg/a/view/nov-antirekord-6-izdanija-3-fejka-edin-sponsor-zadkulisieto-150016", "text": "Позитивният доклад от Брюксел, докарал най-добрата новина за страната ни миналата седмица– задаващият се край на мониторинга над България, и влизането в сила на медийните поправки, целящи най-сетне да изкарат на светло собствеността и парите на всички издания у нас, подействаха като трън в петата на задкулисието и спонсорираните от него медии. Позитивният доклад от Брюксел, докарал най-добрата новина за страната ни миналата седмица– задаващият се край на мониторинга над България, и влизането в сила на медийните поправки, целящи най-сетне да изкарат на светло собствеността и парите на всички издания у нас, подействаха като трън в петата на задкулисието и спонсорираните от него медии. На фона на все по-реалната опасност хем да останат без основния си инструмент за натиск над държавата и клейменето й зад граница, хем да лъснат непазарните принципи, чрез които наливат пари в знайни и незнайни сайтове, от Фабриката за фалшиви новини. Резултатът е поредният антирекорд от фейкове – за само едно денонощие 6 издания, зад които прозират дебелите пачки на задкулисието, откраднати от всички нас, препечатаха и разпръснаха в интернет-пространството 3 фалшиви новини с помощта на „говорители“, инсталирани от същото това задкулисие. По установената вече традиция и трите фейка, макар да са по различни теми, са насочени главно срещу издателя ни, депутат и един от вносителите на въпросните медийни поправки за пълна прозрачност – Делян Пеевски. Благодарение на стахановския труд на машината за клевети на олигархията обаче лъсват направленията, по които болтчетата в нея си разпределят разпространяването на фалшивите новини. Така първата манипулация, стъпваща върху новата атака, поведена от костовиста и бивш конституционен съдия Румен Ненков срещу работата на КС в петък (виж долу), бе разпространена с разлика от часове през уикенда от 3 издания на Фабриката. Това са frognews.bg, mignews.info и transmedia.bg – все свързвани с бягащия от правосъдието у нас банкер, източил милиарди от КТБ – Цветан Василев. И докато изданията, зад които прозира сянката на Василев, разпространяваха атаката на Ненков, чиято с небазирани на никакви факти твърдения, че съдът действал под политически натиск, сайтовете на ортаците на Василев от олигархичния Съюз на издателите в България (СИБ)– подсъдимите Иво Прокопиев и Огнян Донев, се занимаваха с генерирането и препечатването на останалите фалшиви новини. В задачата на помощ им се притекоха други „експерти“, чиято кариера в публичното пространство е пряко свързана с времената и тъмното финансиране на Иван Костов – политологът Огнян Минчев и „медийният спец“ Нели Огнянова. Първият, стъпвайки на вкарания в последния миг в доклада на ЕС абзац за медиите у нас, отново възкреси с пост във „Фейсбук“ опорката за въображаем „модел Пеевски“ и медиен монопол. Макар да е брадясала, лъжлива и опровергавана десетки пъти, тя бе обилно препечатана и сега от „Клуб З“ на издателя-цензор, сам признал, че е забранил в сайта да се пише за фармацевтичния сектор, в който дерибейства – Огнян Донев, и terminal 3 на отрочето на близката до кръга „Капитал“ на Иво Прокопиев Ивет Добромирова. Като повод за Фейсбук поста си Минчев пък използва друг фейк, генериран от „Клуб З“ в петък и препечатан в събота от сайта на шефката на пресцентъра на кабинета „Костов“ Стояна Георгиева. Пак „Клуб З“ стои в дъното и на две други фалшиви новини – едната, пробваща се да изкара, че протестите за горивата са и срещу Пеевски, макар опозиционният депутат да няма нищо общо с цените на петрола и дизела. Другата – отново за медиите у нас, този път стъпвайки на интервю на Нели Огнянова. Интервюто впрочем е направено от човек, който се води на работа в изданието на друг скандален ортак на Прокопиев и Донев и член на СИБ - „Сега“ на Сашо Дончев. Авторът е и част от лъсналата като олигархично отроче организация АЕЖ-България. Всички тези връзки са явни за всеки, познаващ и обективно четящ изданията у нас. И едва ли и за някого има капка съмнение, че са подплатени с дебели пачки финансиране, давано от въпросните олигарси, изживяващи се като издатели. Именно за това - за да престане манипулирането на читателите в страната, „Телеграф медиа“ подема инициатива за незабавно осветяване на финансирането на медиите. В това число онлайн-изданията. В това число корпоративните инжекции, вкарвани от босовете им. Без дори да се чакат предвидените в току-що влезлите в сила медийни поправки. За да дадем пример, сме готови да публикуваме финансирането на издателската ни група, от което ще лъсне, че сме и без стотинка евросубсидии, пари по обществени поръчки и грантове. За разлика от нас обаче вече цитираните сайтове, както и останалите издания на членовете на СИБ, не могат да кажат това. Защото вече стана ясно, че на годишна база се губи източникът на 4,5 млн. лева приходи на „Икономедиа“. Пари, които Прокопиев и хората му трябва да отговорят дали не идват именно от аферите, за които е подсъдим. „Клуб З“ също трябва да отговори на въпроса дали не получава финансови инжекции от данъчните далавери, за които издателят му Огнян Донев е подсъдим. А цялото общество трябва да си отговори на въпроса докога ще позволява Костов и отрочетата му да подменят дневния му ред с откровени манипулации и лъжи. Именно затова приветстваме и инициативата за медиен дебат у нас с участието на еврокомисарите. Той ще подпомогне да лъсне наяве истината. ", "date": "2018.11.18", "title": "Нов антирекорд: 6 издания, 3 фейка, един  спонсор - задкулисието"}
{"url": "https://www.monitor.bg:443/bg/a/view/magistrat-kostovist-pokrovitel-na-lozan-panov-150017", "text": "Фабриката за фалшиви новини предприе изненадващ маньовър, като буквално извади от нафталина бившия конституционен съдия Румен Ненков и го инсталира в праймтайма на една от големите национални телевизии. Целта на нелогичното на пръв поглед гостуване обаче лъсна още първите минути на интервюто, когато Ненков подобно на Матросов скочи на амбразурата, за да брани олигархията с кьорфишеци. Вместо да коментира актуалните съдебни дела срещу олигарсите Иво Прокопиев и Огнян Донев, Ненков извади от хваналото прах чекмедже „казуса Пеевски“, като гръмко обяви, че решенията на Конституционния съд и по казуса, и за Истанбулската конвенция са „политически“. (от анг. – основния информационен поток – б.р.), разбирай големите телевизии, за които Прокопиев обяснява в сбирката на задкулисието „Арго“, че държи чрез основни медийни лица в тях. В случая за ролята на трибуна беше избрана bTV. Чудно е защо казусът от 2013 г., при който КС реши, че връщането на депутата в парламента не противоречи на конституцията, се раздуха след пет години. И защо Ненков три дни след изтичането на мандата му в КС нападна доскорошните си колеги от Конституционния съд и самата институция, като побърза да обясни, че той нямал политическа обвързаност. Потърсени от „Монитор“ за коментар по казуса бивши конституционалисти бяха категорични в едно – Ненков обича да се изявява пред публика и търси нейното внимание. Затова е и готов да прави подобни гръмки изявления в национален ефир, тъй като се пробва да остане в публичното пространство, което след края на мандата му сякаш е тръгнало да го отхвърля. „Всеки има стил на поведение, но ме боли, че обижда институцията. Това е грозно. Не са хубави тези неща, но не е за първи път, имайте предвид, че и в бъдеще ще прави такива изказвания. Той обича да има публика. Така че наблюдавайте го и ще видите“, подчерта бивш колега на Ненков, който е категоричен, че Подобно становище изрази преди няколко години и друг вече бивш конституционалист – Емилия Друмева, която в интервютата си е категорична, че съдът взема решенията на базата на юридически аргументи. Поведението на Ненков впрочем не е учудващо за хората, които го познават. Ако беше откровен, той трябваше да припомни, че преди да попадне в КС, беше заместник-председател на Върховния касационен съд (ВКС) в мандата на покойния председател Иван Григоров, който за разлика от дясната си ръка никога не се е притеснявал да признае: \"Аз съм костовист!\". Ненков дължи възхода си именно на Иван Костов. Десети ноември заварва Командира като асистент по политикономия. По това време асистентите в идеологическите катедри са партийни работници. Костов е свързан с червената номенклатура, тъй като работи за две от секретните лаборатория на БКП. Румен Ненков от своя страна е партиен секретар на БКП в Софийския районен съд. Делегат е на последния 14-и конгрес на БКП, избран между всички съдии. Подобно на своя патрон Костов и Метаморфоза, поставяща сериозно въпроса за неговия морал. След промените през 1990 г. Ненков се записва в партията на професор Николай Генчев. Става пръв демократ, горещ привърженик на СДС и любимец на костовиста Григоров. В мандата на Григоров Ненков, освен че е негов заместник, е и шеф на Наказателната колегия във ВКС. Два пъти е бил член на ЦИК – един път издигнат от президента Петър Стоянов, а после и от ОДС през 2001. Всъщност Ненков е човекът, издигнал в съдебната система Лозан Панов. Той е негов духовен баща и покровител. Панов слага съдийската тога през 1999 г., като пет години правораздава по наказателни дела в най-големия cъд – Софийски градски. После с протекцията на Ненков е назначен за председател на Административен съд – София-град, за да стигне накрая до най-високото място в йерархията – председател на ВСК. През всичките тези години кариерата му е подсигурена от Ненков. В Съдебната палата сега се говори под сурдинка, че Ненков е как да решават конкретни дела. Европейската комисия в последния си доклад относно напредъка на България по механизма за сътрудничество и проверка не случайно отбелязва, че няма присъди за корупция по върховете. Всъщност съдебната система вече 21 г. е овладяна от марионетките на Иван Костов, които бяха инсталирани при неговото управление и ревностно бранят интересите на олигархията. Няма нито един осъден за бандитската приватизация, а двойното убийство на „Алабин“ на момичетата Деница Ченишева и Петрина Христова беше заметено под килима. Или както казва героят на великия Дамяно Дамяни – бащата на сериала „Октопод“: “Случаят е приключен, забравете!“ В премиерския мандат на Иван Костов се извърши престъпната приватизация, като определени „случайни” хора се събудиха една сутрин милионери. 27-годишният син на служители от УБО на ДС Прокопиев например успя да приватизира „Каолин” и „Дамяница” на десетократно по-ниска от пазарната им цена. Огнян Донев - отрочето на виден шпионин от ПГУ на ДС и храненик на митичния Огнян Дойнов, сложи ръка върху най-голямото фармацевтично предприятие в страната. Мустакатият аферист Цветан Василев чрез 10 офшорни фирми прилапа КТБ. Съветският кадър Сашо Дончев се уреди с държавно гарантиран бизнес от доставките на природен газ. Всички тези герои на прехода наред с Баневи, Арабаджиеви, Стайкови и прочее са резултат от приватизацията на Костов, при която държавни активи на стойност 20 млрд. лв. преминаха в правилните частни ръце, срещу което в хазната влязоха едва едни 2 млрд. лв. С липсващите пари България можеше да се развие много през годините на прехода, като най-малкото пенсиите щяха да са европейски. Вместо това се разви една паралелна държава, подобна на тази, конструирана от турския проповедник Фетхуллах Гюлен. Не случайно анализатори нарекоха Командира Фетхуллах Костов. В тази паралелна власт назначени от него бизнесмени управляват икономиката, марионетни политици се домогват до властта, подбрани магистрати пазят тази шайка от правосъдие, а пленени медии от Фабриката за фалшиви новини манипулират общественото мнение. На 28 октомври 1993 г. петчленен състав на Върховния съд като втора инстанция с председател Мелкон Мелконян и членове Румен Ненков, Савка Стоянова, Иван Недев и Веселин Ангелов разглежда присъдата по дело №1. На 18 януари 1994 г. съдът обяви решението си, с което потвърди присъдата на Тодор Живков от 7 г. затвор. На първа инстанция бившият първи и началникът на кабинета му Милко Балев са осъдени да лежат в затвора заради престъпления срещу страната. Темида дава на Балев 2 години зад решетките. Съдът обаче намали присъдата на Балев на една година и 6 месеца и превърна в условна. Същия ден съдията-докладчик Румен Ненков беше заявил пред медиите, че е приложил закона и ще спи спокойно, а Тодор Живков вече може да разчита единствено на „президентска милост”. Впоследствие двете присъди бяха отменени.", "date": "2018.11.18", "title": "Магистрат-костовист покровител на Лозан Панов"}
{"url": "https://www.monitor.bg:443/bg/a/view/doc-atanas-mangyrov-svetyt-se-vyrna-v-1910-godina-s-tuberkulozata-150003", "text": "- Първо нека уточним, че туберкулозата е болест на бедните и колкото повече пада жизненият ни стандарт и хората ровят в кофите за боклук, толкова повече се разраства опасността от заболяването. Така че една от причините е недохранването. Втората е ХИВ-епидемията. Дори бих казал, че се превърна в пандемия. Точно заради разпространението на ХИВ, по отношение на туберкулозата светът се намира на нивото през 1910 година. Обикновено когато човек има туберкулоза, има и ХИВ-инфекция. -Точно така. ХИВ-инфекцията води до срив на имунната система. Затова и обикновено 20- годишен пациент с туберкулоза има и СПИН и обратно. - Не бих казал. Когато бях студент, имам предвид преди повече от 35-36 години, почти не ни четяха лекции за туберкулозата, защото се считаше, че това заболяване е на изчезване. Оказа се обаче, че не е така. Някои хора си мислят, че е бум, защото отмениха имунизацията за туберкулоза за 17-годишните, сега възнамеряват да я отменят и за 11-годишните, което е безумно. - Това може да доведе до много неоткрити случаи на туберкулоза в детската възраст. Когато децата не са имунизирани, има по-голяма вероятност да се разболеят. С пробата на манту се цели да се установи какъв е имунният статус на детето, а и на всеки човек. При децата пробата на манту се прави на 7-ия месец, на 7-ата, 11-ата година, а на 17-ата се правеше доскоро. Принципът на имунизацията за туберкулоза е, че човек се заразява с доброкачествени туберкулозни бацили. По този начин се напряга имунната система и човек не може да се разболее от туберкулоза. С тази проба на манту се установява доколко децата все още са имунизирани. Ваксината на БЦЖ предпазва единствено от туберкулоза на нервната система – туберкулозен менингит и милиарна туберкулоза. Тоест от животозастрашяващите. - Може. Всеки човек рано или късно попада в контакт с туберкулозно болен, но не всеки се разболява. Причината е, че за да се стигне до заболяването и имунната защита на организма да бъде преодоляна, човек трябва да е в недобро физическо състояние - недохранен, преуморен, или имунитетът да е напълно сринат, например при ХИВ-инфекция. - Не бих казал, при тях по-трудно може да се стигне до това заболяване. Не е невъзможно, но от туберкулоза се разболяват най-вече недохранени и бедни хора, тези, които ровят по кофите за боклук. - Лечима е, но трябва да се диагностицира правилно. Имайте предвид обаче, че лечението е продължително - месеци, дори години. Най-опасни са тези, които не са диагностицирани, а това обикновено са възрастни, които разпространяват инфекцията на околните. За да се диагностицира навреме, един от най-старите утвърдени тестове за туберкулоза е пробата на манту. Има и други, по-съвременни методи, но един тест струва 120 лв. - Да. Веднага мога да дам пример с морбили и коклюш. Особено що се отнася до морбили, заболеваемостта се увеличава в цяла Европа. Причината са родителите, които отказват да ваксинират децата си. Случаите на коклюш също се увеличават, като там също има проблеми с имунизационното покритие. Съвременните ваксини за коклюш създават кратък имунитет и трябва да се правят на всеки 4-5 години, а последната ваксина за това заболяване у нас се прави на 6-годишна възраст. Все още ни държи влага от това, че до 2007 г. се ползваше ваксина с много странични действия, но пък даваше по-напрегнат имунитет. - За момента нямаме случаи на морбили, но пък всеки месец приемаме по 2-3 деца с коклюш. Обикновено те не са имунизирани. В момента коклюшът се разпространява предимно от възрастните, при които действието на ваксината вече е намаляло, но пък най-тежко заболяването протича при кърмачетата, които не са имунизирани. - Болни от хепатит ще има, докато хората не се ваксинират. Вече бяха отпуснати няколкостотин ваксини, с които да бъдат имунизирани най-рисковите групи. Но според мен няма много желаещи да се ваксинират. - За мен е невежество.  - Да. За някои е мода, други пък си мислят, че като четат в интернет по няколко часа на ден, осъзнават истината на тепсия.  -Респираторни заболявания има, като причината е необичайно за сезона време. Сутрин и вечер температурите са около нулата, а на обяд около 20 градуса. Това създава условия за простудни заболявания и наслагването на вирусни инфекции. Грип още няма, обикновено той идва в края на декември и началото на януари. - Не бих казал, че има по-голям интерес. По данни на регионалните здравни служби миналата година са се ваксинирали 20 606 души, което за население от 7 млн. души е нищожен процент. Все още сме на опашката по имунизация против грип в ЕС. В нашата страна обикновено се доставя голямо количество ваксини, които след това се реекспортират. Причината е, че ако цената на една ваксина тук е около 25 лв., да речем, то в другите страни е 25 евро. Тъй като тази година ваксините са четиривалентни и по-високо технологични, явно има недостиг на противогрипни ваксини не само у нас, но и в световен мащаб. Най-вероятно фирмите имат технологични проблеми. - Не, в никакъв случай.  - Случаи на варицела има непрекъснато. Това не е нещо необичайно. Ние сме единствената страна, където моноваксината за варицела не е регистрирана и човек не може да си купи от аптеката ваксина за варицела. Да не говорим за включване в имунизационния календар. Имаме по 30-35 хил. случая на варицела годишно. При 65 хил. новородени на година това означава, че на практика всички се разболяват. Това е много силно заразно заболяване.", "date": "2018.11.18", "title": "Доц. Атанас Мангъров: Светът се върна в 1910  година с туберкулозата"}
{"url": "https://www.monitor.bg:443/bg/a/view/otkriha-obesen-v-doma-mu-v-svilengrad-biznesmena-hristo-janev-150001", "text": "Един от големите в близкото минало предприемачи на Свиленград - 52-годишният Христо Янев е намерен обесен в жилището си в центъра на граничния град. По първоначални данни няма основания да се счита, че смъртта му е насилствена, почти е сигурно, че Янев сам е посегнал на живота си, смятат запознати. Окончателно причината за смъртта ще бъде обявена след аутопсията и съдебно-медицинската експертиза, но вероятно става въпрос за задушаване чрез обесване. „Криминалистите смятат, че Янев сам е сложил примката на врата си, след като е провесил въже от каса на врата в дома си в центъра на града“, съобщи свиленградския сайт „Стария мост“. Приживе Христо Янев беше един от видните предприемачи в Свиленград, основател на местния „Ротари клуб“. В последните години обаче имал сериозни финансови проблеми и беше свил бизнеса си до спедиторската фирма „Мидланд интерспейд“. Преди това Янев се е занимавал с най-различни начинания, които в годините обаче претърпели фалити и бизнес-провали. В последните години фирмите на Янев „Хранко”, \"Грийн холдинг\" „Вита фуудс” бяха преследвани от кредитори и със запорирани сметки. През 2014 година изгоря скъп пикап „Тойота Тундра“, паркиран пред кооперацията, в която живееше Янев и където беше открит мъртъв. Предполагаше се, че огненият атентат преди 4 години е заради дългове. Янев има син на около 14 години. Запознати твърдят, че при първоначалния оглед не са открито предсмъртно писмо.", "date": "2018.11.18", "title": "Откриха обесен в Свиленград бизнесмена Христо Янев"}
{"url": "https://www.monitor.bg:443/bg/a/view/jordan-conev-gerb-plashta-cenata-za-syuza-si-s-patriotite-150007", "text": "От ДПС са предупредили още преди година и половина ГЕРБ, че ще си платят цената за съвместно управление с \"Обединени патриоти\". Това обяви зам.-председателят на Парламентарната група на ДПС Йордан Цонев пред Канал 3, по повод оставката на вицепремиера Валери Симеонов и скандалите около патриотичната формация. Цонев е категоричен, че сегашните лидери на патриотите всъщност са националисти и нямат място във властта. „Патриотизмът обединява, а не разделя хората по етноси и раси“, каза Цонев и цитира френския президент Еманюел Макрон, че „най-големия враг на патриотизма е национализмът“. „Ние предупредихме ГЕРБ, че поемат голяма политическа отговорност и няма да могат да избягат от нея. Груба политическа грешка беше, че вкараха националистите във властта. Тази грешка ще има цена и за България и за ГЕРБ“, каза зам.-председателят на ПГ на ДПС. По думите му положителните неща, които партията на премиера Бойко Борисов е направила, са се удавили в последните скандалите около патриотите и арогантния им език. Цонев смята, че предсрочните избори са неизбежни, но в същото време няма да решат проблемите в страната. Според него сегашният модел на управление не работи и за да върви държавата напред политиците трябва да се обединят около няколко приоритета. „България върви без посока в тъмното. В началото на този век до края на 2007г. обществото беше обединено около присъединяването на страната към ЕС и НАТО. Ние искаме страната да бъде ориентирана в една посока, която всички правителства да я спазват“, каза Цонев. Относно напрежението между ГЕРБ и президента Румен Радев Цонев призова институциите да си говорят, защото когато няма диалог хората излизат на улиците и страдат.", "date": "2018.11.18", "title": "Йордан Цонев: ГЕРБ плаща цената за съюза си с патриотите"}
{"url": "https://www.monitor.bg:443/bg/a/view/lyvovete-vlizat-v-bitka-za-2-2-mln-lv-149998", "text": "Ако България успее да се пребори за първото място в група 3 на Лига С от новия турнир Лига на нациите с Норвегия, ще получи по-сериозен финансов стимул от предвиденото. Първоначално всеки от победителите в четирите групи на Лига С трябваше да вземе по 1,4 млн. лева от УЕФА. Оказа се обаче, че сумата е увеличена и ако трикольорите завършат първи, ще спечелят 2,2 млн. лв. от наградния фонд на турнира. Първото място в групата ще ни даде и сериозни шансове за а през следващата кампания „лъвовете“ ще играят в Лига В, което ще ги изправи срещу по-сериозни съперници, а това автоматично означава по-голям интерес и повече приходи. За да се случи всичко това, днес възпитаниците на Петър Хубчев трябва да си осигурят успех с разлика срещу Словения, за да са сигурни, че ще изпреварят Норвегия в случай, че и скандинавците си вземат мача с Кипър. Не на същото мнение обаче са в щаба на Словения, като съперникът се закани да ни развали сметките в днешното домакинство на стадион „Васил Левски“ от 21.45 ч. Гостите са твърдо решени да си тръгнат с нещо повече от последния кръг в турнира, въпреки че вече са твърдо последни в нашата група. Словенските медии цитираха вчера капитана Бенямин Вербич, който смята, че мотивацията за мача в София изобщо не трябва да се поставя под съмнение. „Отборът иска да постигне и сме готови да я постигнем срещу България“, коментира Вербич. До момента Словения има две равенства и три поражения, което със сигурност не залъгва селекционерът Петър Хубчев, който обяви съперника за най-силния отбор в групата. За днешния мач със Словения капитанът на националния отбор Ивелин Попов се очаква да запише своя мач номер 80 с фланелката на България. Футболистът на „Спартак“ (Москва) изравни легендите Златко Янков и Аян Садъков още при гостуването на Кипър, а в бъдеще може да задмине и легендите Наско Сираков и Христо Стоичков. Ивелин е съответно на три мача от голмайстора на „Левски“ за всички времена и на четири от носителя на „златната топка“.", "date": "2018.11.18", "title": "„Лъвовете“ влизат в битка за 2,2 млн. лв."}
{"url": "https://www.monitor.bg:443/bg/a/view/naj-mnogo-snjag-e-padnal-v-sandanski-150000", "text": "Най-голямо количество сняг е паднало в Сандански – 8 л/кв. м, съобщиха от Националния институт по метеорология и хидрология (НИМХ) към БАН пред „Фокус“. Към 17.00 ч. обилен снеговалеж има и в Кюстендил – 5 л/кв. м., в Пазарджик, Хасково и Чирпан – 4 л/кв. м. и във Враца, Пловдив, Благоевград и Кърджали – 3 л/кв. м. В София и Видин е паднал 1 л/кв. м.", "date": "2018.11.18", "title": "Най-много сняг е паднал в Сандански "}
{"url": "https://www.monitor.bg:443/bg/a/view/peshternjaci-s-ekspedicija-nad-narechenski-bani-149957", "text": "Неизследвана до момента 15-метрова пещера без име над село Нареченски бани проучиха в почивната събота пещерняци от Пловдив. Членовете на Пещерния клуб „Черни връх” София Крум и Ваня Сиракови и алпинистът Димитър Кунев първоначално се отзоваха на призива на кмета на селото Васил Куртев да проверят колко е дълбока и докъде стига пещерата „Змейова дупка”. В нея са влизали до момента само иманяри, които явно са търсели скрити съкровища или от хайдути, или от по-ранните векове, разказва увлекателно водачът на групата 70-годишният Никола Бързински. Цял живот той е бил ловец и познава като пръстите на едната си ръка планината над Нареченски бани. Не за първи път води хора до „Змейова дупка”. Казва, че преди време, докато ловувал, влязъл в пещерата и чул гласовете на иманяри. Изревал им като мечка и така ги стреснал, че те изоставили цялото си оборудване и избягали. Пещерата вероятно не е проучена именно заради труднодостъпното място, на което се намира. Необходими са около 2-3 часа труден преход в планината, за да се достигне до нея. Именно заради това пещерняците отложиха проучването й за пролетта и лятото на следващата година и водачът им Никола Бързински ги заведе до друга, също непроучвана до момента пещера. Именно тя се оказа дълга 15 метра с денивелация около 3-4 метра, съобщи за Агенция Монитор Крум Сираков. „Остана удовлетворението, че сме опитали. Докато не провериш, не знаеш дали обикновената дупка в земята не е начало на нещо голямо. Този път не беше голямо... Другия път ще е! Уверени сме. Районът е повече от благодатен за образуване на пещери, и е сигурно, че ги има. Остава само да ги намерим. Щастието обича упоритите, а ние сме упорити”, са категорични Крум и Ваня Сиракови и приятелят им Димитър Кунев. Молбата всъщност на кмета Васил Куртев дошла заради Ивайло Мирчев и Благовест Динков от Сдружение „Устремени” в Асеновград. „Миналата година маркирахме с указателни табели пътека от село Косово до Нареченски бани. Тогава кметът ни каза за пещерата, тъй като районът е карстов и е много перспективен за непроучени до момента пещери”, каза Ивайло Мирчев. Повече във видеото:", "date": "2018.11.18", "title": "Пещерняци с експедиция над Нареченски бани (СНИМКИ, ВИДЕО)"}
{"url": "https://www.monitor.bg:443/bg/a/view/ruse-sys-60-legla-za-hora-ot-ulicata-149994", "text": "Католическата благотворителна организация „Каритас“ в Русе разполага с 60 легла за бездомници. Те са в приюта „Добрият самарянин“, съобщиха от там. При тежки зими могат да бъдат настанени и 90 нуждаещи се на допълнителни походни легла. Обезпаразитяването, банята и бръсненето са задължителни, за да бъде приет човек в „Добрият самарянин“. Освен покрив, топло и медицински грижи там се осигуряват и три хранения на ден. До три месеца е срокът, в който могат да останат хората в „Добрият самарянин“. Два храма в София предлагат топъл обяд на бездомници и бедни. В единия от тях „Св. Георги“ в квартал „Дървеница“ топло ястие, десерт и хляб се раздават три пъти седмично – в понеделник, сряда и събота. Храна се дава на всички. Ако манджата в казаните свърши, служителите от храма предоставят консерви на социално слабите. Топъл обяд за близо 600 човека раздават и в черквата „Св. пророк Илия“ в квартал „Дружба 2“ в столицата. Двата православни храма предоставят храна, без да изискват бележка за социално положение от общината и без никакви формалности.", "date": "2018.11.18", "title": "Русе със 60 легла за бездомници"}
{"url": "https://www.monitor.bg:443/bg/a/view/glavnijat-geroj-v-novite-karibski-pirati-verojatno-shte-e-jena-149982", "text": "След като продуцентите от \"Дисни\" се отказаха от услугите на актьора Джони Деп, главният герой в следващия филм от \"Карибски пирати\" най-вероятно ще бъде жена, съобщава изданието \"Хайбрид\". Новите \"Пирати\" ще излязат под перото на сценаристите на \"Дедпул\" Пол Уърник и Рет Рийз. В главната роля по всяка вероятност ще гастролира червенокосата пиратка Ред, която ще поеме щафетата от Джак Спароу. Тя е персонаж от атракцията \"Карибски пирати\" в тематичните паркове \"Дисниленд\". Оттук навремето бе взаимстван за големия екран и образът на капитан Джак Спароу. Изданието отбелязва, че сценарият все още не е завършен и всичко може да бъде променено в последния момент. Специалистите са на мнение, че за ролята на Ред трябва да бъде ангажирана актрисата Дейзи Ридли, станала известна с превъплъщението си на Рей в последните \"Междузвездни войни\". Тя вече е работила за \"Дисни\" и е преминала през дълги тренировки по фехтовка със светлинни мечове.", "date": "2018.11.18", "title": "Главният герой в новите \"Карибски пирати\" вероятно ще е жена"}
{"url": "https://www.monitor.bg:443/bg/a/view/kobrata-pregovarja-s-nov-promoutyr-149986", "text": "Кубрат Пулев е пред подписване на договор с американската промоутърска компания Top Rank, се разбра днес. В момента българинът е претендент за световната титла на IBF в тежка категория, която е притежание на Антъни Джошуа. Пулев очаква да се бие с британската суперзвезда в края на следващата година. В края на август Кубрат прекрати договора си с германската промоутърска компания „Зауерланд“ и започна работа с американската Epic Sports & Entertainment, която е представлявана от българина Ивайло Гоцев и бившия адвокат на Дон Кинг - Джон Уирт. Пулев и компанията на Гоцев съвместно организираха голяма боксова гала-вечер на 27 октомври в „Арена Армеец“, в която Кобрата победи Хюи Фюри и стана официален претендент. Уирт и Top Rank потвърдиха, че в момента Пулев и промоутърската компания преговарят за съвместно сътрудничество. В същото време на световното по бокс за жени в Индия България остана с две свои представителки. Борбата към отличията продължават Стойка Петрова в кат. до 54 кг и Станимира Петрова при 57-килограмовите. Загуби претърпяха Севда Асенова (48), Габриела Димитрова (51), Деница Елисеева (60) и Мелис Йонузова (64). Във вечерната сесия вчера Елисеева отстъпи пред канадката Каролин Вейре с 0:5 съдийски гласа и няма да защитава бронза си от предишното световно в Астана през 2016 г.", "date": "2018.11.18", "title": "Кобрата преговаря с нов промоутър"}
{"url": "https://www.monitor.bg:443/bg/a/view/kandidat-za-mjastoto-na-merkel-pecheli-po-milion-evro-godishno-150004", "text": "Германският бизнесмен Фридрих Мерц, един от фаворитите за приемник на Ангела Меркел на председателския пост на Християндемократическия съюз ( ХДС), за първи път разкри, че печели годишно около 1 милион евро (1,14 милиона долара), съобщи в. \"Билд ам зонтаг\". 62-годишният Мерц, който е председател на съвета на директорите на германското подразделение на американския инвестиционен фонд БлекРок (BlackRock), работи за американската правна фирма Майер Браун (Mayer Brown) и е в съвета на директорите на няколко компании. Във видео интервю за вестник \"Билд\" в сряда, Мерц бе попитан от читател дали е милионер. Той потвърди и допълни, че принадлежи към \"горната средна класа\". Отговорът му предизвика дебати дали човек може да бъде милионер и да бъде от средната класа. В неделното издание на \"Билд\" Мерц защитава коментара си, заявявайки, че е започнал кариерата си като стажант с една не особено висока заплата за семейство с две деца и сега печели около един милион евро бруто. Класата е повече от пари, каза той. Научих добродетелите, характеризиращи средната класа от родителите си, включително усърдие, дисциплина, благоприличие, уважение и знанието да даваш нещо на обществото, ако можеш да си го позволиш, допълни Мерц. Според него \"висшата класа\" е съставена от хора, които са наследили много пари или компания. Това не е моят случай, отбелязва той. Мерц не дава подробности за доходите си от различните постове, които заема, но годишните доклади сочат, че той неотдавна е спечелил 125 000 евро от БлекРок, 80 000 евро от производителя на тоалетна хартия Вепа (Wepa Industrieholding), 75 000 евро от Банк Ейч Ес Би Си Тринкхаус (Bank HSBC Trinkhaus) и 14 000 евро от летище Кьолн-Бон, съобщава вестникът. За лидерското място в ХДС с Мерц се конкурират с 56-годишната Анегрет Крамп-Каренбауер и 38-годишния министър на здравеопазването Йенс Шпан. Според публикувано днес проучване Мерц има подкрепата на 49 процента от поддръжниците на консерваторите спрямо 32 процента за Крамп-Каренбауер и 7 процента за Шпан.", "date": "2018.11.18", "title": "Кандидат за мястото на Меркел печели по милион евро годишно"}
{"url": "https://www.monitor.bg:443/bg/a/view/anglija-vyzkrysna-i-izhvyrli-hyrvatija-150005", "text": "В изключително драматичен мач от Група 4 в Лига “А” на турнира Лига на нациите Англия победи Хърватия с 2:1 в решаващ сблъсък на „Уембли“. Андрей Крамарич бе точен в 57-ата минута за „шахматистите“, но в 78-ата минута резервата Джеси Лингард изравни. Пет минути преди края на редовното време в герой за „Трите лъва“ се превърна Хари Кейн, който реализира победния гол. Преди първия съдийски сигнал двата тима бяха с по 4 точки и бе ясно, че ако след сблъсъка помежду им има победител, то той ще заеме първото място в крайното класиране в групата и ще продължи напред. За щастие на всички в Лондон, това бяха четвъртите в света, докато сребърният медалист от Мондиал 2018 Хърватия не само загуби шанса си да спечели групата, но отпадна и от дивизията. Разочаровани останаха и в Испания, където очакваха при равенство да останат на върха.", "date": "2018.11.18", "title": "Англия възкръсна и изхвърли Хърватия "}
{"url": "https://www.monitor.bg:443/bg/a/view/ministerstvoto-na-obrazovanieto-pusna-novini-za-hora-s-uvreden-sluh-149996", "text": "Министерството на образованието и науката качи първата емисия с новини за хора с увреден слух. Те са достъпни на страницата на фейсбук и официалния канал в Youtube на ведомството. На всеки две седмици от МОН ще представят нова емисия с новини с актуални теми и новости от образователната система в България на жестови език. Инициативата е пилотна и се осъществява съвместно с ученици от 11 клас в Националната професионална гимназия по прецизна техника и оптика „М. В. Ломоносов“ в София. Участието им в направата на материалите и репортажите цели те да развият и усъвършенстват практическите си умения за изготвяне и обработка на видео съдържание. Първата емисия бе подготвена от Алфредо Ангелов, Илияна Мангърова, Божидар Асенов, Алекс Кънов, Любен Димитров. Новините от предходната седмица бяха представени от Станислав Димов, главен експерт в пресцентъра в МОН и Силвия Маринова, жестов преводач. От емисията става ясно, че тя е свързана с преодоляването на ограничения достъп до информация и засяга най-вече хората с увреден слух. „Цялостната политика на МОН е насочена към създаване на условия за развитие на приобщаващо образоване като процес осъзнаване, приемане и подкрепа на индивидуалността на всяко дете или ученик.“, казва водещият на новините. Димов допълва, че важна стъпка за приобщаване на децата и учениците с увреден слух е използването на жестовия език, с който може да се постигне положителна комуникация и взаимодействие между учениците в класа. „Чрез жестовия език се осигурява достъпа до информация, подпомага се речевото и езиков развитие, стимулира се личностния потенциал и бъдещото развитие на учениците с увреден слух.“, се казва още в първите новини за хора с увреден слух. В емисията се пояснява, че през 2015 г. от министъра на образованието е утвърдена концепция „Свобода на изразяване и на мнение, свобода на достъпа до информация, въвеждане на жестовия език“ от Конвенцията за правата на хората с увреждания на ООН. Приоритетните мерки за прилагането ѝ били заложни и в Плана за действие на република България. Те се отнасяли до осигуряване на финансиране за изследване на жестовия език, признаването и популяризирането като самостоятелен, въвеждане му като учебен предмет в специалните училища, както и прилагането му при обучението на ученици и студенти с увреден слух. Било заложено и законово регулиране не разходите за преводи на жестовия език и за всички обучителни модули по него. В емисията подчертават, че с цел изпълнението Плана за действие в МОН е създадено координационно звено от представители на организации на и за хора с увреден слух. Една от приоритетните дейности е и разработване на методики за преподаването и обучението на българския жестов език за прилагането му в училище. Чрез проект „Подкрепа за равен достъп и личностно развитие“ пък се инициирало научното доказване на българския жестов език. Изпълнението му приключило със създаване на Речник на българския жестов език и Теоретично описание на граматиката на българския жестов език.", "date": "2018.11.18", "title": " Министерството на образованието пусна новини за хора с увреден слух (ВИДЕО)"}
{"url": "https://www.monitor.bg:443/bg/a/view/20-arestuvani-pri-sblysyci-v-atina-149987", "text": "Гръцката полиция задържа 22-ма души при съботните стълкновения близо до Политехническия институт в централната част на Атина.  13 от тях са в ареста с предявени обвинения в различни престъпления. По-рано бе съобщено, че силите на реда са задържали осем души, след като анархисти мятаха по атински полицаи камъни и бутилки със запалителна течност. При сблъсъците са били ранени двама полицаи. В събота хиляди хора се събраха на протестно шествие пред американското посолство в Гърция по повод 45-ата годишнина от бунтовете на студенти от атинската Политехника, жестоко смазани от военната хунта на 17 ноември 1973 г.", "date": "2018.11.18", "title": "20 арестувани при сблъсъци в Атина"}
{"url": "https://www.monitor.bg:443/bg/a/view/potvyrdeno-hejli-bolduin-i-bijbyr-imat-brak-149974", "text": "След като от няколко месеца се спекулира дали Джъстин Бийбър не се е оженил тайно, половинката му Хейли Болдуин потвърди новината. Племенницата на Алек Болдуин официално смени фамилията си в Инстаграм на Бийбър, съобщи Би Би Си. Канадският певец също сподели снимка, на която двамата са заедно, и под нея написа „Моята съпруга е невероятна”. 21-годишният модел и поп звездата сключиха тайно брак през септември. Хейли, която има 15,4 милиона последователи, е променила и биографията си в социалната мрежа. Преди два месеца се появиха слухове за венчавката, състояла се в Ню Йорк, но до момента Хейли ги отричаше. Тя и 24-годишният Джъстин, обявиха годежа си през юли. Тогава певецът написа в Инстаграм: „Хейли, аз съм толкова влюбен във всичко у теб.”", "date": "2018.11.18", "title": "ПОТВЪРДЕНО: Хейли Болдуин и Бийбър имат брак"}
{"url": "https://www.monitor.bg:443/bg/a/view/b-ch-k-otvori-chetiri-punkta-za-bedstvashti-pytnici-149993", "text": "Българският червен кръст отвори четири пункта за бедстващи пътници от закъсали автомобили в Северна България. Това съобщи за „Монитор“ Антоанета Ябанозова - председател на Областната организация на червенокръстците, която поддържа въпросните пунктове. Те се намират в селата Сливо поле, Пиргово (по пътя Русе – София), Бъзън (по пътя Русе – Разград - Варна) и град Бяла, каза още Ябанозова и уточни, че във всеки един от тях има условия за пренощуване на средно по десет души. По думите й в Пиргово и Бяла има възможност и за допълнителни легла, както на всяко едно от местата те могат да бъдат до двадесет. В Сливо поле пък съвместно с общината и съдействието на кмета в село Бръшлян. Центърът може да побере до 40 души. Като резерва при много хора, закъсали по пътищата, може да бъде използван и клубът за обучения на БЧК в Русе. В него има места са около десет човека, каза още Антоанета Ябанозова и уточни, че той се намира на улица „Плиска“ 2. Там те ще бъдат подкрепени с топли напитки, с храна и топли завивки. Храна, топли напитки и завивки са доставени и в останалите пунктове в Русенско. Двадесет обучени спасители – доброволци от областния БЧК в Русе, са в готовност за мобилни обходи и спасителни дейности, ако започнат обилни снеговалежи и пътищата станат непроходими. и им раздават топли напитки и храна, както и оказват съдействие и при необходимост от медицинска помощ. От 19 ноември БЧК – Русе, отваря дневен център за бездомници, в който ще им се предоставя топла храна, дрехи, медицински и санитарни грижи. Към момента той има готовност да поеме 40 души. Веднъж седмично червенокръстците им прожектират и игрални филми, а на болните се предоставят безплатно лекарства. С тях работи и психолог. Доброволци съдействат за намиране на работа на тези от тях, които искат да работят. Единични случаи са тези, които искат да работят, призна Ябанозова. Като един от добрите случаи тя посочи бивш бездомник, на когото общината е помогнала да бъде опериран и да върне зрението си. С помощта на БЧК той е намерил работа и квартира и сега живее нормален живот.", "date": "2018.11.18", "title": "БЧК отвори четири пункта  за бедстващи пътници "}
{"url": "https://www.monitor.bg:443/bg/a/view/zapochna-priemyt-na-zajavlenija-po-mjarkata-za-humanno-otnoshenie-kym-jivotnite-149990", "text": "ДФ „Земеделие“ - Разплащателна агенция обявява прием на заявления за плащане по мярка 14 „Хуманно отношение към животните“ от Програмата за развитие на селските райони (ПРСР) 2014-2020 г. за кандидатите, подали заявления за подпомагане през 2017 г. Заявките за плащане ще се приемат от 30 ноември до 31 декември 2018 г. в областните дирекции на институцията. В рамките на обявеният прием, земеделските стопани могат да увеличават броя на животните, одобрени за подпомагане с първото заявление, при подаване на заявка за плащане, без да поемат нов ангажимент, ако увеличението е с не повече от 10 на сто от одобрените ЖЕ и не могат да заявят нова дейност или подмярка в рамките на поетия ангажимент. Финансова помощ ще се предоставя на земеделски стопани, които се задължават да спазват доброволно петгодишни поети ангажименти. Те могат да бъдат както за една, така и за комбинация от няколко дейности по мярката, допринасящи за хуманното отношение към едрите и дребни преживни животни. Субсидиите се получават под формата на ежегодни компенсаторни плащания за една животинска единица. Помощта се предоставя при условие, че стопаните изпълняват коректно дейностите и ангажиментите посочени в план-програмата, която е неразделна част от заявлението за подпомагане.", "date": "2018.11.18", "title": "Започна приемът на заявления по мярката за хуманно отношение към животните"}
{"url": "https://www.monitor.bg:443/bg/a/view/albert-popov-prenapisa-istorijata-na-bg-skite-149992", "text": "Водещият ни алпиец Алберт Попов пренаписа историята на българските ски. В старта за Световната купа на слалом в Леви (Фин) 21-годишният софиянец стартира с №75 в първия манш и след перфектно каране завърши 22-ри. Така той за първи път намери място в топ 30 за втория манш. В него Алберт също кара много добре и зае 20-о място в крайното класиране. Това му донесе 11 точки за Световната купа, в стартовете от която участват над 10 000 алпийци от цял свят. Това са първите точки в слалома на наш скиор от ерата на Петър Попангелов. За последно легендарният ни скиор взе точки на 16 декември 1986 г. в Мадона ди Камплио (Ит), където завършва 14-и. Натурализираният австриец Килиан Албрехт също спечели точки за България на 1 март 2009 г., когато бе 20-и на слалома в Кранска Гора (Слвн). През тази година Аби спечели бронзов медал от световното младежко първенство в Давос и влезе в топ 25 на зимната олимпиада в Пьончан. Точно преди 3 години и един ден Алберт пострада сериозно в катастрофата в Зьолден, при която загина треньорът на националите Драго Грубелник. За да стигне до старта в Леви, Попов трябваше да премери сили в квалификация с Камен Златков, която спечели, въпреки че кара със съмнения за счупен крак и на обезболяващи. \"Чувствам се супер, коментира след състезанието Алберт Попов. - За втория манш бях развълнуван, но не се притеснявах. Може би бях малко предпазлив във финала, но в трудната стръмна част карах много добре. След състезанието всички участници ме поздравиха за класирането. Те знаят кой съм и вече все по-често ще ме виждат в топ 30 на Световната купа\". Победител стана носителят на Световната купа Марсел Хиршер (Ав), който завърши за 1:51,04 мин., след като беше най-бърз и в двата манша (54,27 сек. и 56,77 сек.) Световният шампион в дисциплината Хиршер триумфира в Леви за трети път след 2014 и 2016 г., като това беше 28-ата му победа в слалома и общо 59-а в кариерата му. Втори само на 9 стотни от секундата зад него се нареди Хенрик Кристоферсен (Нор), а трети на 1,41 сек. остана Андре Мирер (Шв).", "date": "2018.11.18", "title": "Алберт Попов пренаписа историята на БГ ските"}
{"url": "https://www.monitor.bg:443/bg/a/view/reshavat-vyv-vtornik-za-ostavkata-na-karakachanov-149989", "text": "Дали вицепремиерът и военен министър Красимир Каракачанов ще подаде оставка и ще освободи мястото си в кабинета по примера на лидера на НФСБ Валери Симеонов, за което настоя партньорът на двамата в коалицията „Обединени патриоти“ (ОП) и шеф на „Атака“ Волен Сидеров, ще стане ясно най-вероятно във вторник. Председателят на ВМРО ще настоява за във вторник съветът на обединението между оглавяваната от него партия, НФСБ и „Атака“ да се произнесе по темата, обяви самият той в неделя. и аз цяла нощ мислех върху това“, коментира в ефира на bTV Каракачанов искането от Сидеров и вторият вицепремиер от ОП след Симеонов, да се оттегли от правителството. И добави: „Продължавам да мисля творчески и както съм казал много пъти коалиционните въпроси е редно, дори да са творчески, да ги обсъждаме помежду си, не чрез медиите. Сега ще настоявам във вторник да разгледаме това предложение и няма никакъв проблем да си подам оставката. Надявам това негово предложение да бъде развито на коалиционния ни съвет. Ако някой смята, че може творчески, на гърба на своите партньори, да си прави личен имидж, аз лично смятам, че няма смисъл от такава коалиция. По принцип ние имаме всеки вторник коалиционен съвет. Аз ги каня и ще ги поканя и писмено. Няма опасност да се избием. всичко е възможно, но не съм от хората, които се поддават на внушения. При мен с лошо не става, става с добра дума. Един вицепремиер по-малко. Преди време когато ми предлагаха да стана министър на отбраната, аз казах, че не ми е детската мечта.“. Каракачанов не скри, че да бъде на поста му коства не малко в личен план. \"Загубих връзка с реалността. Година и половина по 30 часа работа на ден. Служители, стара техника, три проекта за модернизация... Нямам време за творчески разсъждения и по цял ден ме боли главата“, посочи иронично той. Каракачанов коментира и подадената в петък от Симеонов оставка, след близо месец настояване за това от протестиращите майки заради думите му по техен адрес, че са „група кресливи жени“ с „уж болни деца“. „Има поговорка „Език мой - враг мой“. Когато искаш да кажеш нещо и искаш да бъдеш разбран правилно, намери си правилните думи. Всичко друго води до такива скандали. Премиерът реагира нормално на оставката на Симеонов. Попита го: „Имаш ли идея за човек, които ще те замести“. Борисов не се опита да го убеди да остане. Вие най-добре знаете, че Симеонов като реши нещо, трудно някой друг би успял да го направи. Аз го казах още преди месец. Спях с ролята на „Синя каска“. Защо е звъннал на мен, питайте него. Може би защото Сидеров ми поиска оставката преди месец. Ако някой иска да работи, да работи. Ние от ВМРО ще си работим в парламента, за това, което сме избрани“, каза Каракачанов. Междувременно Сидеров, който е и шеф на парламентарната група на партниращото си с ГЕРБ в управлението обединение, разясни отново защо е настоял за оставката и на Каракачанов. „Сега си давам сметка след година и половина, че може би направихме грешка, че излъчихме двамата лидери, може би трябваше да посочим други хора. Загубихме комуникацията, те са заети. Понякога не сме се виждали със седмици. Опасявам се да не последваме съдбата на реферматорите. Тази оставка я предлагам като спасителна акция, а не като нападка към Каракачанов. а за оттегляне на лидерите. Може да подкрепяме управлението и без да заемаме ръководни фигури“, коментира Сидеров. По неговите думи имало спад на доверието към патриотите. \"Отдавна говорех да се концентрираме върху важните неща, а не акции по дискотеките. Дайте да се концентрираме върху неща, които са важни за стандарта на българите“, заяви лидерът на „Атака“ и подчерта, че не предава „четата“. Той не скри, че има критики и към партньорите на патриотите от ГЕРБ, при които липсвали политики за развитие на икономиката. От ГЕРБ пък дадоха да се разбере, че очакват от партньорите си да изяснят помежду си как точно искат да участват в властта. Шефката на бюджетната комисия в парламента Менда Стоянова не скри изненадата си от предложението на Сидеров за преформатиране на управлението и изтегляне и на другия вицепремиер от ОП. „Те трябва да се разберат искат ли да бъдат във властта в лично качество, като лидери, или ще участват във властта през парламента и само със свои представители-министри и зам.-министри. Това е проблем, който трябва да го уточнят те тримата“, каза пред БНР депутатката от ГЕРБ, визирайки лидерите на три формации от патриотично обединение.", "date": "2018.11.18", "title": "Решават във вторник за оставката на Каракачанов"}
{"url": "https://www.monitor.bg:443/bg/a/view/karajancheva-na-sreshta-s-japonskija-imperator-149991", "text": "Председателят на Народното събрание Цвета Караянчева ще се срещне с императора на Япония Акихито. Шефката на парламента ще бъде на официално посещение в страната на изгряващото слънце на 19 и 20 ноември, където ще бъде приета на специална аудиенция в императоракия дворец, съобщиха от пресцентъра на НС. Караянчева ще проведе среща с председателя на Камарата на съветниците (Горната камара) на парламента на Япония Чуичи Дате, по чиято покана е посещението. Парламентарната шефка ще разговаря с председателя на Камарата на представителите (Долната камара) Тадамори Ошима. В програмата на Караянчева е заложена и среща с министър-председателя на Япония Шиндзо Абе. Те ще разговарят също с групите за приятелство с България в Горната и в Долната камара на японския парламент. Посещението предвижда среща c председателя на Комитета за Европа на Японската бизнес федерация Хитоши Очи и с ръководството на Японо-българската асоциация. Караянчева ще посети и библиотеката на японския парламент, където ще подари книги за културата и историята на България. В състава на делегацията, водена от Караянчева, са зам.-председателят на Групата за приятелство България – Япония Ихсан Халил, членовете на групата Димитър Данчев, Николай Александров и Пламен Христов, както и зам.-министърът на външните работи Георг Георгиев.", "date": "2018.11.18", "title": "Караянчева на среща с японския император"}
{"url": "https://www.monitor.bg:443/bg/a/view/akt-do-500-lv-za-nepochisten-snjag-pred-bloka-149976", "text": "Управителят на етажната собственост и търговците в София могат да се сдобият с акт до 500 лв. за непочистен сняг пред блока или дадения обект. Преди това да се случи обаче, физическите лица биват предупреждавани от Столичния инспекторат, след което следва фиш на стойност 50 лв., а накрая се стига и до акт, който може да бъде до 500 лв., обясниха от „Московска“ 33 пред „Монитор“. От общината предупредиха по-рано днес управителите на етажната собственост и търговски обекти, че имат ангажимент да почистят прилежащите към сградите тротоари. Кметът на София Йорданка Фандъкова е разпоредила и на инспектората и фирмите, ангажирани със снегопочистването, да създадат организация за работа и да мобилизират необходимите екипи и техника. Фирмите разполагат със 169 снегорина, които ще бъдат разположени на 68 местостоянки в града, за да бъдат максимално близо до районите, които ще почистват. Приоритетно ще се обработват пътните платна на улици и булеварди, по които се движи общественият транспорт.", "date": "2018.11.18", "title": "Акт до 500 лв. за непочистен сняг пред блока"}
{"url": "https://www.monitor.bg:443/bg/a/view/ralica-paskaleva-se-snima-sys-sina-si-za-blagorodna-kauza-149980", "text": "Звездата от сериала „Откраднат живот“ и любима на волейболния национал Теодор Салпаров – Ралица Паскалева се включи в благотворителна фотосесия заедно със сина им Максим. Двамата застанаха пред обектива на фотографа Калина Серафимова, която за втора година посвещава таланта си на „Бебеносещ календар“. В него запечатва жени, които носят бебетата си в слингове, раници, кенгура, и ги предпочитат пред детските колички. Средствата от продажбата на календарите се дарява за благотворителност. Докато в първата година от инициативата на страниците на календара застанаха неизвестни жени и техните малки наследници, тази година Калина и екипът й акцентира върху популярни дами. Не само Ралица Паскалева, но и Радина Кърджилова и синът й с Деян Донков - Христо, Евгения Джаферович и малкия Бо, както и един звезден татко – актьорът Ивайло Захариев с двамата му сина – Филип и Дамян бяха модели за календара. Събраните средства от календара за 2018-та бяха дарени за „Българската Коледа“.", "date": "2018.11.18", "title": "Ралица Паскалева се снима със сина си за благородна кауза"}
{"url": "https://www.monitor.bg:443/bg/a/view/makron-vijda-dynoto-149975", "text": "Популярността на френския президент Еманюел Макрон падна до най-ниското ниво откакто встъпи в длъжност преди година и половина и вече е едва 25%, сочат данни от проучване на Ifop за Journal du Dimanchе. Проучването е направено сред 1957 души по телефона или интернет между 9 и 17 ноември 2018. Чувствително е паднал и рейтингът на премиера на Франция Едуар Филип – сега е със 7 пункта надолу и е 34%. Рекордът за най-нисък рейтинг на френски президент обаче принадлежи на предшественика на Макрон Франсоа Оланд (през 2013 г. той имаше само 20% одобрение). В неделя френският президент заедно с германския си колега Франк-Валтер Щайнмайер и германския канцлер Ангела Меркел участваха в церемония по полагане на венци в мемориала Нойе Вахе в Берлин, издигнат за жертвите на войните и диктатурата. Преди церемонията по полагането на венците Макрон имаше среща с германски младежи, предаде АФП. С тях той обсъди темата за мира. Макрон предупреди младежите, че не трябва да се повтарят грешките от миналото. Той каза, че трябва да се общува с младежта, за да не се отклони тя от правия път, да не се раздели тя и да попадне обществото във вихъра на центробежни сили. Президентът призова също така да се изгради една много по-амбициозна Европа. Според Journal du Dimanchе френският президент се е надявал да вдигне рейтинга си благодарение възпоменателните мероприятия, посветени на 100-годишнината от края на Първата световна война, но надеждите му не се оправдали и вместо това Макрон се сблъска с вълна от социално недоволство – движението на „жълтите елеци“, протести против ръста на цените на горивата. 409 души са били ранени, 14 от които тежко, по време на съботните протести в цяла Франция срещу увеличаването на цените на горивото и спадането на покупателната способност, заяви в неделя министърът на вътрешните работи Кристоф Кастанер, цитиран от АФП. По негова информация в съботния ден е имало 2034 протестни акции, в които са взели участие над 287 000 души. Протестите бяха помрачени от смъртта на една жена в събота сутринта близо до Гренобъл. Шофьорка на автомобил, която трябвало да заведе дъщеря си на лекар, изпаднала в паника, след като блокиращи пътя хора започнали да удрят по капака на колата й и тя натиснала педала на газта, при което помела демонстрантка, която впоследствие починала. Силите на реда са задържали общо 282 души. Сред ранените има 28 полицаи, жандармеристи и пожарникари. От 1 януари 2019 г. цената на бензина ще се покачи с 3 евроцента, а на дизела - с 6,5. Една от причините за поскъпването на горивата е въвеждането на екологична такса за отделяните парникови емисии. В сряда премиерът Едуар Филип изтъкна, че правителството възнамерява да въведе този налог въпреки протестите.", "date": "2018.11.18", "title": "Макрон вижда дъното"}
{"url": "https://www.monitor.bg:443/bg/a/view/klosharka-zalja-s-kiselina-klientite-na-bar-v-marsilija-149977", "text": "Скитница от Марсилия заля с киселина мирно седящите в местен бар посетители, съобщи France 3. В резултат на атаката, за която не е имало видима причина, са пострадали поне 10 души. Била им е оказана помощ на място, след което те са били хоспитализирани. Инцидентът е станал в 18 ч в събота, жената просто отишла при хората в бара и ги поляла с със солна киселина от бутилка. Смята се, че скитницата има сериозни проблеми с психиката.", "date": "2018.11.18", "title": "Клошарка заля с киселина клиентите на бар в Марсилия"}
{"url": "https://www.monitor.bg:443/bg/a/view/geroja-s-pet-ot-pet-149988", "text": "\"Сливнишки герой\" постигна пета поредна победа без допуснат гол и продължава с отличното си представяне в ЮЗ Трета лига, след като в двубой от предпоследния 16 кръг на есенният дял на шампионата, успя да победи с 2-0 като гост \"Балкан\" (Ботевград). По този начин отборът се доближи само на три точки от втория в класирането Оборище. В момента момчетата на Венци Рангелов заемат трето място във временното класиране. При невероятен студ и температура, която не надминаваше 3 градуса, двата отбора бяха изведени на терена от елитният ни рефер Ивайло Стоянов с помощници Иво Колев и Георги Дойнов. В началото на полувремето съперниците бяха напълно равностойни, но в 20-та минута, след едно центриране от ъглов удар на \"Героя\", Тодор Ненов в опита си да изчисти топката с глава си отбеляза красив автогол, с който гостите поведоха с 0:1. Пет минути по-късно, след груб фаул срещу крилото на сливничани Ничо Ничев, реферът отсъди пряк свободен удар на ъгъла на наказателното поле. Зад топката застана К. Кафтанов който стреля отлично, но вратарят Йорданов успя да избие. В 35-та минута \"Балкан\" можеха да изравнят, когато след корнер Цветослав Ботев отправи страхотен удар с глава, но стражът на \"Сливнишки герой\" Мартин Минев успя да избие и предотврати сигурен гол. В 43-та минута \"Героя\" нанесе своя втори удар в мача, когато след центриране от пряк свободен удар на Кристиан Здравков, Мариан Хаджиев записа дежурното си попадение с глава за 0:2. През второто полувреме нещата не се промениха в цифрово изражение, въпреки че полузащитникът на сливничани Весислав Иванов на празна врата успя да удари греда в 63-та минута, а минута по-късно Минев изби отново опасен удар на ботевградчани. Това бяха и най-интересните положения до края на полувремето а \"Сливнишки герой\" си тръгна с трите точки, които се оказа, че имат добавена стойност, след като вторият в класирането \"Оборище\" завърши наравно с \"Вихрен\" и вече има само три преднина пред \"Героя\".", "date": "2018.11.18", "title": "\"Героя\" с пет от пет"}
{"url": "https://www.monitor.bg:443/bg/a/view/bez-cherven-kilim-na-pochetnite-oskar-i-149973", "text": "Американската филмова академия ще раздаде почетните си награди тази вечер с променен формат. До това решение се стигна след разразилите се горски пожари в Калифорния. Традиционната вечеря с отличените на церемонията ще се проведе. Суетата обаче ще бъде сведена до минимум. Няма да има червен килим преди събитието, а снимки ще бъдат направени отново само на наградените. гласи част от изявлението на институцията, която догодина – на 24 февруари, ще раздаде за 91-и път своите награди „Оскар“. Тази година с почетните награди за цялостно творчество \"Ървинг Талбърг\" Академията ще отличи пиара Марвин Леви, композитора Лало Шифрин, актрисата Сисъли Тайсън и продуцентите Катлийн Кенеди и Франк Маршал.", "date": "2018.11.18", "title": "Без червен килим на почетните „Оскар“-и"}
{"url": "https://www.monitor.bg:443/bg/a/view/na-vseki-6-minuti-po-edin-zaginal-po-pytishtata-v-evropa-149978", "text": "На всеки 6 минути има по един загинал по пътищата в Европа. Това означава 230 души за ден или общо 83 хиляди годишно губят живота си в следствие на пътнотранспортни произшествия. Това съобщиха от Световната здравна организация по повод Световния ден в памет на жертвите на пътнотранспортни произшествия, който за 25-та година се провежда всяка трета неделя на ноември. В България за предходната 2017-а са регистрирани 6888 тежки катастрофи. В следствие на пътнотранспортните произшествия 682 лица са станали жертва, а 8680 били ранени. Сред най-честата причина – в 6548 катастрофи, се оказват неправилните действия на шофьорите. От тях на 2 хиляди (30.6%) се дължали на превишена и несъобразена скорост. От здравната организация припомнят още, че травмите от пътнотранспортни произшествия са водеща причина за смъртността при децата между 5 и 14 години и втора по честота за хората на възраст между 15 и 29 години. Подчертава се, че проблем за милиони претърпели катастрофи са травми, много от които са със сериозни последици, продължаващи през целия им живот. Организацията отбелязва, че половината от всички фатални последици от ПТП се свързват с несъобразена скорост, консумация на алкохол, неизползване на каски, предпазни колани, детски столчета и др. рискови поведенчески фактори, които можело да бъдат избегнати, а наранявания предотвратими. Те припомнят, че безопасността по пътищата е ключова цел на ООН, като до 2020 г. е заложен спад от 50%. Организации като СЗО, ЕС, ОИСР, Световната банка и Икономическата комисия за Европа на ООН пък препоръчват прилагане на подхода на „безопасни системи“ за осигуряване на безопасността по пътищата. Той произхождал от европейски държави като Швеция и Норвегия и имал три ключови принципа. Според първия човешкият живот винаги е най-големият приоритет и всички решения, включващи транспорт и движение, трябвало да бъдат пречупени през тази призма. Във втория принцип било заложено, че е човешко да се греши. Те могат да включват поддържаш прекалено висока или несъобразена скорост, да не поставиш предпазен колан или моторна каска, да отговориш на повикването по телефона или на имейла, докато караш, или да седнеш зад волана след като си пил алкохол или си използвал упойващи вещества . Като причина за грешките се посочват разсейване, неосъзнаване на опасностите, необходимост да поемаш рискове. Според третият принцип човешкото тяло е крехко, а Сериозните наранявания могат да бъдат сведени до минимум чрез поставяне на подходящи ограничения за скоростта, чрез иновативен дизайн на пътната инфраструктура и на превозните средства.", "date": "2018.11.18", "title": "6888 тежки катастрофи у нас за година "}
{"url": "https://www.monitor.bg:443/bg/a/view/kali-i-jana-bergendorf-stavat-fokusnici-snimki-149979", "text": "Поп-фолк фурията Кали и певицата Жана Бергендорф се появиха на магическо шоу в столичен клуб. Гласовитите красавици аплодираха впечатляващи фокуси и комедиен спектакъл по време на представянето на новия авторски коктейл на миксолога Нели Димитрова. Изпълнителката на „Самурай“ дори излезе на сцената, където участва в номер с карти за игра. Докато магът Мистър Джим прикова вниманието на присъстващите с магическо шоу, градусът на настроението вдигнаха певицата Мартина и диджеят Djane Monique. С магически триковете се разписаха още Йордан Георгиев, Деян Чилов, Христо Голбез и младия Христо Тонев. Гостите на събитието, за което по традиция в ролята на водещ влезе пиар експертът Ива Екимова, вдигаха наздравици с екзотичния коктейл \"Маутай Мистириъс\". Напитката с азиатски нотки бе поднесена с традиционна българска кухня, дело на готвача Димитър Донев.", "date": "2018.11.18", "title": "Кали и Жана Бергендорф стават фокусници: (СНИМКИ)"}
{"url": "https://www.monitor.bg:443/bg/a/view/ivajlo-ivanov-s-neverojaten-uspeh-v-haga-149971", "text": "Ивайло Иванов спечели златен медал в кат. до 81 кг на турнира от сериите Гран при по джудо в Хага. Навръх първия рожден ден на сина си той беше безапелационен в битките, трупайки ценни точки по пътя към олимпийска квота за Токио 2020. На финала възпитаникът на Атанас Герчев се изправи срещу бурно подкрепяния от домакините Фран Де Вит. Мачът не започна по най-добрия начин за Иванов, който беше разкървавен малко след втората минута на борбата и се наложи кратко прекъсване, за да бъде превързан. Малко след това съперникът му записа „вазари“ и поведе в мача. Иванов обаче се бори до последно и три секунди преди края постигна ефектен „ипон“, с който си осигури златния медал. По пътя към титлата българинът победи със „златна точка“ световния шампион от Баку 2018 Саеид Молей от Египет, а после мина и през шведа Виктор Буш, румънеца Влад Висан и холандеца Джим Хейман. Другите ни участници – Янислав Герчев, Валентин Алипиев (60) и Божидар Темелков (66 кг), отпаднаха рано в своите категории.", "date": "2018.11.18", "title": "Ивайло Иванов с невероятен успех в Хага"}
{"url": "https://www.monitor.bg:443/bg/a/view/zaginalite-v-kalifornija-stanaha-76-149983", "text": "Жертвите на огромния пожар в Северна Калифорния са вече най-малко 76, съобщи АП.  Огнеборците се опитват да овладеят най-смъртоносния горски пожар от столетие, но усилията им са саботирани от поривист вятър, който заплашва да унищожи постигнатото. Шерифът на окръг Бют Кори Хъния каза, че е установено местонахождението на няколкостотин души, но близо 1300 продължават да са в неизвестност. Той подчерта, че списъкът включва дублиращи се имена и имена на хора, които не са уведомили, че са добре. Пожарът е унищожил близо 10 000 жилища и 600 кв. км площи, откакто избухна на 8 ноември. В момента е овладян до 55 процента.", "date": "2018.11.18", "title": "Загиналите в Калифорния станаха 76"}
{"url": "https://www.monitor.bg:443/bg/a/view/arestuvaha-driftadjija-kraj-protesta-v-sofija-149984", "text": "Полицията арестува шофьор, който дрифтира по жълтите павета в опасна близост до протестиращите пред Народното събрание. Това става ясно от видеоклипове, публикувани на страницата на СДВР във Фейсбук. Водачът на „Голф“ прави дрифт по мокрите жълти павета и почти се врязва в тълпата. След няколко кръгчета и форсиране той завива и потегля по бул. „Цар Освободител“ към Президентството. От второ видео се вижда, че полицейски автомобил е пресрещнал шофьора и го спира на ул. „Г. С. Раковски“ и „Московска“. Това е станало минути преди обявения начален час на протеста – 15.00 ч. \"Той дрифтираше по улицата. Създаде пряка предпоставка за ПТП, имаше опасност да бъдат наранени случайно граждани и полицаи, които участваха в протеста. Той веднага беше задържан, след действията. Лицето е 98-ти набор, младо момче, криминално проявен. Образувано е бързо полицейско производство за хулиганство\", обясни по-късно директорът на СДВР ст. комисар Ивайло Иванов. На въпрос дали са установени алкохол и наркотици в кръвта му, той отговори: „Няма наркотици, няма алкохол, отдаваме го на адреналина и младостта му“. Полицейски служители в цялата страна са ангажирани в опазването на обществения ред и сигурността в страната във връзка с обявените за днешния ден протестни действия. До този момент те преминават без сериозни нарушения на обществения ред. От началото им са регистрирани няколко нарушения, съобщиха междувременно от пресцентъра на МВР. В района на град Левски са съставени четири акта по Закона за движение по пътищата, задържан е и протестиращ, който е управлявал след употреба на наркотично вещество. На територията на Велинград са съставени пет акта за неизпълнение на полицейско разпореждане и неправомерно затваряне на пътен участък. От МВР напомнят, че законите важат за всички и призовават протестиращите задължително да спазват дадените от полицейските служители разпореждания.  ", "date": "2018.11.18", "title": "Арестуваха дрифтаджия край протеста в София (ВИДЕО)"}
{"url": "https://www.monitor.bg:443/bg/a/view/fermeri-se-vpusnaha-v-bitka-na-skorost-snimki-149964", "text": "Популярни лица от предаването „Фермата“ се изправиха срещу фенове и журналисти в „Битка на скорост“ на писта за картинг в столичен мол. Състезанието противопостави 9 отбора от по трима участници, които следваха инструктажа на специалния гост, в лицето на сина на Аня Пенчева и Ивайло Караньотов – европейският шампион по мотоциклетизъм Ангел Караньотов. В списъка с участници в надпреварата на скоростната арена влизат любими риалити герои като пчеларят Яни Андреев, който спечели предходния сезон на „Фермата“, волейболният шампион Владо Николов, буйната Радилена Миткова и Алек Манолов, който се прочу покрай любовната си история и сълзи по чаровната гимнастичка Валерия Дочева. Срещу тях се изправи и светското перо на \"Монитор\" Преслава Рангелова. намигна Ивайло Караньотов преди старта. В битката за скорост триумфира отборът на фермерите от актуалния сезон Гергана Илиева и Калоян Златилов, а третото им звено беше тв водещият Иван Христов. Наличието на един от продуцентите на шоуто в триото провокира останалите шеговито да скандират „Мафия, мафия“. Гергана кара без нито една грешка, Иван беше най-бързият индивидуален играч - той направи най-добрата обиколка. Калоян направи смяната в най-подходящия момент, когато нямаше никакъв трафик в бокса и това спечели на отбора много време”, коментира менторът на участниците Ангел Караньотов след награждаването. Втори се класира отборът на „Горан и фермерите“ - самият Горан, Димитър Господинов и Алек Манолов. Те преотстъпиха медалите и наградите си на отбора на феновете на предаването – Мартин Русев, Аспарух Манчев и Кирил Кирилов. Бронзовите медали грабнаха „Талантливите“, в състав Ивайло Караньотов, Йоана Георгиева и Александър Масларов.", "date": "2018.11.18", "title": "Фермери се впуснаха в „Битка на скорост“: (СНИМКИ)"}
{"url": "https://www.monitor.bg:443/bg/a/view/tereza-mej-sledvashtite-dni-sa-reshavashti-za-velikobritanija-149981", "text": "Британският премиер Тереза Мей заяви, че следващите седем дни от преговорите по Брекзит ще бъдат решаващи за бъдещето на Великобритания, предаде Ройтерс. Следващите седем дни ще бъдат изключително важни за бъдещето на страната, посочи тя в интервю за телевизия \"Скай нюз\". Мей също така отбеляза, че на Лондон и Брюксел им предстоят допълнителни преговори по условията за Брекзит в рамките на извънредно заседание на държавните и правителствените ръководители от ЕС на 25 ноември. \"Все още не е съгласувано всичко, нищо не е съгласувано. Преговорите ще продължават\", отбеляза тя. Мей каза също така, че доколкото знае все още няма достатъчно подкрепа за официалното оспорване на председателския й пост в партията, което да предизвика вот на доверие. \"Доколкото знам, не, няма\", каза тя в отговор на въпрос дали е достигнат прагът за обявяване на официална надпревара за ръководството на партията. За да започне такава процедура 48 депутати от нейната Консервативна партия трябва да внесат писмо до председателя на комисията, отговаряща за надпреварата за председателството на партията. Бившият министър за Брекзита Доминик Рааб критикува Мей за липсата на воля и решителност в преговорите с ЕС за Брекзит, допълва АП. Рааб, който подаде оставка в четвъртък, намекна, че Мей не е успяла да се противопостави на агресивното поведение на представителите на ЕС. \"Ако не можем да приключим споразумението с разумни условия, трябва да сме много честни със страната, че няма да бъдем подкупени и изнудвани или притискани и ще се оттеглим\", каза той пред вестник \"Сънди таймс\".", "date": "2018.11.18", "title": "Тереза Мей: Следващите дни са решаващи за Великобритания"}
{"url": "https://www.monitor.bg:443/bg/a/view/nashenci-kraj-brazdata-prodavat-adresite-si-za-po-100-evro-149963", "text": "В пограничните райони хората масово продават адресите си за регистрация на чужденци, а тарифите са между 50 и 100 евро, съобщава bTV. В община Кюстендил регистрираните македонци и сърби са близо 13 хиляди. „Бях много впечатлен, направо шокиран. Изумителна е бройката”, коментира кметът на Кюстендил Петър Паунов. В благоевградско и кюстендилско има адреси със стотици регистрации на всевъзможни места – парцели в покрайнините, къщи по селата и в ромската махала, 300 души пък се водят по адрес в трафопост.  ", "date": "2018.11.18", "title": "Нашенци край браздата продават адресите си за по 100 евро"}
{"url": "https://www.monitor.bg:443/bg/a/view/pyrvijat-snjag-padna-v-etropole-149962", "text": "Първият сняг падна в Етрополе и селищата наоколо. Все още няма натрупана снежна покривка. Към момента снегът се топи, задържа се само по върховете на дърветата и местата, където не минават автомобили.", "date": "2018.11.18", "title": "Първият сняг падна в Етрополе (СНИМКИ)"}
{"url": "https://www.monitor.bg:443/bg/a/view/na-ostrova-objaviha-masha-i-mechoka-za-kremylska-propaganda-149965", "text": "Анимационното филмче \"Маша и Мечока\", обожавано от всички деца, е „кремълска пропаганда”, пише британският в. \"Таймс\". Изданието се позовава на мнението на различни критици. Според тях разглезеното момиче и мечката са символи на Русия и проникват в ума на незрелите дечица. Така се влияе негативно върху подсъзнанието им. Специалистът по дейността на разузнавателните служби професор Антъни Глийс от Бъкингамския университет смята, че \"Маша има напорист и дори неприятен характер, като при това тя е много решителна. Момиченцето се старае да отхапе повече, отколкото може да погълне. Няма да е голямо преувеличение, ако сравним поведението й с поведението на Путин“. Критиците се притесняват от серията, в която Маша с фуражка на граничар пази лехите с моркови от заека, защото са склонни да виждат в комичния епизод метафора на Русия, охраняваща собствените си граници. Мнението на британския учен за анимационния сериал не е единствено и уникално по рода си. През май миналата година преподавателят от Талинския университет Приит Хъбемяги заяви, че „Маша и Мечока“ демонстрира използването на мека сила от руските войски. Естонецът подчерта, че образът на Мечока цели да промени образа на Русия от негативен на позитивен и определи филмчето като „промиване на мозъци“ Към днешната дата, броят на абонатите в YouTube на сериала само на английски език надхвърля 4 милиона, а общият брой гледания на \"Маша и Мечока \" на всички езици е повече от 40 милиарда. „Маша и Мечока“ се появи през 2009 г. Всяка серия продължава около 6 минути. Сериалът получи голямо количество награди, а правата за излъчването му са закупени от Netflix, Turner, KIKA, France TV, Sony Music, NBC Universal, Televisa. Междувременно се появи и реакция на авторите на „Маша и Мечока“ - шефът на компанията производител „Анимаккорд“ Дмитрий Ловейко заяви, че анимационният филм е независим проект, който съществува без каквато и да било държавна подкрепа и е комерсиално успешен. „Ако някой вижда в него подобни неща, това е прекрасно, хората имат богата фантазия, човек може само да се радва за тях“, заяви предприемачът. Ловейко също припомни, че меката сила на Кремъл се е привидяла не само на англичаните, но и на полски и украински политолози. Авторите на сериала са доволни, че човек със световен авторитет като Антъни Глийс е обърнал внимание на продукцията им.", "date": "2018.11.18", "title": "На Острова обявиха „Маша и Мечока“ за кремълска пропаганда"}
{"url": "https://www.monitor.bg:443/bg/a/view/kmet-zatvori-selo-za-masov-lov-na-gligani-po-ulicite-149967", "text": "Матео Няколини - кметът намиращото се в планините зад адриатическия курорт Римини село Мондаино, организира из него в събота масов лов на буквално превзелите го глигани. И за да не станата сакатлъци, началникът на населеното място забрани движението на моторни превозни средства по улиците и площадите, затворени през целия ден бяха училището, детската градина, спортните съоръжения, обществените сгради, магазините, кръчмите и т.н. А местните жители, които не пожелаха да напуснат селото докато трае ожесточената гонка на диви прасета, бяха принудени да останат заключени по домовете си чак до падането на нощта. Кметът Няколини мотивира заповедта си за затварянето на Мондаино и за поканата на ловджиите от района да се развихрят в събота из него с превръщането на глиганите в истинска напаст за населеното място. Защото тяхната популация в планината наоколо напоследък се била увеличила рязко, горите им станали тесни и те зашетали на воля из Мондаино и включените в общината 3 – 4 махали. Освен че плашели денонощно живеещите тъдява хора, дивите прасета започнали да правят поразии с щети за много пари – атакували мазета, където унищожавали всичко, което им попадне пред погледа, риели и мачкали градини и ниви, налитали редовно на домашни животни, обръщали пчелни кошери. Ето защо организираната от кмета на Мондаино акция срещу горските нашественици бе подкрепена от Националната конфедерация на земеделските производители, която припомни, че броят на дивите прасета в планинските райони на Италия вече надхвърля един милион. Като според браншовия синдикат те ставали все по-опасно за хората и вредни за селскостопанската реколта и опасни за добитъка на животновъдите. Естествено природозащитниците взеха веднага на мушка Матео Няколини заради масовото изтребление на безобидните според тях глигани и призоваха съселяните му да го свалят от власт. Засега обаче такава перспектива не се очертава, дори напротив – след акцията кметът бил станал още по-популярен, като от примера му вече били заразени колегите му от съседните общини. А що се отнася до плячката на развихрилите се из Мондаино в събота авджии, то тя никак не била скромна – убитите прасета били над дузина.", "date": "2018.11.18", "title": "Кмет затвори село за масов лов на глигани по улиците"}
{"url": "https://www.monitor.bg:443/bg/a/view/naum-shopov-mladishi-padna-na-koljano-pred-tea-149968", "text": "Очарователният актьор и дипломиран лекар Наум Шопов-младши избра да излезе от отбора на ергените. Той падна на коляно пред дългогодишната си половинка Теа Минкова и се похвали с положителен отговор в социалните мрежи. кратко и ясно гласи надпис към двете снимки, които звездата от медицинската драма „Откраднат живот“ публикува в Инстаграм. От кадрите става ясно, че наследникът от артистичното семейство Шопови е предложил на гаджето си на писта за дрифт. Самият той е отявлен фен на високите скорости и бързите коли. Снимката е запечатала Наум, коленичил пред Теа, когато тя излиза от автомобила, след шеметно въртене с професионален пилот. Само можем да гадаем дали младият Шопов е заложил на сигурно и първо й е подарил огромна доза адреналин със състезанието с коли, след който красавицата, която има сестра близначка, не е имала какво друго да каже освен „Да“.", "date": "2018.11.18", "title": "Наум Шопов-младши падна на коляно пред Теа (ВИЖ ПРЪСТЕНА)"}
{"url": "https://www.monitor.bg:443/bg/a/view/prodadoha-globusa-na-merilin-monro-149969", "text": "\"Златният глобус\", присъден на холивудската актриса Мерилин Монро (1926-1962) през 1961 година в категорията за най-любима актриса на зрителите беше продаден на търг за 250 хиляди долара. Наддаванията бяха организирани от тръжната къща \"Джулиънс окшънс\". Това е най-голямата сума, за която се е продал някога екземпляр от тази награда. Търгове с лични вещи на Мерилин Монро се проведоха в Лос Анджелис в петък и събота. Най-напред на аукциона беше продаден черният Форд Тъндърбърд кабрио на актрисата от 1956 година. Возилото намери купувач за 490 хиляди долара, въпреки че бе оценен на минимум 500 хиляди долара. Колата е била подарък за рождения ден на холивудската дива, който й бил направен от нейния делови партньор и фотограф Милтън Грийн. Секс символът на Америка се сдобила с форда половин година преди да се омъжи за драматурга Артър Милър /1915-2005/. Монро ползвала колата в продължение на 6 години и изминала с нея 50 хиляди километра, а след това на свой ред я подарила на сина на учителя си по актьорско майсторство, на 18-годишния Джон. На търговете беше продадена също шофьорската книжка на Мерилин от 1957 година, която замина под чукчето за 10 хиляди долара. Купувач се намери и за екземпляр от първия брой на \"Плейбой\" с подписа на Хю Хефнър, на който Мерилин е изобразена на корицата (32 хиляди долара).", "date": "2018.11.18", "title": "Продадоха глобуса на Мерилин Монро"}
{"url": "https://www.monitor.bg:443/bg/a/view/poetesa-predlaga-dom-za-tvorci-kato-forma-na-reklama-149949", "text": "Големите общини по Черноморието да реставрират някои от знаковите къщи там и да ги предоставят на известни чужди творци, които да живеят в тях месец, два или повече като в замяна сътворят текстове, които да служат за своеобразна реклама България, предлага поетесата Мирела Иванова. Големите общини по Черноморието да реставрират някои от знаковите къщи там и да ги предоставят на известни чужди творци, които да живеят в тях месец, два или повече като в замяна сътворят текстове, които да служат за своеобразна реклама България, предлага поетесата Мирела Иванова. По думите й тази идея била споделяна с няколко от кметовете на градове като Бургас, Поморие, Созопол и уж всички я възприемали възторжено, но в крайна сметка нещата така й не намирали продължение от началната си точка. Авторката на близо дузина стихосбирки и преводач на много автори от немски , създателката на литературния кръг „Петък13“ разказва, че е идеята й се споделя от мнозина творци в Германия, с които е водила подобни разговори. Те на свой ред пояснявали, че идеята е плодоносна и е под различни форми е дала благодатни плодове в родината на Гьоте и Хайне. „Наместо да се харчат огромни средства за понякога кичозни реклами, които наместо да привличат – отблъскват евентуалните туристи, бихме могли с далеч по-малко пари, но инвестирани на място и навреме да спечелим много нови приятелства!“, коментира още Мирела Иванова, която представи в Стара Загора новия си  сборник със стихове „Седем“ в къщата – музей „Гео Милев“ в Стара Загора. Пак там, тя с усмивка коментира, че години наред не можела да се отърве от фейк-новината, че е …лечителка. Наложило й се дори да даде специално интервю пред гледано телевизионно предаване, за да отхвърли  приписваните й в Нета фамозно звучащи рецепти за лечение на неизлечими болести. Въпреки това и сега се намирали лековерни представители на артистичния свят, които я молели за съвет. „Аз съм само дъщеря на зъболекарка, никога не ми е хрумвало, че мога да бъде д-р Куин Лечителката, не разбирам защо хората така лесно вярват на лъжливите новини!“, не престава да се удивлява писателката, която след близо 2 десетилетия като уредник на къщата – музей на Иван Вазов в София сега е драматург в Народния театър.", "date": "2018.11.18", "title": "Поетеса предлага… дом за творци като форма на реклама"}
{"url": "https://www.monitor.bg:443/bg/a/view/slavisha-kaza-da-za-niki-mihajlov-149970", "text": "Вратарят Николай Михайлов проведе среща с треньора на „сините“ Славиша Стоянович вчера на „Герена“. На нея двамата са дискутирали опциите за привличането на стража в „сините“ редици и остават дребни детайли за уточняване преди да бъде обявена сделката. В момента Михайлов е без отбор, като в събота той отново бе на стадион „Георги Аспарухов“, за да изгледа от трибуните контролата с „Монтана“. „Левски“ е в сериозна вратарска криза, дошла на Мартин Полачек и Божидар Митрев, и опцията с привличането на нов вратар изглежда не търпи отлагане до зимната пауза. Ако трансферът на Михайлов се забави, под рамката до края на полусезона ще застане младият Николай Кръстев. Самият Славиша Стоянович още в събота коментира възможността за привличането на юношата на „сините“ обратно на „Герена“. „Трябва да се разберат с ръководството. Аз го искам, защото той е много добър и опитен вратар. Все пак обаче предстоят разговори с шефовете на клуба“, коментира Стоянович, като побърза да уточни, че треньорският щаб не е зачеркнал Полачек и Митрев. „Те тренират с нас. Дадохме шанс на Ники Кръстев в контролата с „Монтана“ и сега ще анализираме представянето му и ще преценяваме. Имаме проблем на тази позиция видно е за всички. За момента Кръстев е решението“, добави специалистът.", "date": "2018.11.18", "title": "Славиша каза „да“ за Ники Михайлов "}
{"url": "https://www.monitor.bg:443/bg/a/view/miki-maus-stava-na-90-godini-149966", "text": "Легендарната мишка на „Дисни” Мики Маус става на 90 години. Анимационният герой се появява на екрана през далечната 1928 г., а наскоро получи своята звезда на Алеята на славата в Лос Анжелис. Освен любимец на децата, Мики Маус се е превърнал в машна за милиарди. По света на негово име има много тематични паркове. Образът му е по дрехи, стоки за дома и дори храна. Седем редки стари плаката на Мики Маус ще намерят купувачи за хиляди долари на търг, който съвпада с 90-годишнината от първото появяване на анимационния герой, преде Ройтерс. Седемте лота датират от 30-те и 40-те години на миналия век и бяха предложени на търг в Лондон на ретроспективна изложба, организирана от \"Дисни\". Наддаванията в интернет се организират от аукционната къща \"Сотбис\" и ще продължат до 26 ноември. Очаква се общата сума, за която плакатите ще намерят купувач, да надхвърли 165 хиляди долара. Лотовете са изключително редки и идват от Англия, Франция и Белгия, като два от плакатите са единствените оцелели екземпляри.", "date": "2018.11.18", "title": "Мики Маус става на 90 години"}
{"url": "https://www.monitor.bg:443/bg/a/view/poslednata-banja-pod-lipite-15-godini-si-tyrsih-kupuvach-149951", "text": "Емблематичната някога Патка баня (заради стилизираната фигура на лебед над входа) в Стара Загора вече 15 години си търси купувач, установи репортерска проверка. Построена  в далечните първи години на ХІХ в от турско семейство тя десетилетия наред е била сред най-модерните за времето си обществени къпални, запазени са спомени според които престоят в къпалнята е продължавал почти денонощие. Придошлите семейно там носели със себе си бохчи с храна и напитки, отмарянето след задължителното изпотяване и изтриване от теляците ставало в предверието, което повече приличало на кръчма. В спомените си старозагорци стигат до 9 септември 1946 година, когато по силата за закона за едрата градска собственост банята била национализирана и продължила съществуванието си по предназначение до към края на 80-те години на миналия ХХ век. По онова време имало поне още три такива сграда в Града на липите. Връщането лентата назад / според пътеписа на Евлия челеби от далечния ХVІІ в./ показва, че в Стара Загора тогава  е имало поне 5 къпални / Чифте хамам, Аладжа хамам, Кючук хамам, Паша хамам и Ени хамам/ за разлика от Русе, Разград и  Шумен, където пътешественикът отбелязал само по една баня.Евлия челеби изрично уточнява , че освен публичните бани местните разполагали с още поне 200 домашни къпални. За строежа на баните османските завоеватели основно използвали камъни от крепостните стени  някогашния античен град Августа Траяна. Такъв е бил случаят поне с разрушената след 1934 година Чифте баня, която със 70 – годишна давност бе изровена и проучена от археолозите, за да бъде отново затрупана с пясък.Тогава бе установено , че системата за отопление „хипокауст е била директно заимствана от римляните, а помещенията са можели спокойно да поемат до 200 души /мъже и жени в различните отделения/. Впрочем десетократно по-голям е бил капацитетът на античната баня, останки от която са запазени в съседство в форума и чийто невероятно красиви мозайки след като бяха заснети преди шест  години също бяха затрупани за по-нататъшни проучвания в незнайни времена. За последно сградата на Патка баня е била използвана като банка: закупена е била през 1995 година от тогавашната частна „Тексимбанк“, била е преустроена и дори е излят огромен стоманобетонен трезор под основното помещение.През 2000-та година е била отдадена под наем на Росексимбанк, за броени месеци е ползвана и от ДЗИ, а от 2003-а напразно чака купувач или наемател. Междувременно успоредно съществувалите с Патка баня обществени къпални безвъзвратно за били затворени, превръщайки се в ресторанти, хотели или терен за кооперация.", "date": "2018.11.18", "title": "Последната баня под липите 15 години си търси купувач"}
{"url": "https://www.monitor.bg:443/bg/a/view/lihvar-otiva-na-syd-za-nad-100-bona-krediti-149953", "text": "Мъж, занимавал се с незаконна лихварска дейност отива на съд. Обвинението срещу Георги С. е затова, че в периода от 1997 до 2009 г. е раздал на физически лица общо 109 500 лв. кредити с различен лихвен процент, без да е притежавал законно издадено разрешително да извършва подобна банкова дейност. Първоначално окръжният съд във Велико Търново оправдава подсъдимия напълно по повдигнатото обвинение. След протест на прокулатурата обаче, сега делото е внесено за разглеждане в апелативния съд, който трябва да се произнесе в законово установения срок.", "date": "2018.11.18", "title": "Лихвар отива на съд за  над 100 бона кредити"}
{"url": "https://www.monitor.bg:443/bg/a/view/89-mashini-chistjat-snejnite-ulici-v-plovdiv-149952", "text": "89 са машините, които ще осигуряват зимното поддържане на пловдивските улици, съобщи зам.-кметът Златин Велев. Снегопочистването ще се извършва от 55 снегорина, 26 разпръсквача на сол и 8 челни товарача. В солището на общинското предприятие са доставени 4700 т сол и 68 т от химическия препарат калциев дихлорид. „За първи път всички разпръсквачи са оборудвани с резервоари, които ще пълним с разтвор от вода и препарат в съотношение три към едно. Това ще овлажнява солта и ще ускорява действието ѝ върху заледените или заснежени настилки, а добавянето на калциев дихлорид гарантира ефективност при температури до минус 20 градуса“, съобщи директорът на ОП „Чистота“ Иван Стоянов. Зимното дежурство започва на 1 декември, но при рязко застудяване и опасност от поледици или при снеговалежи преди тази дата екипите ще реагират своевременно, увери Велев. Той и шефът на „Чистота” вече инспектираха техническото състояние на машините за зимното почистване и установиха, че били в изправност.", "date": "2018.11.18", "title": "89 машини чистят снежните улици в Пловдив"}
{"url": "https://www.monitor.bg:443/bg/a/view/v-germanija-obmisljat-po-niski-danyci-za-biznesa-149960", "text": "Германия се нуждае от намаляване на данъците и други мерки, за да подкрепи дългосрочно икономическия си растеж, заяви германският министър на икономиката Петер Алтмайер в публикувано днес интервю, цитирано от Reuters. Тази седмица най-голямата европейска икономика отчете за първи път от 2015 г. свиване с 0,2% за третото тримесечие спрямо предходното. Алтмайер, който е член на ХДС на канцлера Ангела Меркел, уточни, че е насочил вниманието си върху намаляването на високите германски корпоративни данъци след орязването на налозите в САЩ, Великобритания и скоро във Франция. Корпоративният данък в Германия сега е по-висок, отколкото в която и да е друга развита страна, каза той пред вестник \"Велт ам зонтаг\". Това е недостатък и излага на риск работни места. По тази причина е необходимо намаляване на данъците в средносрочен план, допълни министърът. Алтмайер предложи половината от повишението на приходите от данъци да се използва за финансиране на намаляването на данъците. Той допълни, че е задължително да се гарантира вноските за социално осигуряване да не нараснат над 40% от брутната заплата на работещите. Министърът коментира през седмицата, че свиването на икономиката не е \"катастрофално\" , а ведомството му определи данните като временно явление, породено от това, че автомобилните компании имат затруднения да сертифицират навреме автомобилите си по-новия екологичен стандарт. \"Велт ам зонтаг\" отбелязва, че Алтмайер се надява да използва умело притесненията, породени от икономическия спад за третото тримесечие, за да получи подкрепа за намаляването на данъците от финансовия министър Олаф Шолц, който е от Германската социалдемократическа партия. Ръководителят на Института за икономическо развитие Ифо (Ifo) Клеменс Фюст каза, че германската управляваща коалиция е пропуснала възможностите през последните години да укрепи икономическия растеж. Важно е да се откриват нови места в детските градини, но управляващите не трябва да правят такива инвестиции в момент когато не правят необходимите инфраструктурни инвестиции в жп линии или електропроводи, каза Фюст пред вестник \"Велт ам зонтаг\". Той също така критикува правителството за фрагментирания подход към дигитализацията и призова за усилия, насочени към укрепването на конкурентоспособността на германския автомобилен сектор, а не само да бъдат насочени усилия към опазване на околната среда.", "date": "2018.11.18", "title": "В Германия обмислят по-ниски данъци за бизнеса"}
{"url": "https://www.monitor.bg:443/bg/a/view/roksi-styrnbyrg-seksyt-na-mars-ne-e-miraj-149954", "text": "Да пресъздадеш наситената с железен диоксид и кратери повърхност на Марс между възстановка на Флоренция от времето на Борджиите и фасада на ню йоркско гето – това е изкуство, до което можеш да се докоснеш само сред лозята на Етиек, на 25 км западно от Будапеща. В Korda Film Studios, комплексът, превърнал Унгария в ервопейския Холивуд, щракна клапата на „Марс“, а „Монитор“ бе единствената медия от България допусната до „кухнята“ на изключителната поредица на National Geographic. Епизодите от втори сезон се излъчват всяка неделя от 21. 55 ч, а играта на оцеляване между астронавтите вече вълнува зрителите от 171 територии на 45 езика. След интервюто със Сами Ротиби (ведрият ботаник Робърт в редиците на Олимпус), ви срещаме с очарователната Рокси Стърнбърг. С баща поляк, майка рускиня и постоянне адрес в Манчестър, тя знае много добре къде се намира България на географската карта. Била е в София за рекордните 8 часа за проба на костюм за филмова продукция. Връщаме я към приключението й на „Марс“. . -Джен Карсън е част от колонията Лукрум. Те са капиталистите. Там са, за да забогатеят бързо и не им пука особено за науката. Джен е една от шестте жени на борда и идва от семейство на нефтени магнати. Способна е да добие всякакъв вид газ от недрата на планетата. Интересното е, че успява да се влюби. Среща едно момче от лагера Олимпус, и ето, сексът не е мираж дори на Марс (б.а. - смее се). -Ами, да, защо не? Говорим за шепа хора, принудени да оцеляват в изключително враждебна среда. Когато виждаш едни и същи лица всеки ден и нивата на напрежение са супер високи, ти имаш нужда да си върнеш усещането за нормалност. И близостта на друго човешко същество е най-логичният избор. -Имах сцена с кислородна експлозия в едно от помещенията, и трябваше да спася себе си и едно куче. Нямам опит в общуването с кучета, нито близък контакт с животното преди това, и директно трябваше да изиграем това бягство на живот и смърт без да изглеждам скалпиращо грозна на екран. Трудно беше и при външните снимки на 40 градуса, когато имах чувството, че се разтапям в костюма си и бях пред припадък. Екипът ни снабдяваше с хидратиращи таблетки през цялото време. -Не, просто защото повечето филми в жанра залагат на зрелищните ефекти и смислените истории бяха дефицит. Изчетох библията за шоуто „Как ще живеем на Марс“ на Стивън Патроник, и признавам, че сега обожавам литературата за пътуванията в космоса и колонизирането на други планети. Аз не бих нарекла нашия сериал „научна фантастика“, той е чиста драма с образователен елемент. Основният въпрос в него е „Можеш ли да останеш човек на място, където човекът не може да съществува?“. -Надявам се, защото това е семейно шоу. Ето, аз не знаех нищо за този свят, но той е изключително вълнуващ и е реално бъдеще за човечеството. С шоурънър като Дий Джонсън документалистиката отстъпва пред битката на характери, пред конфликта на интереси, пред силите на привличането между обитателите на Лукрум и Олимпус. Мисля, че точно този човешки елемент ще задържи младата аудитория пред екрана.", "date": "2018.11.18", "title": "Рокси Стърнбърг: Сексът на „Марс“ не е мираж"}
{"url": "https://www.monitor.bg:443/bg/a/view/v-gorna-orjahovica-otvarja-vrati-priut-za-bezdomnici-149955", "text": "Единственият във Великотърновска област приют за бездомници, отваря врати през следващия месец в Горна Оряховица. Той е изграден със средства по Оперативната програма Региони в растеж, като стойността на инвестицията е 745 хил. лв. Сградата е с площ от 952 кв.м., с капацитет от 15 места и разполага с осем спални помещения, трапезария, кабинети за социално, психологическо и правно консултиране, както и медицински кабинет. Има още и изградена система за денонощно видеонаблюдение, пожароизвестителна инсталация и външна рампа с асансьор за хората със специални двигателни потребности. В приюта ще се настаняват за срок до три месеца хора, които по една или друга причина са загубили домовете си и са останали на улицата без подслон и покрив над главите си. След изтичането на този срок проблемите на тези хора трябва да бъдат разрешавани и те да намерят социална закрила и постоянно местообитание.     Снимка: Зам. регионалният министър Деница Николова и кметът на Г. Оряховица, инж. Добромир Добрев откриват първия в областта приют за бездомници.", "date": "2018.11.18", "title": "В Горна Оряховица отваря  врати приют за бездомници"}
{"url": "https://www.monitor.bg:443/bg/a/view/portugalija-se-klasira-i-shte-prieme-finalite-v-ligata-na-naciite-149958", "text": "Португалия ще е домакин на първото издание на финалите на Лигата на нациите, съобщиха от УЕФА на официалния си сайт. Това стана факт, след като европейският шампион първи си осигури класиране за тази фаза след нулевото реми срещу Италия. Така “мореплавателите” спечелиха група 3 в дивизия “А”, където третият отбор е Полша. Именно тези три страни изявиха желание да са домакини на финалните мачове, като Португалия спечели това право с класирането си за тях. Заявените стадиони са в Порто и Гимараеш, като домакинството ще бъде официализирано на 3 декември, когато има среща на управителното тяло на евроцентралата. Финалите на турнира ще се проведат между 5 и 9 юни 2019 г., като в тях участие ще вземат четирите победителя от групите в дивизия “A”. След последните мачове от груповата фаза днес и утре ще стане ясно кои три отбора ще се присъединят към домакина Португалия. Италия - Португалия 0:0 Турция - Швеция 0:1 (0:1 Гранквист 71-дузпа) Сърбия - Черна гора 2:1 (1:0 Ляич 30, 2:0 Митрович 32, 2:1 Мугоса 70) Албания - Шотландия 0:4 (0:1 Фрейзър 14, 0:2 Флетчър 45+2-д., 0:3 Форест 55, 0:4 Форест 68) Румъния - Литва 3:0 (1:0 Пушкаш 7, 2:0 Кешеру 47, 3:0 Станчиу 65) Азербайджан - Фарьорски острови 2:0 (1:0 Назаров 18, 2:0 Мадатов 28) Малта - Косово 0:5 (0:1 Мурики 15, 0:2 Кололи 70, 0:3 Авдияй 78, 0:4 Авдияй 80, 0:5 Рашика 86).", "date": "2018.11.18", "title": "Португалия се класира и ще приеме финалите в Лигата на нациите (РЕЗУЛТАТИ)"}
{"url": "https://www.monitor.bg:443/bg/a/view/1000-fenove-othapaha-ot-zlatnata-jabylka-149961", "text": "Традиционни български носии, фолклорни мелодии и сюжетен двигател, способен да разпали любопитството на малки и големи – това накратко е дългоочакваният пилотен епизод на “Златната ябълка”. Около 20-минутната рисувана лента направи премиерата си в София със серия от 10 прожекции в рамките на два дни.  Общо 1000 души се насладиха на приключенията на Вихра и компания на голям екран, след което побързаха да се сдобият и с мърчандайз от продукцията, а сред наличните артикули бяха плюшената овца Хари (30 лв.) и тениска с дизайн, вдъхновен от поредицата (25 лв.) Кукерска (вместо мексиканска -б.а.) вълна и бурни аплодисменти, които надхвърляха по продължителност дори финалните надписи, в които бяха включени имената на всички ентусиасти, подкрепили проекта включително в краудфъндинг платформата Indiegogo – тези настроения съпътстваха прожекциите на пилотния епизод в София. Само след броени дни студио “Змей” потегля из страната, за да запознае зрителите в по-големите градове със “Златната ябълка”. горд е идейният двигател на проекта Димитър Петров. “Пропуските” за събитията обаче са напълно безплатни, като изпълняват функцията по-скоро на запазени места. Общо над 20 прожекции на пилотния епизод ще се състоят в рамките на националното турне на анимацията. Още в петък (23 ноември) възможността да изгледат серията ще имат жителите на Бургас, следват Стара Загора (24 ноември), Пловдив (25 ноември), Велико Търново (6 декември) и Варна (7 декември), като организаторите продължават да работят усърдно в посока увеличаване на броя от фенове, които ще могат да се докоснат до “Златната ябълка”. В началото на следващата година ще стартира и вторият лъч от турнето, а кои градове ще попаднат още в програмата предстои да разберем съвсем скоро. Серията представя всички главни герои, като потапя зрителя, макар и съвсем за кратко в техните корени. Разбираме от какво семейство произлиза Вихра – основното движещо лице в събитията в анимацията. Глас на момичето с буреносна облак-прическа дава Поли Генова, която се справя отлично с полюсните настроения на поверения й персонаж. Запознаваме се още със самодивата Тина Пакостина (Милица Гладнишка) и младите кукери Бран (Живко Джуранов) и Влад (Момчил Степанов), като успяваме да надникнем и в техните светове. Разбираме и какво означава за героите Златната ябълка. Още в първите секунди на епизода чуваме легендата за предишната поява на магичния плод. Защо нашите герои тръгват по дирите му – това е въпрос, чийто отговор може би трябваше да отнеме повече екранно време. обясниха пред феновете Петров и Момчил Степанов, който е и консултант по озвучаването на сериала. Особено чувство на родолюбие предизвикват и облеклото на героите – всички са облечени в носии, като за всеки персонаж е предвидена различна такава според региона, в който живее и характера му. Изключително силен е и саундтракът на продукцията, гръбнак на който е отново родният фолклор. Всички мелодии, които съпътстват Вихра и приятелите й в приключенията са авторски, дело на Георги Стрезов, а в подбора на народните песни му помага консултантът на сериала Вихра Баева, която е доктор по фолклористика. Лекото чувство за хумор и дори жаргонните изрази, с които боравят героите от “Златната ябълка” със сигурност също ще лепнат усмивка на лицето ви. Пилотният епизод е ракетата-носител на цялата продукция, целяща да привлече вниманието на повече спонсори и разпространители, ни каза неотдавна режисьорът Димитър Петров. След финализирането на серията, той и екипът му от студио “Змей” започват кампания за показването на продукта из анимационни форуми в Европа, сред които MIPCOM в Кан, например. За целта обаче са необходими немалко средства. Истината е, че – да, таксите наистина съвсем не са скромна сума, но повече разходи имаме покрай разноските за самото заминаване и престой на даденото място”, обясни пред “Монитор” Петров, като добави, че “Златната ябълка” вече има договор с френска дистрибуторска компания, която от своя страна помага при воденето на преговори с чужди продуценти. От българска страна копродуцент е БНТ, като се очаква скоро да стане ясно и кога телевизията ще излъчи в ефира си пилотния епизод. “Ако имаме необходимото финансиране и екипът ни се разрасне достатъчно, за финализирането на първия сезон ще ни е необходима година, година и половина”, каза още Петров, чиято биография крие и работа в компания от ранга на Cartoon Network. Към момента хората, които оформят “активното звено” около кроенето на епизодите, са около 30. “На пълен работен ден сме около 11 човека, а трябва да станем близо 50”, уточнява режисьорът. Това е и причината студиото му да организира свои академии, в които да обучава курсантите в тънкостите при работата за анимационно кино.", "date": "2018.11.18", "title": "1000 фенове отхапаха от “Златната ябълка”"}
{"url": "https://www.monitor.bg:443/bg/a/view/jabylkite-na-edro-poevtinjaha-pochti-10-149959", "text": "Ябълките поевтиняват с 9,7 процента и се търгуват по 0,92 лв./кг. Гроздето поевтинява с 5,8 на сто до 1,79 лева за килограм. Цената на портокалите пада с 0,7 на сто до 1,48 лева за килограм, съобщава Държавната комисия по стоковите борси и тържищата (ДКСБТ). Оранжерийните домати се продават тази седмица по 2,24 лева за килограм, оранжерийните краставици - по 1,94 лева, а картофите се продават по 0,64 лева за килограм на едро. Цената на зелените чушки се понижава с 2,7 на сто до 1,43 лева за килограм. Червените чушки се продават по 2,00 лева за килограм. Морковите се търгуват по 0,68 лева за килограм. Зелето поскъпва с 1,7 процента до 0,60 лева за килограм. Кравето сирене се търгува по 5,81 лв./кг; кашкавалът, тип \"Витоша\", се купува по 10,40 лв./кг, а олиото поевтинява се купува по 1,96 лева за литър. Каймата се търгува по 4,67 лева за килограм. Пакетче краве масло от 125 грама струва 2,28 лева. Пилешкото замразено месо се продава по 3,92 лева за килограм на едро в края на седмицата. Захарта се търгува по 1,10 лв./кг, а брашното тип \"500\" се продава по 0,85 лева. Яйцата се продават по 0,20 лева за брой. Индексът на тържищните цени (ИТЦ) който отразява цените на хранителните стоки на едро, падна тази седмица с 0,37 на сто до 1,364 пункта Базовото ниво на индекса - 1000, е от 2005 г.", "date": "2018.11.18", "title": "Ябълките на едро поевтиняха почти 10%"}
{"url": "https://www.monitor.bg:443/bg/a/view/300-koli-blokiraha-vyzlovi-bulevardi-v-plovdiv-149946", "text": "Около 200-300 коли блокираха с преминаването си възлови булеварди в Пловдив по време на протеста срещу високите цени на горивата и ниските доходи. Движението им се регулираше от полицаи, които спираха останалите автомобили, за да може да се източи протестното шествие. Така кръстовището на Сточна гара в Пловдив остана блокирано за повече от 15 минути, тъй като В колоната от автомобили с развети знамена и плакати тази неделя се включиха и таксиметрови автомобили, както и пътни помощи. Имаше много коли от съседните на Пловдив области Пазарджик, Смолян, Кърджали и Стара Загора. Шествието на протестиращите автомобили отново тръгна от паркинга на бившия „Практикер” на бул. „България”. Част от хората, които се бяха събрали там потеглиха с колите си към София, а останалите започнаха протестната си обиколка из града по определен от полицията маршрут. По време на шествието нямаше провокации. Дори блокираните по кръстовищата заради протеста други автомобили свиркаха с клаксоните си в знак на подкрепа на шествието. Около 100-ина пешеходци се събраха пред община Пловдив в центъра на града. Те също носеха плакати и български знамена, като обясниха, че доходите им са твърде ниски на фона на повишаващите се цени на горивата, на храните и на дължимите такси и данъци.", "date": "2018.11.18", "title": "300 коли блокираха възлови булеварди в Пловдив (СНИМКИ, ВИДЕО)"}
{"url": "https://www.monitor.bg:443/bg/a/view/djon-krajyr-se-izpravja-sreshtu-supergyrl-149904", "text": "Носителят на “Еми” Джон Крайър се завръща в семейство Лутър от комиксите на Супермен. 31 години след като изигра Лени Лутър в “Супермен 4”, той ще затегне вратовръзката на неговия чичо Лекс – безспорно един от най-култовите злодеи, срещу които се изправя Човека от стомана.  Това ще се случи в предстоящите епизоди на сериала, вдъхновен от комиксите “Супергърл”. Първата поява на екранния Алън от “Двама мъже и половина” ще бъде в 15-и епизод на четвъртия сезон на поредицата. “Ние сме големи фенове на Джон и работата му. Той е изключително талантлив и несъмнено беше мечтаният актьор за нас за тази роля. Фактът, че преди това е играл Лени Лутър добавя и един много хубав нюанс на наследственост. Повече от развълнувани сме да приветстваме Джон в семейството на “Супергърл”, коментираха изпълнителните продуценти на сериала Робърт Ровнър и Джесика Куелър.  В България епизодите на “Супергърл” се излъчват по bTV Action.", "date": "2018.11.18", "title": "Джон Крайър се изправя срещу “Супергърл”"}
{"url": "https://www.monitor.bg:443/bg/a/view/kafeto-pazi-chernija-drob-149948", "text": "Кафето, особено шварц, е изключително полезно за черния дроб, ако се приемат по две до три чашки дневно. Благоприятен ефект има и еспресото, но когато е минало през филтър, концентрацията на антиоксиданти е по-висока, а те спират възпаленията на черния дроб, намаляват опасността от фиброза и дори мога да снижат значително честотата на формиране на първичен черодробен рак. Учени от университета в италианския град Милано дори са установили, че ароматната напитка намалява риска от цирозата. В проучването им участвали общо 274 души със заболяването и 458 здрави хора, които са били част от контролната група. В изследването били взети предвид фактори като употреба на цигари, прием на алкохол, както и консумация на напитки, съдържащи кофеин. Резултатите от проучването показват значителна връзка между понижаването на риска от чернодробна цироза и приема на кафе от една до четири чаши на ден. Същевременно, учени от университета „Дюк” в САЩ смятат, че кофеинът понижава риска от развитието на неалкохолна мастна чернодробна болест.. При това заболяване около черния дроб се натрупва мастна тъкан, която не се дължи на алкохол. Четири чаши кафе на ден или черен чай редуцират мастните клетки. Затова се смята, че хората, които пият всеки ден от тези напитки имат по-здрав черен дроб.", "date": "2018.11.18", "title": "Кафето пази черния дроб "}
{"url": "https://www.monitor.bg:443/bg/a/view/jylt-kod-za-snjag-i-dyjd-v-20-oblasti-karta-149942", "text": "Зимата вече напомня за себе си - за днес е обявен жълт код за сняг и дъжд за 20 области на страната, предаде БНТ. Очаква се в Северозападна България до утре сутринта на места да натрупа до 15 см сняг. Максималните температури ще са от нула до 4 градуса в Северозападните, до 8-12 градуса в Югоизточните райони.  ", "date": "2018.11.18", "title": "Жълт код за сняг и дъжд в 20 области (КАРТА)"}
{"url": "https://www.monitor.bg:443/bg/a/view/otkriha-trupa-na-izcheznal-obshtinski-slujitel-149943", "text": "Огнеборци и полицаи извадиха трупа на издирвания 10 дни общински служител от Петрич Асен Панков, тялото бе намерено в автомобила му, открит от ловци, съобщи struma.com. В събота вечерта пожарникарите и полицаите слязоха в пропастта, за да установят дали в колата е тялото на Асен. Касае се за самоубийство, категорични са експертите. Черната новина е съобщена на близките. Дългогодишният общински служител изчезна на 07.11 около обяд, изключи телефоните си и повече никой не го видя до днес. Според запознати имал заболяване, с което не се примирил.  ", "date": "2018.11.18", "title": "Откриха трупа на изчезнал общински служител"}
{"url": "https://www.monitor.bg:443/bg/a/view/169-snegorina-v-sofija-chakat-pyrvija-snjag-149945", "text": "Във връзка с прогнозата за започване на снеговалеж след 18.00 часа в столицата, кметът на София Йорданка Фандъкова разпореди на Столичния инспекторат и на фирмите, ангажирани със снегопочистването да създадат организация за работа и да мобилизират необходимите екипи и техника, съобщиха от пресцентъра на Столичната община. Фирмите разполагат със 169 снегорина, които ще бъдат разположени на 68 местостоянки в града, за да бъдат максимално близо до районите, които ще почистват. Целта е да се осигури проходимост в града и движение при зимни условия. Приоритетно ще се обработват пътните платна на улици и булеварди, по които се движи общественият транспорт. От Столичната община призовават водачите на моторни-превозни средства да излизат на пътя само с добре подготвени за зимата автомобили, както и да шофират със съобразена със зимната обстановка скорост. От там припомнят на управителите на етажна собственост и търговски обекти, че имат ангажимент да почистят прилежащите към сградите тротоари.", "date": "2018.11.18", "title": "169 снегорина в София чакат първия сняг"}
{"url": "https://www.monitor.bg:443/bg/a/view/2000-policai-shte-pazjat-protestite-dnes-149944", "text": "Около 2000 полицаи са ангажирани с охраната на протестите в цялата страна, каза директорът на \"Национална полиция\" Христо Терзийски, цитиран от БТА. Той уточни, че 1000 от тях ще са в София. В следобедните часове се очаква влошаване на пътната обстановка. Вътрешният министър Младен Маринов коментира, че в момента има събрали се протестиращи шофьори в Пловдив и Благоевград. Очаква се в София да дойдат протестиращи от Пазарджик и Перник. Както за всеки протест, така и за този има сигнали за провокации. „МВР има сигнали за провокатори и е взело мерки. Там, където протестите са съгласувани, са обезпечени с охрана”, обясни Маринов. Вътрешният министър специално благодари на онези, които са спазили всички изисквания за опазване на обществения ред. \"Приветствам всички граждани, които регламентирано съгласуваха протестите. Защото това е пътят и по този начин се спазват правата както на протестиращите, така и на останалите граждани. Надявам се всички да се включат в този тип организирани протести. Иначе, като организация сме създали необходимите мерки\", допълни вътрешният министър. От МВР не могат да дадат точна статистика колко точно са протестите в национален мащаб, тъй като имало и такива, които се организират през социалните мрежи без знанието на полицията и общинските власти. \"От ранна утрин МВР има информация за слабо присъствие от протестиращи в Хасково, Пловдив, Силистра, Пазарджик, Добрич. Организирано придвижване към София се очаква от Пловдив и Пазарджик. Все още не е потвърдено коли да пристигнат от Благоевград\", уточни главен комисар Христо Терзийски. Министърът на вътрешните работи и шефът на полицията присъстваха на панихидата в храм-паметника \"Св. Александър Невски\", която бе отслужена в памет на жертвите на пътнотранспортни произшествия. Днес, 18 ноември, е именно световен ден за почит на загиналите по пътищата.", "date": "2018.11.18", "title": "2000 полицаи ще пазят протестите днес (ОБНОВЕНА)"}
{"url": "https://www.monitor.bg:443/bg/a/view/v-ruse-poreden-protest-za-chist-vyzduh-149950", "text": "В Русе се проведе пореден протест за чист въздух. Гражданите недоволстваха и заради ниския стандарт на живот на повечето българи. Шествието, в което се включиха над 200 души, тръгна в 11,00 часа от Вазата, премина по централната улица „Александровска“ и спря пред сградата на Общината. Хората носеха плакати с надпис „За чист въздух“ и „За отговорни управници“ и скандираха „Мафия“, „Оставка“. „Искаме да живеем така, както ни се полага. Дори и въздуха ни взеха“, казаха недоволстващи граждани. По време на протеста стартира подписка против горенето на битови отпадъци от местната „Топлофикация“. Протест имаше в Русе и в събота вечерта. Тогава бе затворено движението при кръговото кръстовище до „Арена Монбат“, като се пропускаха само превозните средства от градския транспорт.", "date": "2018.11.18", "title": "В Русе пореден  протест за чист въздух"}
{"url": "https://www.monitor.bg:443/bg/a/view/jajcata-pazjat-zrenieto-149947", "text": "Яйцата пазят зрението и дори предпазват от слепота в резултат на старческо перде и магуларна дегенерация, показват данни от международно проучване. Тези им свойства се дължат на разнообразните антиоксиданти, както и на витамин А, съдържащи се в тях. Сварените, пържените или печените яйца са добър съюзник в свалянето на излишните килограми, тъй като засищат. Те съдействат за натрупването на повече мускулна маса, затова се препоръчват на хора, които ваят фигурата си с фитнес или други спортове. Същевременно, в някои случаи яйцата подпомагат запазването на кръвното в нормални граници. Този животински продукт е богат на аминокиселини HDL холестерол (добър холестерол), от който се нуждаят всички органи и системи, за да бъдат здрави. Яйцата съдържат холин – важен водоразтворим хранителен елемент, който служи за изграждането на клетъчни мембрани и стимулира центъра на паметта в мозъка.", "date": "2018.11.18", "title": "Яйцата пазят зрението "}
