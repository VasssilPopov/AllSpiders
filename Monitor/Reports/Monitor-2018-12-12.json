{"url": "https://www.monitor.bg:443/bg/a/view/vreme-e-da-se-globalizirame-a-ne-da-se-situirame-152088", "text": "В глобализирания свят, в който живеем, беше време малко да се глобализираме и ние, а не да се ситуираме само и единствено в един град. Провинцията у нас умря, за сметка на София, която преяде от хора. Толкова преяде, че вече ще се пръсне. И това не е защото някой предпочита да изостави уютния си дом на село, за да живее в „Дружба”, „Люлин” или „Надежда”, а защото иска да изкарва прехраната си. Но не си дава сметка, че заради единия залък предава начина си на живот. Този, който е наследил от родителите си. Дано последните проучвания се окажат верни, за да се съживят градовете извън София. Дано се открият повече работни места в провинцията, която е много по-красива от столицата. С повече работни места ще живнат и болниците, и предприятията, и малкият бизнес. Ще има повече детски градини, а стотиците затворени училища може отново да отворят врати. Нека в столицата остане само чиновническата държавна администрация, забележителностите на централната градска част и крайните работнически квартали, които по необясними причини станаха от престижни по-престижни. В София вече няма „Кремиковци”, има само офис сгради, няма производство, а само малки и средни фирмички, които дават смешни заплати. Но все пак по-малко смешни от тези в Сливен например. Дано наистина се отворят повече работни места в различните от София градове, но да не са шивашки предприятия, които се държат от гърци, забравящи с месеци да плащат заплати. Дано работните места са такива, които предлагат достойно заплащане за труда, който се полага. Тогава може и столицата да си поеме въздух, а с нея и гражданите да го направят. Защото замърсяването не е от циганите, които горят дърва и парцали. Замърсяването е от многото хора. Все пак само на ден в столицата се регистрират по 1000 автомобила. А едва ли 1000 души навършват пълнолетие всеки ден и си купуват коли. Това са хора, които са затворили за последното бабиния си миндер и са взели панелка под наем, за да работят в някой офис, където да им се налага да обясняват, че те не са селяни и че са от град с история, но просто трябва да се хранят като останалите. И няма нищо срамно от къде си, особено когато искаш да работиш. И дори самото разединение на столичани и провинциалисти е признак на столичния комплекс. На някой, който е получил наследствен апартамент, защото дядо му е бил работник в някое комунистическо предприятие. И се бие в гърдите, че пъпът му е хвърлен на жълтите павета. А корените му са от някое казанлъшко селце, където прадядо му е бил овчар. Трябва цялата страна да се развива и глобализира. При положение че Европа стана обща, не можем да припознаваме като собствена столицата, да гоним другоземците и да бягаме от провинцията.", "date": "2018.12.12", "title": "Време е да се глобализираме, а не да се ситуираме"}
{"url": "https://www.monitor.bg:443/bg/a/view/emil-radev-evrodeputat-ot-enp-gerb-nikoj-ne-proverjavashe-za-oryjie-na-kolednija-bazar-v-strasburg-samo-za-kufari-152076", "text": "- Вчера вечерта по улиците на Страсбург имаше паника, но хората бързо се укриха в хотели, ресторанти и други сгради, и останаха блокирани в продължение на часове. Дори Европейският парламент бе затворен и никой не можеше да излезе докъм 3 ч. сутринта от мерки за сигурност. Но впоследствие от органите на сигурността позволиха на хората да се върнат по домовете си. Днес (вчера – бел.ред.) работи градският транспорт, макар и със закъснения. Училища и детски градини са отворени. Коледният базар обаче е затворен и има засилено полицейско присъствие по всички коледни базари във Франция. Министърът на вътрешните работи и главният прокурор са в Страсбург да следят от близо как тече търсенето на извършителя и разследването. Нивото на опасност в страната е вдигнато на най-високото и са командировани служители от други градове, както и специални антитерористични части и армията. - Половин час преди атентата минах през коледния базар, а в момента на стрелбата бях вече в хотела си, който остана блокиран в продължение на часове, и никой не можеше да излезе. Разбрах от медиите и от колеги, които бяха блокирани в центъра по ресторанти и не можеха да се приберат. - Принципно още от 2015 г. има засилени мерки за сигурност по коледните базари във Франция и особено този в Страсбург - все пак той привлича много туристи от Франция и други страни. Но тази година, честно казано, в сравнение с предишни години, мисля, че проверките бяха по-слаби. Никой не проверяваше подробно за оръжие, единствено бяха проверявани куфари и големи чанти. Но например хора с големи и дебели зимни палта не бяха подробно проверявани. - Аз не бях сред тях, но в действителност някои евродепутати и служители на парламента са прекарали нощта в Европейския парламент, особено тези, които обикновено спят в хотели в Германия, тъй като в един момент границите бяха затворени. Баровете и столовите в ЕП са били отворени до много късно, за да могат хората да се нахранят. Медицинският кабинет също е бил отворен. Била е извънредна ситуация, но служителите по кетъринга и охраната на парламента са се справили с нея много добре. - Нападения над коледни базари не се случват за съжаление за първи път - нека не забравяме Берлин през 2016 г. Страсбург е домакин на един от най-старите, най-големите и най-посещаваните коледни базари в Европа. Излезе в един момент непотвърдена информация, че „Ислямска държава” са призовавали за извършването на атаки срещу този коледен базар. В момента тече все още разследването, за да бъдат установени мотивите за нападението, така че още е рано да се каже дали в действително е била целенасочена атака върху коледния базар или не. - Не, границите не са затворени още, но е засилен граничният контрол по тях. Вчера някои колеги са чакали близо час на границата, за да могат да се приберат в хотелите си в Германия. Но границите са отворени. - Все още се събира информация за стрелеца, за да се направи пълна и точна картина за него. Това, което се знае, е, че е 29-годишен мъж, според местните медии с името Шериф Шекат, роден и израснал в Страсбург. Бил е познат на полицията и дори е бил няколко пъти в затвора във Франция и Германия, но не заради терористични престъпления. Обаче по време на едно от последните си пребивавания в затвора е бил радикализиран и от тогава представлява интерес за службите за сигурност и е бил включен в т. нар. списък С за радикализирани хора. По-рано във вторник полицията е отишла в дома му във връзка с кражба, но той не е бил у тях. Намерени са голямо количество гранати. При престрелка с военни вечерта по време на атаката е бил ранен, взел е такси, което го е оставило малко по-късно в друга част на града, и той продължава да бъде търсен от службите. В момента се разпитват четирима души, свързани с него. - Европа не е безсилна пред терора. Напротив, в последните години бяха предприети редица мерки, за да се засили сигурността в рамките на Европейския съюз. Дори в сряда се гласува докладът на специалната комисия по тероризъм, който начертава още допълнителни мерки, които трябва да бъдат предприети за борба с радикализацията, засилване капацитета на службите да се борят с тероризма, да се увеличи яснотата за чуждестранното финансиране на неправителствени културни и религиозни организации и т.н. Ние, политиците, определено няма да спрем да се опитваме да намерим решения, които да гарантират повече сигурност. - Трудно е да се каже. Още не се знае дали службите са имали информация. Дори не се знае дали е замислял да извърши терористичен акт, макар че имайки предвид голямото количество намерени гранати в дома му, това би било логично заключение. Но както вече казах, разследването тече още. Много често говорим за пропуски от страна на службите, но нека не забравяме, че има предотвратени атаки, за които ние просто не знаем или научаваме много по-късно, след извършването на арестите. Но точно фактът, че не знаем за тях, е показател, че службите си вършат работата. Във Франция е имало поне шест големи терористични атаки, които са били предотвратени тази година. Така че нека не обвиняваме веднага службите, а все пак да отчетем трудната работа, която вършат ежедневно в името на нашата сигурност. -Роден е на 26 май 1971 г. във Варна -Завършил е право и публична администрация, доктор по търговско право -Адвокат към Адвокатска колегия – Варна -През 2009 г. е избран за народен представител в 41-вото НС, а през 2013 г. е избран за депутат в 42-рото НС -Евродепутат от 2014 г., член на правната комисия и комисията „Граждански свободи, правосъдие и вътрешен ред” в ЕП", "date": "2018.12.12", "title": "Емил Радев, евродепутат от ЕНП/ГЕРБ:  Никой не проверяваше за оръжие на коледния базар в Страсбург, само за куфари"}
{"url": "https://www.monitor.bg:443/bg/a/view/agenti-pod-prikritie-debnat-na-kolednite-bazari-152086", "text": "Агенти под прикритие ще има по коледните базари в големите градове у нас, както и на местата, където се събират повече хора, научи „Монитор”. Мерките са превантивни и целят да се следи за съмнителни лица, които може да са терористи. След последния атентат в Страсбург мерките са още по-затегнати, въпреки че Въпреки това цивилният състав, който ще работи под прикритие, е увеличен. По неофициална информация на всички места, където хората пазаруват или празнуват почивните дни и прекарват времето след работа, ще има поне по двама цивилни души. Те са специално обучени, за да разпознават хора, които имат терористични намерения. Ще се следи и за такива, които са пияни или могат да създат опасност за останалите. „Не чакаме да стане атентат, за да вземем мерки. отношения към всички критични места”, обясниха от МВР за „Монитор”. Оттам отново поясниха, че опасност за страната ни няма, въпреки това са взети всички небходими мерки, за да не се стига до инциденти или до евентуални атаки. След атентата в Страсбург, където трима души изгубиха живота си, а 13 други бяха ранени, от МВР са започнали проверка и на рисковия контингент у нас. Това са основно мигранти, за които има информация, че са от райони, където има клетки на терористични организации. „До момента няма данни за потенциално опасни лица. Ако имахме такива, то те вече щяха да са в ареста”, обясниха още от МВР. Въпреки това Правят се справки и за пътувания до съмнителни дестинации и контакти с хора, които могат да имат контакт с радикални организации. Засилени мерки за сигурност вече има и на летищата у нас. Там ще бъдат разположени повече полицейски сили, които да бдят за безопасността на пътниците. Автогарите и жп гарите също ще са под постоянно наблюдение, а униформеният състав ще бъде увеличен. Под внимание са взети и метростанциите, а служителите вече са преминали през инструктаж. На него им е обяснено за какви лица да следят и за какво да са особено бдителни. Служителите на „Метрополитен” и униформените трябва да внимават за видимо притеснени хора, които се потят, облечени са с няколко ката дрехи и имат съмнително поведение. Именно заради това и на всички входове на метростанциите има постоянно униформено присъствие. От МВР и ДАНС са изготвили са ясни само на служителите, тъй като касаят националната сигурност. „Около коледните и новогодишните празници ще има струпване на много хора по различни места. Това са молове, площади, базари и тържища. Работим добре с общините и имаме предварителна информация къде ще има повече тълпи. Още преди насрочените дати и часове ние оглеждаме района, правим разстановка на силите и преценяваме как да действаме. Винаги и навсякъде ще имаме хора, които да бдят за сигурността на гражданите. Освен това правим и разчет на маршрутите, по които при евентуален проблем могат да се изнесат линейките”, обясниха още от МВР.", "date": "2018.12.12", "title": "Агенти под прикритие дебнат на коледните базари "}
{"url": "https://www.monitor.bg:443/bg/a/view/oshte-dvama-obvineni-s-r-ovch-za-mini-bobov-dol-152085", "text": "Спецпрокуратурата предяви прецизирано обвинение на скандалния ексминистър на икономиката и енергетиката от БСП Румен Овчаров и повдигна обвинения на назначен от него вече бивш изпълнителен директор на дружеството „Мини Бобов дол“ и на бивш зам.-министър от ведомството, съобщиха от държавното обвинение. Прецизираното обвинение на Дългия инкасатор е повдигнато на 10 декември и е свързано със сключването и изпълнението на договор от 9 юни 2006 година. Той касае даването под наем на активи на „Мини Бобов дол“ на „Ораново“. В същото време заедно с Р.Овч. към наказателна отговорност са привлечени и бившият зам.-министър Анна Янева, отговаряща по онова време за дирекция “Корпоративно управление и преструктуриране“, както и ексшефът на „Мини Бобов дол“ ЕАД Пламен Стефанов, назначен за член на Съвета на директорите със заповед на Овчаров в качеството му на принципал на „Мини Бобов дол“. И на тримата е повдигнато обвинение за умишлена безстопанственост в условията на продължавано престъпление между 2006 година и 2009 година. Според прокуратурата от нея са последвали щети в особено големи размери за предприятието, което било ужилено с повече от 24 млн. лв. Деянието представлява особено тежък случай, съобщиха още от държавното обвинение. Чрез сключения договор за наем на „Ораново“ ЕООД са прехвърлени изключителните права за добив, транспортиране и продажба на въглища от участъците „Бабино“ и „Бобов дол“ от находище „Бобовдолски въглищен басейн“, предоставени от МС на „Мини Бобов дол“, в нарушение на изискванията на Закона за подземните богатства и на Закона за концесиите, без да е проведена открита процедура и без да е установено притежава ли „Ораново“ необходимите за извършване на добив възможности. Така е последвало откриване на производство по несъстоятелност на „Мини Бобов дол“. На 30 март СГП внесе в спецсъда обвинителен акт срещу Овчаров за това, че въпреки задълженията си умишлено не е упражнил достатъчно контрол в резултат на което са последвали значителни щети за „Мини Бобов дол\" в общ размер 8 940 231 лв. и за длъжностно престъпление. Две съдебни инстанции обаче върнаха през май делото на спецпрокуратурата за отстраняване на допуснати процесуални нарушения. След връщането на делото държавното обвинение е извършило множество процесуално следствени действия, при които са били събрани доказателства за това, че в резултат на неупражнения от Овчаров контрол за „Мини Бобов дол“ са последвали щети в размер на повече от 24 млн. лв., т.е. почти три пъти повече. Доказателствата, събрани от спецпрокуратурата след връщането на делото от съда, са обосновали ангажиране на наказателната отговорност и на Янева и Стефанов.", "date": "2018.12.12", "title": "Още двама обвинени с Р. Овч. за „Мини Бобов дол“"}
{"url": "https://www.monitor.bg:443/bg/a/view/mej-chaka-prisydata-si-152089", "text": "Британският премиер Тереза Мей оцеля по време на вота на недоверие, организиран от съпартийците й заради спорния договор с Брюксел за излизането на Великобритания от ЕС. Мей обеща да се оттегли от политиката преди предстоящите парламентарните избори в Кралството през 2022 г., съобщава Ройтерс. Пред депутатите от партията ѝ, тя е завила, че няма да ги води на следващите избори. 200 консерватори открито я подкрепиха от общо 317. Останалите гласуваха срещу нея.", "date": "2018.12.12", "title": "Тереза Мей оцеля при вота на недоверие"}
{"url": "https://www.monitor.bg:443/bg/a/view/es-odobrjava-novi-pravila-za-torovete-152083", "text": "Посланиците към ЕС одобриха днес споразумение с Европейския парламент за нови правила за продажба на торове. Предвижда се да бъдат уеднаквени изискванията за торове, произведени от органични или вторични суровини в Общността, съобщи Съветът на ЕС. Определят се общи гранични стойности за някои замърсители в минералните торове. Новите правила се очаква да осигурят на пазара широк набор от нови и по-щадящи околната среда торове. Производителите, земеделците и потребителите на селскостопански стоки ще спечелят от очаквания растеж на производителността, както и от чистите почви, се посочва в съобщението. Правилата засягат минералните и органичните торове, подобрителите на почвата, растежната среда. Предвижда се новите правила да влязат в сила три години след окончателното им утвърждаване. Цел на промените е насърчаване на широкомащабното производство на торове, като отпадъците се преобразуват в храна за растенията.", "date": "2018.12.12", "title": "ЕС одобрява нови правила за торовете"}
{"url": "https://www.monitor.bg:443/bg/a/view/syhranjavajte-gumite-si-na-hladno-suho-i-tymno-mjasto-152087", "text": "Съхранението на гумите в подходящи условия ще удължи експлоатационния им живот, затова мястото на летните ви гуми е от значение за тяхното състояние. Според експерти правилната температура за съхранение е най-важният фактор. Можете да удължите живота на гумите като ги предпазвате от влага, химикали и ултравиолетови лъчи. Най-лесният вариант е да ползвате хотел за гуми. Според Мартин Дражик, продуктов мениджър на Nokian Tyres, температурата на съхранение е най-важният фактор. Топлината има неблагоприятен ефект върху каучуковите съединения. Гумата започва да изсъхва, да се втвърдява и с времето се появят пукнатини. Може дори да се запали. Перфектното място за съхранение на гуми е хладно място, с температура под 15 градуса, където гумите да бъдат на сухо. За предпочитане са тъмни пространства, защитени от слънчева светлина, понеже ултравиолетовите лъчи понижават издръжливостта на гумата. Все по-често срещан подход е гумите да се съхраняват на хотел, тъй като това освобождава място за други неща. Хотелът за гуми може да бъде лесно решение и в случаите, когато например в жилищната сграда се забранява да бъдат съхранявани автомобилни гуми като противопожарна мярка. В хотела гумите се проверяват, измиват и монтират от професионалисти. Ако гумите ви са произведени преди повече от 10 години, не трябва да ги използвате изобщо. Датата на производство е изписана като четирицифрено число върху самата гума. Първите две цифри показват седмицата на производство, докато последните две обозначават годината. Място за съхранение, което подлага гумата на всички вредни влияния, само за един сезон може дотолкова да я увреди, че тя да не може повече да се ползва. Препоръките за съхранение на зимни и летни гуми са много сходни. Преди да приберете гумите си, ги измийте внимателно и ги изплакнете. Махнете по-големите камъчета от жлебовете и проверете протектора и страниците за пукнатини или необичайни издутини. При миене оставете точката на налягане на водната струя извън гумата, тъй като тя може да прекъсне връзката на каучука с лентата под нея. Това може да доведе до скъсване на гумата при следваща употреба. Гумите не трябва да влизат в контакт с масла, разтворители или други химически смеси на мястото където се съхраняват. Ако е нужно, можете да закупите предпазни торби за допълнителна защита. Гумите не трябва да бъдат затиснати от нещо тежко и не трябва да има напрежение, с други думи, не трябва да нареждате никакви други неща върху тях. Когато съхранявате гумите една върху друга, препоръчително е да увеличите малко налягането, понеже върху най-долната гума има сериозен товар.", "date": "2018.12.12", "title": "Съхранявайте гумите си на хладно, сухо и тъмно място"}
{"url": "https://www.monitor.bg:443/bg/a/view/mej-govori-s-makron-utre-152084", "text": "Френският президент Еманюел Макрон ще проведе телефонен разговор с Тереза Мей преди срещата на върха на Европейския съюз утре, докато британският премиер се опитва да убеди европейските лидери да направят още малко отстъпки за Брекзит, предаде Франс прес, като се позова на съобщение на Елисейския дворец. Канцеларията на френския президент не уточни, дали този разговор ще се състои преди вота на доверие към Тереза Мей като партиен лидер тази вечер в Камарата на представителите. След като в понеделник в последния момент обяви отлагането на гласуването за споразумението за Брекзит, предвидено за вчера в британския парламент, Мей се срещна с много европейски лидери, сред които председателите на Европейския съвет Доналд Туск и Европейската комисия Жан-Клод Юнкер. Макрон и Мей трябваше да разговарят през уикенда, но този разговор беше отложен заради кризата с \"жълтите жилетки\" във Франция. \"Нямаме никакво желание да избягваме френско-британския диалог\", заяви Елисейският дворец. \"Европейската позиция е единна и ясна ( . . . ) не може да има предоговаряне\" на споразумението за Брекзит, което е \"единственото и най-доброто възможно споразумение\", отбеляза канцеларията на френския президент. \"Сега трябва да действаме бързо ( . . . ) Ако губим време, нараства рискът да нямаме сделка до 29 март, датата на която Великобритания ще напусне Европейския съюз\", предупредиха от Елисейския дворец.", "date": "2018.12.12", "title": "Мей говори с Макрон утре "}
{"url": "https://www.monitor.bg:443/bg/a/view/prikovana-kym-leglo-izbrodira-etyra-152011", "text": "Прикована е към легло в Дома за възрастни хора с физически увреждания в Пловдив. Подобна орисия би сринала обикновено всеки човек. 62-годишната Сълка Радева от хисарското село Красново не само, че не се е пречупила духом, но и продължава да се усмихва на хората около себе си, да плете и да бродира гоблени. И не спира да се надява на Коледното чудо, въпреки че знае, че то най-вероятно няма да я споходи. Настанена е в дома преди година. Първоначално си е изплакала очите, след като е осъзнала, че ще остане там до края на живота си. Плакала е месеци наред и също така месеци наред най-близките й роднини са я посещавали всеки ден и са прекарвали часове до болничното й легло. „Когато дойдох, емоционално бях много зле. Но благодарение на децата, идваха всеки ден, през ден, успях да се съвзема”, признава тя. След което се посветила на това, което най-добре умее да прави – да плете и да бродира. „Откакто съм тук успях да избродирам пет гоблена. Последният е на Етъра”, казва пред екипа на „Монитор”/”Телеграф” 62-годишната жена и с бързо движение от дясната страна на леглото си изважда друг гоблен – на момиче, гушнало коте. Вляво от нея продължава да стои плетката, която е подхванала. И не спира да благодари на близките си за тяхната загриженост. Казва, че е жива до ден днешен, благодарение на тях. „Диагнозата ми я поставиха през 1974 година. Вече 45 години съм жива, благодарение на обичта на родители, на брат и снаха, на двамата ми племенника Димитър и Ненко. Те са много красиви и аз много ги обичам. А и те мен. Жива съм, благодарение на тяхната обич”, казва със сълзи в очите Сълка. И разказва, че е родена в най-красивото хисарско село Красново, което е известно с минералните си извори и с археологическите находки. Обяснява, че край селото има открити повече от 270 тракийски могили с различна височина, както и че наблизо, до село Старосел, се намира световноизвестният Тракийски култов комплекс. Признава, че не вярва в диагнозата си „Прогресивна мускулна дистрофия”. Причината е, че, когато е била на 10 години е претърпяла тежка катастрофа. Лекарите не са давали никакви надежди тя да оцелее. „Но оцелях. Оправих се, но пък се започна ходене по мъките, болници, лекари. Минала съм на прегледи при всички известни доктори, професори, че дори и на иглотерапия съм ходила, на баячки…Нищо не помага. Помощ отникъде. В инвалидна количка съм от 1994г.”, обяснява парализираната жена. Примирила се с диагнозата и с лошите прогнози на медиците, че рано или късно ще спре да се движи сама, ще се залежи и ще има нужда от помощ за всички ежедневни дейности. Именно болестта й попречила да завърши образованието си. Първоначално учила в родното си село, където била отличничка. След това започнала да учи в Пловдив, но тогава дошла катастрофата, която тотално променила живота й. „Разболях се и престанах да уча. Без болка болест коварна”, казва Сълка. Тя е настанена в една от 15-те стаи в Дома за възрастни хора с физически увреждания на бул. „Цариградско шосе” в Пловдив, които са само за лежащо болни. И именно, защото болните старци от тези стаи не могат да стават, поради което няма как да присъстват на традиционното коледно тържество в дома, три дами от Пловдив им подариха 15 украсени коледни елхи. Елена Кристиано, Меги Трайкова и Ася Атанасова организират и празничното тържество с почерпка за домуващите на 14 декември на обяд. В тържеството ще участват певецът Пламен Трайков и Фолклорна група „Персенк”. За всеки един от обитателите на дома организаторките на тържеството са подготвили индивидуални подаръци. Идеята им е да зарадват старците от дома преди светлите коледни празници.  ", "date": "2018.12.12", "title": "Прикована към легло избродира Етъра"}
{"url": "https://www.monitor.bg:443/bg/a/view/grisho-i-agasi-se-radvat-na-moshtno-vozilo-152069", "text": "Първата ни ракета Григор Димитров е известен любител на бързите коли, но изглежда, че е намерил съмишленик в това си увлечение в лицето на новия си човек в щаба – консултантът Андре Агаси. Българинът води подготовка за новия сезон в Лас Вегас, където легендата живее. След едно от заниманията им двамата се снимаха до жълто Ламборгини. „Бърз пит стоп след тренировка. Кой мислите, че спечели състезанието?“, попита Григор под фотото, публикувано в Инстаграм. Оказа се, че партньор в заниманията на първата ни ракета в Лас Вегас пък е честият му партньор на двойки Райън Харисън, който пък публикува снимка на тримата. На съвсем други занимания обаче се е отдала бившата ни първа ракета при жените Цветана Пиронкова. Тя влезе в ролята на Дядо Коледа, като с нахлупена червена шапка обяви намаления на стоките от новата й спортна колекция Pirfnetic. На друго фото пък Цвети показа как синът й Александър посяга към сака й с тенис ракети с обяснението „Нашият малък господин още от сега проявява интерес към спорта и не чака втора покана, когато види сака ми с ракетите“.", "date": "2018.12.12", "title": "Гришо и Агаси се радват на мощно возило"}
{"url": "https://www.monitor.bg:443/bg/a/view/kabinetyt-dade-1-3-mlrd-lv-za-hemus-obzor-152070", "text": "Кабинетът отпусна 1,349 млрд. лв. за изграждането на магистрала „Хемус“. Новината съобщи строителният министър Петя Аврамова в началото на правителственото заседание, на което присъстваха и кметовете на Варна, Търговище, Севлиево, Велико Търново, Ловеч и Плевен. Средствата ще бъдат вложени в 134 км между Боаза и пътя Велико Търново - Русе. Премиерът Бойко Борисов обясни, че парите за аутобана са от бюджета и са събрани от битката с корупцията и контрабандата. Министър-председателят припомни, че при предишното управление на страната строителството на магистралата е било замразено. „Знаете, че преди години, по времето на едно друго управление, не знам поради какви причини „Хемус“ беше извадена от възможността да бъде финансирана от европейски програми. А ние искаме да направим процеса необратим“, заяви Борисов и допълни, че Северна България винаги е била приоритет на управляващите, а не само южните магистрали „Струма“, „Марица“ и „Тракия“. Той се обърна и към кметовете с призив, като се приберат в общините си, да кажат на хората, че ангажиментите, които са поети към тях, се изпълняват. Аврамова на свой ред коментира още, че изграждането на участъка е от изключително важен държавен и обществен интерес. „Общата дължина на АМ „Хемус“ от София до Варна е около 420 км. Изградени са участъците между София и Ябланица и от Белокопитово до Варна, които са общо близо 170 км. В момента се строят още близо 26 км от автомагистралата - 9,3 км в отсечката между Ябланица и Боаза и 16,32 км от Буховци до Белокопитово, обясни регионалният министър и допълни, че времето за пътуване между столицата и третия по големина град ще се намали драстично. Автомагистралата ще осигурява и връзка с пристанище Варна, което е ключово за търговията с Русия, Украйна и Турция, отбеляза Аврамова. Кметът на Велико Търново Даниел Панов благодари от името на 122 общини и 13 области, че магистрала „Хемус“ чертае бъдещето на Северна България. „Всички знаем как се развива Южна България. Благодарение на правителството на премиера Бойко Борисов за магистралата вече няма да уточняваме трасета и срокове, а реално ще има изпълнение“, каза Панов. Строителите у нас търпят загуби от политиката на БСП. За това алармираха от ръководството на Камарата на строителите в България (КСБ) след среща с премиера Бойко Борисов. Думите на строителите са по повод исканите проверки за качеството на ремонтите у нас от страна на БСП. Упреците на червените накараха строителния бранш да излезе на мирен протест на столичния булевард „Цариградско шосе“, за да изрази недоволството си от обвиненията за високи цени и безобразно качество, за корупционни практики и отклоняване на средства. На срещата си с КСБ Борисов изтъкнал, че не одобрява линията за дискредитиране на сектора, но призовал за качествено изпълнение на проектите. Той запознал строителите и с решението на МС за отпускане на 158 млн. лв. за разплащане с фирми, ремонтиращи в страната. След срещата от строителната камара обявиха, че не искат да влизат в политически игри и да се нападат един друг. Председателят на КСБ Илиян Терзиев категорично отхвърли твърденията, че се работи некачествено, и призова да започнат да се споделят и положителните неща, които се правят. От своя страна изпълнителният директор на камарата Мирослав Мазнев коментира, че се прави опит за натиск и оклеветяване на строителите пред обществото и европейските институции. “Твърденията, че асфалтът не се яде, а санирането е само с капещи сгради, уронват престижа ни в една политическа игра”, категоричен бе Мазнев. По-рано представители на строителната камара се срещнаха с председателя на НС Цвета Караянчева. На нея те връчиха документ с 60 000 подписа, в които настояват да се спре политическото говорене срещу бранша и поискаха промени в ЗОП и ЗУТ. Строителите разговаряха и с президента Румен Радев. Още 113 млн. лв. от бюджета отиват за нуждите на армията, съобщи военният министър Красимир Каракачанов в началото на правителственото заседание днес.  Парите ще бъдат разпределени за ремонт на хеликоптери и друга техника, за обновяване на казарми, за поддръжка на навигационната система на ВВС, както и за неизползвани клиники на ВМА. Преди две седмици пък, въпреки необходимостта от нов тип изтребители и задействания проект за закупуването на такива, правителството отпусна над 250 млн. лв. за ремонт на старите руски самолети МиГ-29 и Су-25, които не отговарят на натовските стандарти. От своя страна премиерът Бойко Борисов призова да започват конкурсите и да се оправят казармите и сградите, защото не са ремонтирани от десетилетия. „Важно е да кажете, че всички пари, които са необходими за ремонти на кугъри, Су-та, пантери и други, са заделени. Казармите ще бъдат ремонтирани и ще добият нормален вид. Искаме да направим така, че да имат летателна годност самолетите и вертолетите“, заяви Борисов.", "date": "2018.12.12", "title": "Кабинетът даде 1,3 млрд. лв. за „Хемус“ (ОБЗОР)"}
{"url": "https://www.monitor.bg:443/bg/a/view/otkriha-tjaloto-na-izdirvanija-v-stara-planina-turist-152073", "text": "Открито е тялото на изгубилия се турист в Стара планина, съобщиха от Планинската спасителна служба (ПСС) при БЧК. „В 15.10 часа туристът, който беше в неизвестност от 19.00 часа на 10 декември 2018 г., беше намерен. За съжаление, не е имал късмет да оцелее. Планинска спасителна служба при Български Червен кръст изказват съболезнования към близките на пострадалия“, посочват от ПСС.", "date": "2018.12.12", "title": "Откриха тялото на издирвания в Стара планина турист "}
{"url": "https://www.monitor.bg:443/bg/a/view/helmut-palder-reformite-na-glavnija-prokuror-davat-rezultati-152082", "text": "„Мисля, че реформите, които проведе главният прокурор в самата прокуратура, вече дават резултати.“ Това заяви в интервю, публикувано от „Правен свят“, д-р Хелмут Палдер, който от 20 години наблюдава процесите в правосъдната ни система. По думите на д-р Палдер, който е и бивш съветник и ръководител на Международния отдел в баварското МП, прокуратурата не е правилният адресат за критики в България. По отношение на ролята на ВСС пък, той заяви: „Мисля, че въпреки всички критики България намери правилното решение – съдебната й власт да се управлява от ВСС. Също така трябва да се гарантира, че при случай на отявлено незачитане на закона, този ВСС има правомощия да се намесва, за да не се създава впечатление у гражданите, че съдиите могат да решат каквото си пожелаят и от своя страна не носят отговорност спрямо гражданите.“", "date": "2018.12.12", "title": "Хелмут Палдер: Реформите на главния прокурор дават резултати"}
{"url": "https://www.monitor.bg:443/bg/a/view/pravitelstvoto-otpusna-oshte-700-hiljadi-za-obrazovanie-152074", "text": "Правителството отпусна допълнително 731 437 лв. за образование. От тях 585 404 са за четири национални програми  „Осигуряване на съвременна образователна среда“, „Заедно за всяко дете“, „Обучение за ИТ кариера“ и „Без свободен час“, а останалите 146 033 лв. за допълнително финансиране на училища и детски градини. Най-много средства - 336 615 лв, ще бъдат за НП „Без свободен час“. Те ще са предназначени за изплащане на реално взети учебни часове от учители, които са замествали отсъстващи от работа колеги в задължителното предучилищно и училищно образование и в трета и четвърта подготвителна група за периода 01.07.2018 г. - 31.10.2018 г. За НП „Обучение за ИТ кариера“ се предоставят 189 500 лв. на две общински училища за обучение на ученици за придобиване на професионална квалификация по професия „Приложен програмист“. Обучението е предназначено за ученици в средни училища, профилирани гимназии и професионални гимназии, които не се обучават по професия от професионално направление „Компютърни науки“. За Модул „Модернизиране на системата на професионалното образование“ от НП „Осигуряване на съвременна образователна среда“ще бъдат заделени 55 091 лв. за 4 общински училища за разработването на учебна документация (учебни планове и учебни програми) за професионално образование и обучение. 4 198 лв. се предоставят за НП „Заедно за всяко дете“ по Модул „Екипи за обхват“ за командировка на екипите за обхват при осъществяване на мярка „посещение на адрес“, разходи за комуникационни дейности и административни разходи на 37 общински детски градини и училища. Отделно от това за издръжка на паралелки за придобиване на квалификация по защитени специалности от професии и специалности от професии, по които е налице очакван недостиг от специалисти на пазара на труда се предоставят допълнително 135 358 лв. Допълнителни средства в размер на 10 675 лв. са предвидени и за новите защитени детски градини и училища за периода 15.09.2018 г. - 31.12.2018 г. Необходимите средства се осигуряват от бюджета на МОН за 2018 г.", "date": "2018.12.12", "title": "Още 700 хиляди лева за образование"}
{"url": "https://www.monitor.bg:443/bg/a/view/pravnata-komisija-prie-promenite-v-antikorupcionnija-zakon-152079", "text": "Правната комисия в НС прие на първо четене промените в Закона за противодействие на корупцията и за отнемане на незаконно придобитото имущество. 12 от депутатите гласуваха „за“, а 6 „въздържал се“. Промените, внесени от депутати от ГЕРБ предвиждат при прекратено наказателно производство да няма законова пречка за отнемане на незаконно придобито имущество. До тях се стигна, след като на 7 декември излезе тълкувателно решение на оглавявания от Лозан Панов ВКС, според което прекратяването на производство е абсолютна пречка за внасяне на иск за конфискация и така се отвори възможност започнали вече дела да бъдат прекратявани, както стана с делото срещу Христо Бисеров. Председателят на комисията Данаил Кирилов заяви, че спешността за промените е продиктувана от опита с тълкувателно решение да се промени закона. “Не очаквах такъв резултат от това тълкувателно решение“, заяви Кирилов. На заседанието на комисията днес бяха главният прокурор Сотир Цацаров, правосъдният министър Цецка Цачева, вътрешният министър Младен Маринов и шефът на Антикорупционната комисия Пламен Георгиев. Била пратена писмена покана и до Панов, но вместо да дойде, той изпрати съдия от Гражданската колегия във ВКС. „Г-н Панов беше поканен на заседанието писмено, както желае да бъде канен, но няма отговор. Той не прояви уважение и конституционност да дойде в правната комисия“, отбеляза Кирилов. „Тълкуването, което се предлага от ВКС, е въпреки закона и при ясна воля на законодателя. Това тълкуване изменя закона. Моите уважения към съда, но той не създава закони, само ги прилага“, заяви пък Цацаров. Той добави, че всички аргументи на прокуратурата са за антикорупционния закон в посока, че гражданската конфискация не е обвързана с развитието на наказателния процес. „Гражданската конфискация е начинът да се възстанови справедливостта, която е нарушена с това тълкувателно решение“, каза още главният прокурор. „Гражданската конфискация не е наказание на лицата. Целта й е да възстанови справедливостта чрез отнемане на незаконно придобито имущество. В българското право няма изрична норма, която да забранява обратна сила, това се прави по изключение от законодателя с нарочна разпоредба, която предвижда обратното действие“, заяви Цачева, също подкрепяйки законовата промяна. Представителят на ВКС съдия Борислав Белазелков заяви, че придобитото по престъпен начин трябва да бъде отнето. „Не бива да се отменя законът. Това е начин не само да спрем финансирането на тероризма, но и да отнемем това, което е неправомерно отнето от обществото, каза върховният съдия. Той не знаел какво е попречило на Панов да дойде на заседанието на правната комисия. „Не ми дължи отчет. Важното е, че представител на институцията е дошъл“, заяви Белазелков. „Не мога да коментирам дали има лични мотиви в тълкувателното решение на ВКС. За мен с тълкувателното решение беше изменена действителната воля на законодателя“, каза пред журналисти след края на заседанието на комисията Пламен Георгиев. Пред депутатите той съобщи, че щетите от тълкувателното решение на ВКС растат всеки ден. Делата за незаконно придобито имущество, които ще бъдат прекратени, вече са 22, а сумата е над 22 млн. лв. „Тълкувателното решение променя действителната воля на законодателя. Не бива да се допуска намесването на една власт в правомощията на друга. Трябва да устоите принципа на разделението на властите и да покажете че в правовата държава се зачитат решенията на КС. Ако се реши да няма гражданска конфискация, ние ще го спазваме, но това решение трябва да се вземе от депутатите“, каза пред тях Георгиев. В петък промените в закона ще лъдат разглеждане в пленарна зала.", "date": "2018.12.12", "title": "Правната комисия прие промените в антикорупционния закон"}
{"url": "https://www.monitor.bg:443/bg/a/view/svetovno-po-futbol-i-shkolo-naj-tyrseni-prez-2018-a-152071", "text": "Словосъчетанието „Световно първенство по футбол“ и думата Shkolo са първите две най-характерни търсения от българите в интернет, обявиха вчера в годишният си доклад от Google. След личностите в тройката са Весела Нейнски, Албена Вулева и Благой Георгиев, сочи още статистиката. Класацията за най-характерни търсения се оглавява от Световното първенство по футбол, като то води и в класацията за популярни спортни събития. Но на върха на класацията сред общите термини попада и сайт, свързан с образованието, наречен shkolo. Сред социалните и икономически теми, които са намерили отражение в търсенето са GDPR, “Истанбулска конвенция“, „турска лира“. Сватбата в британското кралско семейство е предизвикала голям интерес и сред българите, като церемония попада в топ 5 при събитията, а Меган Маркъл е сред най-търсените личности за годината. Още по-интересно е присъствието в тази класация на Гинка Върбакова и естествено тук попадат множество личности от малкия екран. Кубрат Пулев в последните години е на върховете на класацията за спортни събития. И през 2018 не прави изключение, като мачът му с Хюи Фюри очаквано е сред водещите спортни събития на родна земя. Олимпийските игри, Уимбълдън, турнирът в Австралия и мачове от вътрешното първенство доминират в класацията за спортни събития. През 2018-а се наблюдава и засилен интерес към онлайн ресурси свързани с образованието. Освен платформата shkolo сред най-търсените са и резултатите от матурите, конкурсът „Европейско кенгуру 2018“,  „учебници МОН” и различна информация свързана с прием в училищата. Два български филма “Дъвка за балончета” и “Лили рибката” се включват в топ 5 на най-търсените филми, а водещи са „50 нюанса освободени“ и Venom. Сайтът на Министерство на транспорта за решаване на листовки за шофьорски изпити и Комисия за защита на личните данни са сред най-търсените термини, свързани с институциите у нас. Сред тв предаванията първите три по интерес са VIP Brother, Фермата и Instaqueen.  ", "date": "2018.12.12", "title": "Световното по футбол и Shkolo най-търсени през 2018-а"}
{"url": "https://www.monitor.bg:443/bg/a/view/puskat-tramvaite-po-grafa-predi-koleda-152072", "text": "Очаквам преди коледните празници да бъде пуснато движението на трамваите по ул. „Граф Игнатиев“. Това съобщи кметът на София Йорданка Фандъкова на официалното представяне на първите електробуси. „Документите са предадени в ДНСК, очаквам приемателната комисия да бъде назначена и веднага след това да може да тръгне трамвая“, обясни Фандъкова. Градоначалникът коментира и сигнала до прокуратура, подаден от общинските съветници от Реформаторския блок Иво Божков и Марта Георгиева, че в периода 2007-2017 г. са изчезнали 8000 тона павета. По думите й от година тече проверка как се съхраняват паветата, премахнати от софийските улици. „Изненадана съм, че този сигнал се подава дни преди да са готови резултатите от проверката, която възложих след сигнал от г-н Божков до мен още миналата година\", каза Фандъкова и допълни, че няма информация за изчезнали стари павета.", "date": "2018.12.12", "title": "Пускат трамваите по „Графа“ преди Коледа"}
{"url": "https://www.monitor.bg:443/bg/a/view/dfz-prevede-73-mln-leva-za-namalen-akciz-vyrhu-gaziola-152078", "text": "ДФ „Земеделие“ преведе първи транш в размер на близо 73 млн. лв. (72 864 453 лв.) на 9429 земеделски стопани по схемата „Помощ под формата на отстъпка от стойността на акциза върху газьола, използван в първичното селскостопанско производство“, съобщиха от разплащателната агенция. Изплатените средства представляват 88,77% от одобрения размер на държавната помощ за всички кандидати. Останалата част, в размер на около 11 млн. лв., ще бъде изплатена на всички 9 429 земеделски стопани с втори транш в началото на 2019 г. Бюджетът за 2018 г. по схемата, по която ще бъдат възстановени разходите на земеделските производители за закупено гориво през 2017 г., е 84 млн. лв. при ставка от 0,38 лв. за литър. Помощта се предоставя под формата на намаление на акцизната ставка на газьола, използван за механизирани дейности в първичното селскостопанско производство в секторите „Растениевъдство“ и „Животновъдство“. На подпомагане подлежат земеделски стопани, които имат валидно заявление за подпомагане по Схемата за единно плащане на площ (СЕПП) и схемите за обвързано подпомагане за животни за годината, предхождаща тази на кандидатстване за държавната помощ. Фермерите, които не попадат в обхвата на схемите за обвързано подпомагане, трябва да имат регистриран животновъден обект по Закона за ветеринарномедицинската дейност.", "date": "2018.12.12", "title": "ДФЗ преведе 73 млн. лева за намален акциз върху газьола"}
{"url": "https://www.monitor.bg:443/bg/a/view/jana-marinova-i-orlin-pavlov-sa-naj-stilnite-artisti-152077", "text": "Актьорите Яна Маринова и Орлин Павлов блеснаха като големите победители в категория „Изкуство“ на церемонията по връчването на наградите „БГ модна икона 2018“. Останалите лауреати са Мая Антова и Юлияна Дончева в категория „Бизнес“, Жаклин Вагенщайн в категория „Култура“, Кристина Патрашкова в категория „Медии и журналистика“. Омбудсманът на Република България Мая Манолова получи специална награда за най-стилен политик и общественик. Отличията връчиха предишни носители на приза „БГ модна икона“, сред които Ники Сотиров, Ники Кънчев и Ники Илиев. Силно се надявам, че със своите награди Академията за мода дава своя принос за издигане на визуалната култура и за открояване на добрата репутация и професионализма от фалша, имитациите и съмнителната популярност“, заяви по време на церемонията проф. Любо Стойков. В спектакъла по повод десетото юбилейно издание на наградите „БГ модна икона'' за първи път беше показано ревю с метални рокли – творби на българския скулптoр Живко Седларски. Актуални колекции представиха още дизайнерът Иван Гинчев, носителят на „Златна игла 2018“ за булчинска мода Христо Чучев, младата Диляна Матеева и други.", "date": "2018.12.12", "title": "Яна Маринова и Орлин Павлов са най-стилните артисти"}
{"url": "https://www.monitor.bg:443/bg/a/view/po-koleda-pazaruvame-s-nostalgija-po-socializma-i-tyrsim-razlichnoto-152068", "text": "Носталгията по отминалото време на социализма и чуждите традиции влияят при избора на продукти на българина за коледната трапеза. Това показва проучване на Kaufland България за тенденциите при пазаруване по Коледа и Нова година. Започваме подготовката за празниците от все по-рано с всяка изминала година, пазаруваме повече, в по-големи количества, както и по-качествени, и премиум стоки. За коледната трапеза българите са все по-склонни да експериментират с различни от обичайните и традиционни вкусове. В последните години нараства значително  продажбата на пуйки. В Kaufland продажбите им в количество към момента са с 22% повече, отколкото през цялата 2017 г. За това, че отминалите време са оставили трайно отражение върху българите е количеството продадени плодове, които навремето са били дефицитни. Пример за това са продажбите, реализирани само за една седмица, тази преди Коледа, на портокали в кофа, които възлизат на 1,3 млн. кг. като веригата отчита най-високия дял на продадени артикули, произведени в България, при свежите храни – млечни, колбаси, риба, замразени храни, тестени изделия – близо 64% за периода януари-ноември 2018 г. Следват ги плодовете и зеленчуците с дял от близо 46% за същия период. Наблюдава се устойчива тенденция с всяка изминала година коледно-новогодишното пазаруване да започва все по-рано, въпреки че традиционно най-горещите дни за пазар остават 23 и 30 декември. Само за декември 2017 г. Kaufland регистрира над 6,3 млн. касови бележки от покупки. Почивни дни за веригата за поредна година ще бъдат 25 декември и първия ден на 2019 г. За да подсигури все по-голямата и разнообразна потребителска кошница през този период, веригата обогатява стандартния си асортимент от над 22 000 арткула с допълнителни над 1300 предложения само за празниците, съобразени изцяло с разнообразието от вкусови предпочитания на клиентите. С всяка изминала година потребителите пазаруват повече през празничния период. преди всичко заради пазара в по-големи количества. Ръстът се дължи още на тенденцията по празниците потребителите да избират по-висок клас продукти – както хранителни, така и нехранителни. Забелязва се предпочитание към известни марки продукти за трапезата и за подаръци за близките. Собствената марка детски играчки Kidland, която Kaufland представи през ноември 2018 г. например, е основната причина до момента да са продадени три пъти повече играчки в сравнение със същия период миналата година. Дори, когато търсят базови артикули за празничната трапеза, потребителите отново са склонни да избират по-премиум предложения. В същото време остават ценово чувствителни и интересът към промоциите се запазва, особено към отстъпки при по-високия клас продукти. Богатият асортимент и комплексните решения, тип „one stop shop”, които Kaufland предлага, традиционно привличат и нови клиенти по празниците, които искат да експериментират нови и непознати вкусове и търсят по-широк кръг от стоки, извън обичайните, за празниците. Докато трапезата на Бъдни вечер е строго традиционна, то тази на Коледа става все по-разнообразна. Клиентите все повече избират необичайни и гурме решения, в това число и чуждестранни. Доказателство е все по-засиленият интерес към хамона. Хамонът от луксозната марка на Kaufland Exquisit, който веригата предлага ексклузивно по празниците, бележи троен ръст в продажбите през 2018 г. в сравнение с 2017-а. Ръст в продажбите отчитат още прошутото, антипастите, панетоне и щолен.", "date": "2018.12.12", "title": "По Коледа: Пазаруваме с носталгия по социализма и търсим различното"}
{"url": "https://www.monitor.bg:443/bg/a/view/12-bebeta-proplakaha-do-12-chasa-na-12-dekemvri-v-bolnica-v-plovdiv-152059", "text": "Щастливото число за медиците от частна АГ болница в Пловдив явно е 12, защото до обяд на 12-ия ден от 12-ия месец от годината там се родиха точно 12 бебета. До края на деня се очаква този брой да се увеличи, но засега 12 запазва пълната си символика, съобщиха от здравното заведение. Половината от децата са родени по естествен път, останалите шест са със секцио. Сред пеленачетата има и две близначета – момиче и момче, както и бебе, родено точно в 12 часа. Най-голямото от новородените на 12.12.2018г. е момченце, което е било и първото, родено за деня, с тегло 3760 грама и ръст 51 сантиментра. Най-малкото бебе е едва 650 грама и е  родено в 26 г.с. Родителите са я кръстили Юлия и в момента тя е настанена в неонатологичното отделение на болницата за по-интензивни грижи.  Малката Юлия не е интубирана, а дишането ѝ се подпомага единствено от назален СРАР. Приложен ѝ е сърфактант по метода ЛИСА /less invasive surfactant administration/ и в момента състоянието ѝ е стабилно, с добри жизнени показатели, уточниха лекуващите я лекари. От началото на годината до момента само в болница „Селена“ са родени 2200 бебета. Все повече са и семействата, които решават да съхранят стволови клетки на територията на болницата, заради изключително благоприятната възможност цялата процедура да се извърши за по-малко от няколко часа и по този начин да се запазят 100% живи клетки.", "date": "2018.12.12", "title": "12 бебета проплакаха до 12 часа на 12 декември в болница в Пловдив"}
{"url": "https://www.monitor.bg:443/bg/a/view/plovdiv-shampion-po-otkrivane-na-novi-rabotni-mesta-152058", "text": "С 12% ще се увеличи заетостта в Пловдив през 2019г. Това е с 4 на сто повече в сравнение с края на тази година, с което градът под тепетата изпреварва София. За догодина прогнозата за столицата се подобрява с 2% и достига до ръст от 9 на сто. Това става ясно от изследване на заетостта на “Менпауър груп”, което обхваща данни от 620 работодатели в пет региона в България. Освен в Пловдив, ръст на новооткрити работни места ще има и във всички големи региони в страната, като търсенето на нови служители основно ще е съсредоточено в още 4 града. Ситуацията за трудова заетост във Варна е същата, като в столицата. В Русе и Бургас процентът на трудещите се ще скочи с около 8 на сто. Нивата се очаква да се увеличат във всички 10 индустрии. Най-добри са очакванията за сектори като финанси, застраховане, недвижими имоти и бизнес услуги - ръст от 25%. 19% повече работници пък се очаква да бъдат наети в строителството, докато в промишлената търговия на едро и дребно увеличението е с 14 на сто. При земеделието, горското стопанство и производството пък процентът ще бъде 10 на сто. Най-слаби са прогнозите за наемане на нови служители при миньорите и в публичния сектор - ръст от само 2%. Работодателите от средно големи компании най-често наемат нови служители 11% от фирмите смятат да увеличат персонала си, 7% - да го намалят, а 78 на сто не очакват промяна. Коригирана спрямо сезонните колебания, нетната прогноза за заетостта в страната е +8%. Въпреки това обаче очакванията за ръст на заетостта са най-слаби от 4 години насам. „Това се дължи на факта, че в началото на годината фирмите обикновено изчакват да видят как ще се развият нещата, преди да вземат по-сериозни решения за увеличение на работната сила. В същото време компаниите все по-често споделят притесненията си, че имат нужда от нови служители, но не могат да намерят достатъчно подходящи кандидати. В момента едни от най-търсените профили включват работници и експертни позиции и много работодатели вече започнаха да внасят такива таланти от чужбина“, каза Александър Хангимана, управляващ директор на „ManpowerGroup Балкани“.", "date": "2018.12.12", "title": "Пловдив - шампион по откриване на нови работни места"}
{"url": "https://www.monitor.bg:443/bg/a/view/bpc-skochi-sreshtu-donorstvoto-iska-izrichno-syglasie-prijive-152066", "text": "Българската православна църква скочи срещу донорството и реда, по който то е установено сега у нас. От Светия синод категорично настояват за съгласие да се счита само, когато човек приживе е заявил волята си органите и тъканите му да бъдат трансплантирани на болен. Това става ясно от позиция на синода, разпространена до медиите. „Донорът трябва да осъзнава действието си или, ако по някаква причина е изпаднал в мозъчна смърт, свободно и не по принуда да е изявил съгласие за взимането на органите му. Донорът трябва винаги да е дарител“, се подчертава в документа. БПЦ категорично заявява, че незаявеният отказ не бива да се тълкува като съгласие. Според сега действащата нормативна уредба в здравно-осигурителната книжка се вписва само отказът от донорство, като по презумпция се смята, че липсата му означава съгласие. „Липсата на отказ, освен на възможно съгласие, може да се дължи и на множество други причини - като неинформираност, липса на възможност за волеизява, не на последно място - липса на взето решение, се казва в позицията. - Църквата може да приеме трансплантациите единствено като изява на обич, взаимност, или на саможертвен порив, на освобождаване от мрежите на егоизма и еснафщината. Но Тя няма никога да ги приеме, ако те са изражение на алчността и користолюбието, отчуждаващи дарителя от самото му дарение“, подчертават още от синода.", "date": "2018.12.12", "title": " БПЦ скочи срещу донорството, иска изрично съгласие приживе"}
{"url": "https://www.monitor.bg:443/bg/a/view/smyrtna-prisyda-za-kitaec-sgazil-s-kolata-si-hora-152061", "text": "Мъж, който се вряза с джип в множество, а после започна да мушка с нож минувачи, беше осъден на смърт в Китай, предаде ДПА. Нападението беше извършено на 12 септември в град Хънан в китайската провинция Хунан. В него загинаха 15 души, а 43 души бяха ранени. Повече подробности за нападателя не се съобщават.  Китайските градове са относително безопасни в сравнение с тези в други страни. Но от време на време хора извършват нападения, като използват нож или коли, тъй като притежанието на огнестрелни оръжия е стриктно регулирано. Обикновено нападателите са психически неуравновесени или изпитват ненавист към обществото.", "date": "2018.12.12", "title": "Смъртна присъда за китаец, сгазил с колата си хора "}
{"url": "https://www.monitor.bg:443/bg/a/view/vyvejdat-strog-kontrol-nad-vzrivoopasnite-materiali-v-es-152065", "text": "Посланиците на страните от ЕС приеха въвеждането на по-строг надзор на достъпа до съставките за производството на взривни вещества, съобщи Съветът на ЕС. Посланиците са постигнали съгласие за затегнати правила за наличността, предлагането, притежаването и използването на тези съставки. В съобщението се пояснява, че съставките са химически вещества, които имат законно приложение, но с тях може да се злоупотреби и да се произведат самоделни взривни устройства. Новите правила ще ограничат достъпа до тези съставки и ще дадат възможност за съобщаване на съмнителни покупки. Предвижда се занапред да има съставки \"под ограничение\", които не може да се предоставят, притежават или използват от общия потребител над определена концентрация, и \"регулирани\", за които продавачите следва да подават съобщения в случай на възникнали подозрения. Държавите в ЕС ще запазят възможността да въвеждат лицензирани продажби за някои съставки за производството на взривни вещества. Това решение трябва да бъде подкрепено от Европейския парламент. Новите правила ще влязат в сила две години след като бъдат приети от евродепутатите.  Съветът на ЕС отчита, че съществуващите мерки за надзор са се оказали недостатъчни за предотвратяване на незаконното производство на самоделни взривни устройства. Изискването за регистриране на покупките не предотвратява достъпа на престъпници до опасните съставки. Действащите правила съдържат неясни задължения, включително за подаването на сигнали в случаи на съмнителни покупки.", "date": "2018.12.12", "title": "Въвеждат строг контрол над взривоопасните материали в ЕС "}
{"url": "https://www.monitor.bg:443/bg/a/view/s-2-7-e-poskypnal-jivotyt-u-nas-ot-nachaloto-na-godinata-152063", "text": "Инфлацията от началото на годината (ноември 2018 г. спрямо декември 2017 г.) е 2,7%, а годишната инфлация за ноември на годишна база е 3,1%, което сочи забавяне спрямо темпа от 3,6% през предишния месец. Това показват данни на Националния статистически институт (НСИ), публикувани днес. Средногодишната инфлация за периода декември 2017 - ноември 2018 г. спрямо периода декември 2016 - ноември 2017 г. е 2,8%. През ноември 2018 г. спрямо месец по-рано при цените на хранителни продукти и безалкохолни напитки има намаление от 0,2%; алкохолни напитки и тютюневи изделия са поскъпнали с 0,1%; облекло и обувки са поевтинели с 0,1%. При жилища, вода, електроенергия, газ и други горива има увеличение с 0,7%; жилищно обзавеждане, домакински уреди и принадлежности и обичайно поддържане на дома - намаление с 0,5%; здравеопазване - увеличение с 0,1%; транспорт - намаление с 3,0%; съобщения - увеличение с 0,8%; развлечения и култура - увеличение с 0,3%; образование - цените остават на равнището от миналия месец; ресторанти и хотели - увеличение с 0,5%; разнообразни стоки и услуги - увеличение с 0,4%. През ноември 2018 г. цените на лекарските и на стоматологичните услуги са се увеличили съответно с 0,8 и 0,1%, а цените на лекарствените продукти остават на равнището от предходния месец. В края на ноември 2018 г. в групите на нехранителните стоки и услугите от НСИ регистрират намаление на цените при: облекло и обувки - с по 0,1%, течни горива за битови нужди - с 3,1%, мебели - с 1%, перални и съдомиялни - с 0,5%, климатични инсталации - с 2,5%, прахове за пране - с 1,3%. Съществен спад се отчита при цените на дизелово гориво - с 2,5%, автомобилен бензин А95H - със 7,4%, автомобилен бензин А98Н - с 6,2%, международни полети - с 8,5%, мобилни телефонни апарати - с 4,7%, телевизори - с 2,1%, продукти за лична хигиена - с 0,4%, и други. Увеличение има при цените на брашното - с 1,1%, хляб - с 2,5%, малотрайни и трайни колбаси - съответно с 1,1 и 0,6%, мляно месо (кайма) - с 0,5%, нискомаслено прясно мляко - с 0,8%, сирене - с 0,3%, извара - с 0,9%, олио - с 0,2%, краставици - с 26%, зрял лук и чесън - съответно с 9.9 и 4.6%, маслини - с 0,9%, картофи - с 2%, шоколад и шоколадови изделия - с 0,1%, чай - с 0,2%, минерална вода - с 1,4%, газирани напитки - с 0,2%, вина - с 0,2%, бира - с 0,1%, и други.", "date": "2018.12.12", "title": "С 2,7% е поскъпнал животът у нас от началото на годината"}
{"url": "https://www.monitor.bg:443/bg/a/view/dinamo-bukuresht-poiska-plamen-iliev-152062", "text": "Румънският гранд „Динамо“ (Букурещ) проявява сериозен интерес към вратаря на националния ни отбор и „Астра“ (Гюргево) Пламен Илиев. Според информация на „Газета Спортурилор“ стражът не само е в полезрението на клуба, а е №1 в трансферния списък на треньора Мирча Редник за нови попълнения. За бъдещето на родния страж все още няма яснота, като Илиев има договор с „Астра“ до лятото и не иска да го подновява. Поради това клубът обмисля да го трансферира през зимата и да вземе някакви пари за бившия играч на „Левски“ и „Ботошани“. След месец януари Пацо ще може да преговаря като свободен агент с всеки клуб, проявил интерес към него, и по тази причина преминаването му в „Динамо“ може да бъде форсирано още до нова година. Името на вратаря в последно време бе свързвано още с родния „Левски“, „Стяуа“ и „Коняспор“, но до трансфер в тези тимове така и не се стигна поради неразбирателство за трансферната сума на Илиев.", "date": "2018.12.12", "title": "„Динамо“ (Букурещ) поиска Пламен Илиев  "}
{"url": "https://www.monitor.bg:443/bg/a/view/antyni-ivanov-chupi-bg-rekord-i-na-100-m-byterflaj-152064", "text": "Антъни Иванов постави нов национален рекорд на 100 м бътерфлай - 51,81 сек. в сериите на световното първенство по плуване в 25-метров басейн в Гуанджоу (Кит). Това обаче не му стигна за класиране на полуфиналите. най-добрият ни плувец свали 0,04 от предишното си върхово постижение 51,85 сек., поставено миналата година на държавния шампионат в София. С него се нареди на 25-а позиция в класирането. Това стана само ден, след като плува във финалите на 200 м бътерфлай и завърши на 8-о място в света. Най-бърз в сериите на 100 м бътерфлай беше новата звезда на американското плуване Кейлъб Дресел с 49,23 сек., а втори остана световният рекордьор в дисциплината Чад Ле Кло от Южна Африка с 49,34. Дебютантът на шампионат на планетата Йордан Янчев зае 37-о място след сериите на 200 м свободен стил с 1:48,28 мин. С най-добро време във финала 1:41,83 мин. влезе Александър Греъм (Авл). Унгарката Катинка Хошу спечели второ злато, след като финишира първа на 200 м бътерфлай за 2:01,73 мин. Преди това тя взе и титлата на 400 м съчетано. Женската щафета на САЩ на 4х50 м съчетано в състав Оливия Смолига, Кейти Мейли, Келси Делия и Майори Комърфорд подобри световния рекорд с 0,89 сек., като записа 1:42,38 мин. С рекорд завърши и смесената щафета на американците Кейлъб Дресел, Райън Хелд, Майори Комърфорд и Келси Делия - 1:27,89 мин. Камерън ван дер Бург (РЮА) пък е шампион на 100 м бруст при мъжете с 56,01 сек. - рекорд на шампионатите. Втори остана беларусинът Илия Шиманович с 56,10, а трети е Ясухиро Косеки от Япония с 56,13. На 100 м гръб при мъжете златото взе Райън Мърфи от САЩ с 49,23 сек., следван от китаеца Сяю Су с 49,26 и Климент Колесников (Рус) - 49,40. Елия Аткинсън е шампионката на 50 м бруст при жените с 29,05 сек. Състезателката от Ямайка, която преди два месеца счупи световния рекорд в дисциплината, успя да надделее в конкуренцията на литовката Рута Мейлутите, която завърши втора с 29,38 и италианката Мартина Караро, финиширала трета с 29,59 секунди. В един от най-интересните финали през втория ден - на 200 м свободен стил за мъже, триумфира Блейк Пиерони (САЩ) с 1:41,49 мин. Втори остана Данас Рапсис (Лит) с 1:41,78, а трети - Александър Греъм (Авл) с 1:42,28 мин.", "date": "2018.12.12", "title": "Антъни Иванов чупи БГ рекорд и на 100 м бътерфлай"}
{"url": "https://www.monitor.bg:443/bg/a/view/kilyryt-ot-strasburg-vikal-allah-akbar-152067", "text": "Германската полиция издирва двама заподозрени - братята Шериф и Сами К., след кървавото нападение във френския град Страсбург, съобщават немски медии. Говорителка на полицията в Кобленц потвърди, че в момента се претърсва 30-километров участък по френско-германската граница, който обхваща германските провинции Саар и Райнланд-Пфалц. Трима души бяха убити и 13 ранени, след като въоръжен откри стрелба на коледен базар в Страсбург във вторник вечерта. Седем от ранените са в тежко състояние и броят на жертвите може и да расте, предупредиха от полицията.   Единият загинал е 47-годишният тайландец Анупонг Суебсаман, който е бил прострелян фатално в главата. Сред ранените има и италиански журналист. Българското външно министерство съобщи, че няма данни за пострадали българи при терора и евродепутатите ни са добре. Нападателят бе идентифициран само часове след атаката – това е 29-годишният роден на 4.02.1989 г. в Страсбург Шекат Шариф. След стрелбата на Коледния базар нападателят на два пъти е влязъл в престрелка със силите на реда. Той е бил ранен от рикоширал куршум, но е успял да се измъкне. Първоначално се твърдеше, че е заплашил шофьор на случаен автомобил с оръжие в главата, за да го отведе от мястото. Шериф е викал \"Аллах е велик\" по време на атаката, съобщи парижкият прокурор Реми Ейц, цитиран от Ройтерс. Според \"Паризиен\" Шериф е имал връзки с ислямистки среди в Страсбург. Жена, свидетел на терора, описа нападателя като висок 1,90 см, носещ черна шапка. Френските власти провеждат операция по залавянето му и обявиха най-високо ниво на опасност от атентати. Води се разследване за престъпление по терористични подбуди. В хода на издирвателната операция са задържани петима души. В деня на нападението полицейски служители са го търсели в дома му, за да го арестуват по подозрение за участие в обир, но не са го открили. След атаката още през нощта срещу сряда домът му е бил обискиран и са намерени гранати. Френският държавен секретар към министерството на вътрешните работи Лоран Нуньес каза, че заподозреният може да е избягал в Германия. Шериф е познат на органите на реда за извършване на редица престъпления, заради които е лежал в затвори във Франция и Германия. Шериф е бил задържан в Германия през 2016 г. за взломна кражба. Бил осъден на \"2 години и 3 месеца затвор през 2012 г. за кражба с взлом\". Осъденият излежал малко повече от година в Германия, преди да бъде експулсиран във Франция. Според в. \"Тагесшпигел\", заподозреният проникнал тогава в зъболекарски кабинет в Майнц, откъдето откраднал пари и златни коронки. Четири години по-късно нападнал аптека в Енген, близо до Боденското езеро. В един от случаите е бил осъден на две години затвор през 2011 г. за въоръжено нападение, при което използвал парчета от счупена бутилка. Според властите именно в затвора се е радикализирал. Той е включен в базата данни S - това са дела, свързани със заплаха за държавната сигурност. В тези списъци има 26 000 души, като за 10 000 от тях се предполага, че са радикализирани. Веднага след атаката френският президент Еманюел Макрон прекъсна своя среща и бе събран кризисен щаб. Вътрешният министър Кристоф Кастанер пристигна в Страсбург. Заместник-кметът Ален Фонтанел призова гражданите към спокойствие. \"Стрелба в центъра на Страсбург. Благодаря на всички, че оставате по домовете си докато ситуацията бъде изяснена.\" - написа той в Туитър. В сградата на ЕП за кратко останаха блокирани част от евродепутатите, докато полицията прецени, че е безопасно те да я напуснат. В сряда германското правителство заяви, че е засилило контрола по границата на страната с Франция след нападение в Страсбург, но не смята, че нивото на заплаха във ФРГ се е променило. Говорителката на вътрешното министерство Елеоноре Петерман каза, че няма причина коледните базари в Германия да не бъдат посещавани. Преди две години коледен базар в Берлин стана мишена на смъртоносно нападение. Охраната на коледните пазари в Белгия ще бъде усилена след снощното терористично нападение в Страсбург, съобщиха местни медии. Кметът на Брюксел Филип Клоз е разпоредил още от днес допълнителни полицейски сили да бъдат изпратени в центъра на града, където е разположен базарът за Коледа. Той призова гражданите да бъдат особено внимателни, но и да не се поддават на паника, за да не си развалят празника. Засега степента на готовност за терористичен удар в Белгия остава без промяна. За охраната на базарите в по-големите градове на страната работят полицаи и частни охранители. Съобщава се, че от снощи е подсилена охраната по границата между Белгия и Франция.", "date": "2018.12.12", "title": "Претърсват 30-километра между Франция и Германия заради килъра от Страсбург (ОБЗОР)"}
{"url": "https://www.monitor.bg:443/bg/a/view/barekov-pregovarja-s-ataka-za-evrovota-dogodina-152057", "text": "Евродепутатът и лидер на „Презареди България“ Николай Бареков е получил мандат от Изпълнителното бюро на партията за преговори за общо явяване с „Атака“ за евровота догодина. Това става ясно от протокол от заседанието на бюрото, проведено в Брюксел, изпратено до медиите. Бюрото на формацията изслушало доклад за резултатите от досега водените преговори с „АТАКА“ и възложило на Бареков до 31 януари 2019 г. да докладва за състава на бъдещо коалиционно споразумение между ПП „Презареди България“ и други политически партии и организации изповядващи консервативни ценности за формирането на коалиция „Обединени консерватори“. В доклада си Бареков изтъкнал желанието на Алианса на евроконсерваторите (АКРЕ) консервативната общност в България да се яви като единен субект на предстоящите избори за ЕП. Целта е преговорите да се проведат през януари, за да може да бъде сключено предварително коалиционно споразумение до края на същия медец. Този график се налагал и от факта, че АКРЕ ще заседава през месец февруари в Рим и там се очаква да бъде съобщено окончателното решение за формирането на коалиция между консервативните формации в България, както и да се обсъжда процедурата за членство в АКРЕ на „АТАКА”. ИБ е дало мандат на ръководството на „Презареди България” да подаде искане за провеждане на следващата световна конференция на консерваторите и реформистите, с представители от цял свят, в началото на месец март, с домакин - град София. При успешно представяне на изборите за ЕП бюрото възложило на Бареков да води политика за създаването на коалиция между ЕКР и ЕНП с евентуалното участие на АЛДЕ и с изключение на ПЕС, крайно десни формации и Зелените.", "date": "2018.12.12", "title": "Бареков преговаря с \"Атака“ за евровота догодина"}
{"url": "https://www.monitor.bg:443/bg/a/view/zvezdi-na-tri-pokolenija-v-roka-napraviha-nova-supergrupa-video-152049", "text": "Легендата на Black Sabbath Гизър Бътлър отвори нова страница в кариерата си две години след финала на мащабното прощално турне на рок динозаврите. Той е един от четиримата, които стоят зад новата супергрупа Deadland Ritual. В нея талант изливат още бившият барабанист на Guns N'Roses Мат Соръм, китаристът на Били Айдъл – Стив Стивънс, и гласовитият Франки Перез от Apocalyptica. Три поколения доказали се рок музиканти на едно място. Само седмица след като официално обявиха старта на новия проект те са готови и с първия си сингъл Down In Flames, който често казано е доста високо ниво. Класически рок от най-чиста проба, точно такъв, какъвто ветераните в бандата Бътлър и Соръм винаги са правили, заедно с новаторските вокали на младока Перез. Смесицата превръща парчето в истинско и неочаквано щастие за ушите. Парчето започва с експлозивния ритъм на Мат и прелива към класическите твърди хармонии на Гийзър и Стив, върху които интерпретира най-малкия - Перез. признава легендата на Sabbath. “Беше предизвикателство за мен, но наистина ми хареса музиката, която чувах”. Всъщност той е последният присъединил се към Deadland Ritual. Ядрото на бандата се образува около приятелството на Соръм със Стивънс и Перез. Самият Бътлър признава, че първоначално е бил скептичен, но бързо е променил мнението си, след като чул каква музика правят момчетата. Китаристът на Били Айдъл пък е ентусиазирън от това да свири с идола си: „Просто трябваше да напасна моята китара към неговата бас линия, което ме кара да се чувствам истински щастлив. “Нямам търпение хората да ни видят на живо. Едно от нещата, на които искам да наблегна най-силно, е че Пълни сме с енергия и искаме да я покажем в страхотни шоута”, добавя вокалът Франки Перез. И анонсирането на първите концерти на групата не закъсня. Вече са обявени първите две дати за живи участия на Deadland Ritual през 2019-та – това са на фестивала Download в Донингтън, Англия, който ще се проведе от 14 до 16 юни, и на Hellfest в Клисон, Франция, на 22 юни. Освен собствени песни, на концертите си групата обещава да забие и „парчета от миналото“, „но не типичните песни, който очаквате да чуете“ уточнява Соръм. До следващото лято музикантите планират да запишат още нови сингли, като амбицията е да са готови и с албум.", "date": "2018.12.12", "title": "Звезди на три поколения в рока направиха нова супергрупа (ВИДЕО)"}
{"url": "https://www.monitor.bg:443/bg/a/view/kmetica-vencha-povtorno-njakogashnata-si-klasna-152047", "text": "Удостоверение за „златен“ граждански брак връчи кметицата на Казанлък Галина Стоянова на някогашната си преподавателка по физика и класен ръководител в хуманитарната гимназия „Св. Св. Кирил и Методий“ Станка Димитрова и на съпруга й Димитър. Повторната „венчавка“ в града на розите събра около дългите маси 66 от сключилите брак преди половин век 160 двойки. През изминалите пет десетилетия се оказало, че 60 от семействата се разпаднали, а в десет от случаите един от вреклите се във вечна вярност е останал сам по житейския път. С думите „Казват, че бракът прилича на пръстовия отпечатък – много различен, много красив и уникален. Сега виждам, че е така, защото тук всяка една двойка е уникална с любовта си и с желанието си да повтори брака, който ги е довел до 50-летната им връзка.“, поздрави специалните гости градоначалничката и припомни, че рецептата за успешен брак е „да се влюбваш много пъти в един и същ човек“. Ритуалът за повторна венчавка половин век след първата се провежда за втора поредна година в Казанлък. През 2017-а в него се включиха 80 от общо 129-те младоженци на далечната 1967-а. Приятна изненада- златна венчална халка  поднесе на половинката си побелял „годеник“, който пожела това да се случи под звуците на някогашен немски естраден шлагер, звучал при запознанството им. Залата на най-големия ресторант в Града на розите се оказа тясна за всички участници в тържеството, част от юбилярите пристигнаха заедно със синове, внуци и правнуци. За всяка двойка домакините бяха приготвили питка за разчупване и по две чаши за шампанско с надпис „Златна сватба“. По думите на организаторите 1968-а била сред най-сватбарските години в Казанлък. Тогава градът е бил с малко над 50 000 души население, а в местните заводи прииждали работници от цялата страна. Още на входа всяка двойка получаваше специална грамота – свидетелство за дългогодишен семеен живот, имената пък бяха вписани в нарочна книга за поколенията. За аналогичен ритуал са се сетили и в родопското село Момчиловци, разказа кметицата Сийка Суркова. Там той бил проведен за Деня на християнското семейство, а край отрупаната с мезета маса се събрали 6 семейства, две от които празнували диамантена годишнина, 4 били с по половин век съвместно съжителство зад гърба , а  на три им се родили бебета през тази година. Преди пет години пък тогавашният кмет на миньорския град Раднево, д-р Юлиян Илчев „сгоди“ родителите си в деня на златната им сватба.", "date": "2018.12.12", "title": "Кметица „венча“ повторно някогашната си класна"}
{"url": "https://www.monitor.bg:443/bg/a/view/majstori-za-edin-den-tykaha-pano-v-emo-etyra-152050", "text": "Музейни работници се включиха в направата на уникално пано, посветено на 55-та годишнина от създаването на етнографския музей на открито ЕТЪРА на връх 12 декември, когато българската православна църква чества покровителя на занаятите свети Спиридон. Празникът започна с отслужването на водосвет. Свещеник поръси за здраве създадените някога по идея на Лазар Донков занаятчийски работилници, а домакини и гости положиха венец на признателност пред паметника на създателя на музея. Работата по текстилното пано „Нишките на историята“ започна преди месец и трябва да завърши до 7 септември 2019-а, когато ще бъде и тържеството по повод юбилейната годишнина. Участниците в тъкането за свети Спиридон получават специален сертификат „Майстор за един ден“. Историята на този празник е от времето на Българското Възраждане, когато всяка еснафска организация има свой патронен празник, свързан с определен светец, покровител на занаята. Колкото по-богат и силен е бил един еснаф, толкова по-тържествен и пищен е изглеждал празникът, посветен на светеца. Занаятчиите, облечени в нови дрехи, със семействата си, начело с еснафското знаме и музика, преминават през улиците на града и отиват в църква за тържествен молебен. Отслужвала се и панихида за починалите майстори, раздавали се  жито и осветени хлябове, на този ден ставало и въвеждането в майсторско звание, разказа заместник-директорът на ЕТЪРА Ваня Ценкова. Тя припомни, че след като устабашията опашел червения пояс на новообявения майстор му плесвал шамар с думите „Стани като мен!“. Денонощие преди празника ЕМО ЕТЪРА стана победител в  класацията за годишни награди в туризма. Призът е в категорията „Духът на България“, в която се състезаваха 8 организации, за празника на пестила, подготвен от екипа гласуваха 44,57 на сто от участвалите . До 30 ноември  ЕМО ЕТЪРА е бил посетен от 203 300 мъже, жени и деца от страната и света. Очаква се до края на декември броят им да надхвърли миналогодишните 209 000. Междувременно директорът на музея доц. д-р Светла Димитрова получи титлата „професор“ в научно направление „История и археология /Нова и най-нова история на България/, конкурсът бе обявен от УНИБИТ за нуждите на уникалната експозиция на открито.", "date": "2018.12.12", "title": "Майстори за един ден тъкаха пано в ЕТЪРА"}
{"url": "https://www.monitor.bg:443/bg/a/view/jeni-prevzeha-sportist-na-godinata-152053", "text": "Засилено женско присъствие ще има в тазгодишната Златна десетка на най-добрите спортисти на България за 2018 г. 9 от 11-те състезатели, които намериха място в топ 10 на „Спортист на годината“, са представители на нежния пол. Това стана ясно, след като организаторите обявиха по азбучен ред получилите най-много гласове в 61-ото издание на допитването до спортните журналисти. Церемонията по връчване на призовете ще е на 20 декември от 20:30 ч. в „Арена Армеец“, като ще бъде предавана пряко по БНТ 1, БНТ 3 и „Дарик радио“. Наградените ще са 11, тъй като в десетката място намериха сестрите Стефани и Габриела Стоеви, европейски шампионки на двойки жени в бадминтона. Двамата представители на силния са пол топ 10 са Кубрат Пулев (бокс) и Кирил Милов (борба). Място още намират Александра Начева (лека атлетика), Александра Жекова (сноуборд), Биляна Дудова (борба), Катрин Тасева (художествена гимнастика), Мирела Демирева (лека атлетика), Стойка Петрова (бокс) и Тайбе Юсеин (борба). В анкетата „Спортист на годината“ са гласували 139 действащи спортни журналисти от 49 електронни и печатни медии. Първото място при отборите ще бъде определено между националните тимове по футбол, баскетбол и волейбол за мъже и тези на националките по борба и ансамбъла по художествена гимнастика. В категорията „Спортист с увреждания“ първите петима с най-много гласове (по азбучен ред) са: Даниела Тодорова (лека атлетика), Денислав Коджабашев (тенис на маса), Иванка Колева, Ружди Ружди и Християн Стоянов (лека атлетика). На церемонията ще бъде връчена и традиционната награда на в. „Труд“ за „Треньор на годината“. В 35-то издание на анкетата участваха 43 медии, които номинираха 13 специалисти. По двама наставници бяха посочени във футбола (Петър Хубчев и Златомир Загорчич), художествената гимнастика (Весела Димитрова и Бранимира Маркова), бокса (Фикрет Ереджебов и Петър Лесов) и ските (Иво Борисов и Виктор Жеков, сноуборд). За първи път сред водещите на церемонията няма да има женско присъствие – тази годна подиумът ще си поделят един от най-любимите и забавни гласове в българския ефир – водещият Митко Павлов и звездата от родната музикална и кино сцена – Орлин Павлов.", "date": "2018.12.12", "title": "Жени превзеха „Спортист на годината“"}
{"url": "https://www.monitor.bg:443/bg/a/view/obvinena-za-smyrtta-na-novorodeno-izleze-v-otpusk-152051", "text": "Обвинената за смъртта на бебе лекарка от сливенската УМБАЛ „Д-р Иван Селимински“  д-р Таня Пашева е излязла в отпуск, съобщи шефът на здравното заведение д-р Васислав Петров. По думите му дългогодишната специалистка, която е и началник на АГ – отделението, възнамерявала веднага след Нова година да подаде заявление за напускане. „Колежката е страшно депресирана, на този етап съм разпоредил да бъде извършено вътрешно болнично проучване на инцидента, очакваме да пристигнат експертите от агенция „Медицински одит“, допълни още д-р Петров. Обвиненията за смъртта на бебето отправиха бащата Пламен Желязков и близката на родилката Петя Телалова, като твърдят че то дори не изплакало.  „Бебето е интубирано и реанимирано повече от час, но за съжаление, пак казвам, то се е родило мъртво, не е починало впоследствие…“ коментира д-р Васислав Петров.  Името на същата акушер-гинеколожка бе повод за множество коментари и обвинения през лятото, когато на 17 август при раждане почина по време на нейно дежурство 33-годишната Ренета Томова. Тогава се твърдеше, че тя е жертва на използван отдавна отречения „Метод на Кристелер“, при който лекарят избутва бебето с натиск от утробата на родилката. В последствие стана ясно, че раждането е започнало при млад специалист, а когато била повикана д-р Ташева вече било късно, младата жена починала от белодробна емболия. Окръжната прокуратура е образувало следствено дело за случая с мъртвото бебе, то е по член 123 от НК. Аналогично следствие се води и по трагичния инцидент от лятото с Ренета Томова. По него все още няма привлечен обвиняем, очакват се заключенията на експертите, съобщи говорителката Ваня Белева-Терзиева.", "date": "2018.12.12", "title": "Обвинена за смъртта на новородено лекарка излезе в отпуск"}
{"url": "https://www.monitor.bg:443/bg/a/view/skladovete-v-priuta-na-otec-ivan-sa-prazni-152054", "text": "Приютът на отец Иван в с. Якимово остава без храна в началото на зимата. Складовете му вече са почти празни – останалите са му само ориз, леща и картофи. По думите му през последните седмици 200-те бедни, които са настанени в къщите, са яли само картофи. 150 от всички обитатели на приюта са деца, като 75 от тях са ученици. „Не може да ги храним с едно и също, трябва да ядат разнообразна храна. Най-наложително е да се снабдим с трайни консерви – боб, домати, чушки, грах, за да можем да си готвим“, казва отец Иван. Въпреки че имат собствено стопанство с 40 бивола и 12 крави, мляко почти нямали – изкарвали по 5-6 л. на ден, защото имало малки теленца, а и голяма част от животните били ялови. Все по-често му се налага да купува мляко и памперси, защото в приюта има 3 бебета. Отец Иван се надява малко по малко да успее да си набави необходимите хранителни продукти, за да изкарат зимата. „Една ученичка от Русе или Велико Търново ми се обади да каже, че със съучениците са събрали някакви продукти и ще ни ги донесат, но не знам какви са“, споделя отец Иван. Това обаче не е единственото предизвикателство, пред което се изправят, живеещите в стопанството в с. Якимово. Заради неплатени сметки токът на 3 от къщите е спрян, а още 15 са заплашени да последват същата съдба. Общата дължима сума е около 8000 лв. „Сметките, които са по-ниски, съм ги платил, но за другите нямам възможност и вече почнаха да ни откачат, не ни изчакват от енергийното дружество“, казва отец Иван. Наближаващите светли християнски празници бедните може да посрещнат не само на тъмно, но и без отопление. Причината е, че вече почти нямат останали дърва. Тази година отец Иван е успял да купи едва 30 куб., които вече са на свършване. „Една къща кара с половин количка дървен материал цяла седмица. Миналата година бях купил 200 куб., но тази нямах възможност. Предишни години съм писал до министъра на земеделието и той ми е отпускал дърва, но сега нямах време. Не знам как ще изкараме зимата“, споделя отец Иван. За да изкарат зимата ще са им необходими още около 100 куб. дърва. Към належащите ежедневни разходи те добавят и такива за ремонт. Заради вятъра често се случвало да има счупени керемиди, а при дъжд капело в стаите. За смяна били и тапетите, но това било второстепенно нещо, казва отец Иван. По-наложителна била нуждата от гипсокартон, гипсово лепило и цимент. Тази година е била най-слабата за дарения, приходите рязко са намалели, а сметките са празни. „Преди в сметката са влизали по 100-200 лв. на месец, а сега по 20, 30 до 50 лв. Народът просто обеднява, а дарения правят основно бедните и средната класа“, анализира отец Иван. Въпреки всички трудности, пред които се изправя, отецът си пожелава единствено здраве. Всичко друго, казва той, ще се оправи.", "date": "2018.12.12", "title": "Складовете в приюта на отец Иван са празни "}
{"url": "https://www.monitor.bg:443/bg/a/view/pod-lipite-vrychvat-ogyrlica-na-kamata-predkoledno-152052", "text": "Огърлица и документ за почетен гражданин на Стара Загора ще получи на 13 декември Христо Стоичков. Знаците ще му бъдат предадени от кмета на общината Живко Тодоров.  Камата стана почетен гражданин през есента на м.г. след тайно гласуване на общинските съветници, които трябваше да избират измежду 4 имена. Освен него в предложението фигурираха изкуствоведът и дългогодишен директор на художествената галерия проф. д-р Марин Добрев, кинорежисьорката Магдалена Ралчева и математикът Любомир Любенов. Сред аргументите си за номинирането на Стоичков градоначалникът бе посочил приноса му за организирането на футболното шоу, в което на местния стадион „Берое“ застанаха легендите от САЩ 1994-та срещу Дрийм тийма на Барселона. Почетното гражданство е придружено с парична премия в размер на 3 000 лв. В аванс стана ясно, че Стоичков възнамерява да предостави сумата за лечението на бебе Мая в Турция, за което са нужни 55 000 лв. От различни благотворителни акции вече са събрани 51 000 лв. Момиченцето трябва да бъде в истанбулска болница за първа вливка на стволови клетки на 10 януари догодина.", "date": "2018.12.12", "title": "Връчват огърлица на Камата предколедно"}
{"url": "https://www.monitor.bg:443/bg/a/view/chicho-charli-e-trezven-ot-godina-152056", "text": "Атьорът Чарли Шийн не е близвал алкохол от 12 месеца. Това поясни самият той пред последователите си в Туитър. 53-годишната звезда поясни, че получил медальон за едногодишна трезвеност, който често се връчва в рамките на възстановителни програми на \"Анонимни алкохолици\", за да се отбележи важното събитие. Той увери, че се е фокусирал върху стоенето далеч от предизвикващи пристрастяване вещества. Екранният чичо Чарли от култовия ситком „Двама мъже и половина“, който през ноември 2015 г. разкри, че е заразен с ХИВ, показа и снимка на медальона. По-рано тази година той призна, че е изпаднал във финансова криза, и поиска да бъде намалена издръжката, която плаща на децата си. Шийн плаща 55 000 долара месечно на бившата си съпруга Брук Мюлер за издръжката на 9-годишните близнаци Боб и Макс и още 20 000 долара месечно за издръжката на дъщерите си, 14-годишната Сам и 13-годишната Лола, които има от бившата си съпруга Дениз Ричардс", "date": "2018.12.12", "title": "Чичо Чарли е трезвен от година"}
{"url": "https://www.monitor.bg:443/bg/a/view/organizirame-biznes-forum-s-japonija-v-nachaloto-na-2019-g-152055", "text": "Българо-японски бизнес форум ще се проведе в София през месец януари. Това бе договорено по време на среща на заместник-министърът на икономиката Александър Манолев с посланика на Япония у нас Н. Пр. Масато Ватанбе. Участниците в срещата оцениха като много успешен бизнес форума, който се проведе в България през месец юни тази година и в който участие взеха над 30 японски компании. „Организирането на ново бизнес събитие в кратък период показва, че има сериозен потенциал в икономическата сфера между нашите две страни и че България е атрактивна дестинация за инвестиции“, посочи Александър Манолев. По думите му Министерството на икономиката ще се ангажира да привлече повече български компании, които имат интерес или потенциал да работят на японския пазар. Има възможности за навлизане на редица български продукти на него, като вина, млечни продукти, розово масло, рибни продукти и др., стана ясно по време на срещата. Посланик Ватанбе съобщи, че вече е стартирана предварителна подготовка на форума, като целта е да се насочи към японски компании, които имат бизнес в България или интерес към нашата страна. Планира се това да бъде първото от редица събития в икономическата сфера през 2019 г. Стокообменът между България и Япония през първото полугодие на 2018 г. отбелязва 40% ръст и надхвърля 100 млн. щ.д. Редица японски компании вече развиват успешен бизнес у нас, сред които „Сумитомо Електрик“, „Тошиба”, „Мейджи”, „Мицубиши“, „Ядзаки Корпорейшън” и др.", "date": "2018.12.12", "title": "Организираме бизнес форум с Япония в началото на 2019 г."}
{"url": "https://www.monitor.bg:443/bg/a/view/liym-galahar-skalypi-vtori-album-za-godina-152041", "text": "Фронтменът на култовата, но вече несъществуваща банда Oasis, Лиъм Галахар е изключително продуктивен, откакто е солов артист. След като издаде първия си самостоятелен албум As You Were през октомври 2017-та и го постови на върха на британски класации, като получи платинен сертификат, той вече е готов с 20 нови песни за следващата си тава. За това се похвали самият той в Туитър. По думите на най-добрия фротнмен на всички времена, според списание Q, той е записал Галахар разказа още, че е прекарал една седмица в Лос Анджелис заедно с „армия от текстописци и композитори“. Междувременно обеща на феновете си, че ще изтупа от праха парчето на Oasis - „Cast No Shadow“ от втория албум на бандата (What's the Story) Morning Glory? (1995), което ще изпълни на последния си концерт за годината, тази вечер в лондонския Union Chapel. Събитието е с благотворителна цел и ще събира пари за приютите за бездомни. обясни Лиъм. До сега по-малкият от братята Галахар не беше изпълнявал самостоятелно песента, която преди повече от 23 години написа във влака към звукозаписното студио, но се закани, че освен нея, на акустичното участие ще прозвучат и нови парчета.", "date": "2018.12.12", "title": "Лиъм Галахар скалъпи втори албум за година"}
{"url": "https://www.monitor.bg:443/bg/a/view/uslovni-prisydi-za-posrednici-zameseni-v-telefonna-izmama-152043", "text": "Мъж и жена, замесени в схема за телефонна измама, получиха условни присъди от пазарджишкия съд, съответно на година и 8 месеца и 1 година при 3-години изпитателен срок. 28-годишната Лозка Григорова от град Пещера и съучастникът й Теодор Костадинов, с година по-възрастен от нея, живеели в София и били безработни, затова решили да си търсят работа чрез обяви. Така попаднали на „работодател“, който им казал, че търгува с инвалидни колички и по тази причина трябвало да контактува с възрастни хора от страната. Работата била свързана с много пътувания, като двамата трябвало да прибират по 250 лв.на курс, а сумата от доставката на поръчката-да предават на адрес в столицата. Първият адрес, който получили за посещение, бил в Пазарджик. В неделя те се свързали с 89-годишна „ клиентка“, от която трябвало да вземат сумата от 2620 лв. Междувременно „ работодателят“-търговец на санитарни изделия, се свързал по телефона с въпросната пенсионерка- М.Ч. и я стресирал, че дъщеря й е „загазила“ и майката трябвало да й помогне с пари. Бабата била готова да се раздели с поисканата сума, но бързите действия на пазарджишките полицаи я спасили. Униформените спипали двете“мулета“ и от тях били иззети телефони и таблет. Григорова и Костадинов се признаха за виновни и подписаха споразумение с прокуратурата, а Районният съд им постанови условни присъди от 1 г.-за жената и година и 8 месеца за съучастника й.", "date": "2018.12.12", "title": "Условни присъди за \"мулета\", замесени в телефонна измама"}
{"url": "https://www.monitor.bg:443/bg/a/view/puskat-pyrvite-20-elektrobusa-v-sofija-152042", "text": "Изключително се радвам, че днес пускаме в движение първите 20 електробуса по редовни линии на градския транспорт в София. Това каза кметът на София Йорданка Фандъкова на официалното представяне на електробусите. „Това са първите електробуси в страната изобщо като градски транспорт. Знаете, че модернизацията на градския транспорт в последните години е наш основен приоритет. Следобед тези 20 автобуса тръгват по линиите на номера 9 и 309. Това е първата доставка на електробуси, след като в последните години тествахме няколко различни технологии по различни линии на града. Столичният автотранспорт проведе процедурите и беше избран доставчикът, с който сме тук днес заедно – \"YUTONG\", каза Фандъкова. С едно зареждане автобусите имат пробег около 320 километра. Изградени са 10 единични и 5 двойни зарядни станции в гаражите на градския транспорт. Автобусите са ниско подови, с рампи за облекчаване на движението на хора с двигателни проблеми, както и за детски колички. Те разполагат с климатична система и са оборудвани с USB-гнезда за зареждане на мобилни устройства, видеонаблюдение. Планира се в скоро време да бъде пуснат и безплатен Wi Fi достъп. „Настина автобусите позволяват всеки пътник да се чувства добре“, каза още кметът на столицата.  Следващата година 90% от автобусите по линиите на столичния градски транспорт ще бъдат обновени и по този начин ще допринасят за чистотата на въздуха и околната среда. „Освен двадесетте електробуса, през тази и следващата година пускаме и в движение още 162 нови автобуса на природен газ. Днес 21 от тях са пристигнали на пристанището в Бургас, 60 вече са тук, така че в следващите седмици ни предстои поетапно да пускаме още достатъчно нови автобуси. Знаете, че това е една от важните мерки, наред със строителството на метрото, модернизацията на градския транспорт е заложена като основна задача, за да привлечем колкото се може повече граждани да използват обществения транспорт и да облекчим трафика в града“, каза още тя.", "date": "2018.12.12", "title": "Пускат първите 20 електробуса в София (ОБНОВЕНА)"}
{"url": "https://www.monitor.bg:443/bg/a/view/razsrochiha-borcha-ot-3-mln-lv-za-toka-na-vi-k-v-kubrat-152048", "text": "Енерго-ПРО постигна споразумение с Община Кубрат за разсрочване на дълга от над 3 млн. лв. на ВиК „Меден кладенец“ за консумирана електроенергия, съобщиха от ерепето обслужващо Североизточна България. Задължението в размер на 3,176 млн. лева е разсрочено за една година. С подписания споразумителен протокол Общината става гарант по дълга и се ангажира той да бъде погасен до края на 2019 г. Електроснабдителната компания прекрати процедурата за прекъсването на електрозахранването на водоснабдителните съоръжения на ВиК дружеството. Управителните съвети на Енерго-ПРО Варна и Енерго-ПРО Продажби изразяват благодарност за конструктивните преговори и финализирането на споразумението към кмета на град Кубрат Алкин Неби, председателя на Общинския съвет Хюсеин Юмеров, управителя на ВиК „Меден кладенец“ Юзджан Алиев. Разбирането, подкрепата и съдействието на ангажираните държавни институции КЕВР, министерство на енергетиката, министерство на регионалното развитие и благоустройството и ДАНС също се оказаха ключови фактори за успешното решаване на критичната ситуация и предотвратяването на опасността жителите на община Кубрат да останат без водозахранване, се уточнява в съобщението на енергоснабдителното дружество.", "date": "2018.12.12", "title": "Разсрочиха борча от 3 млн. лв. за тока на ВиК в Кубрат"}
{"url": "https://www.monitor.bg:443/bg/a/view/ludogorec-tyji-za-liga-evropa-152040", "text": "Треньорът на „Лудогорец“ Антони Здравков даде да се разбере, че „орлите“ ще дадат всичко от себе си, за да спечелят последния си мач от груповата фаза на Лига Европа срещу „Цюрих“. Шампионите излизат срещу швейцарците днес от 22 ч., а според специалиста подготовката на играчите е на високо ниво. „Готови сме да изиграем добър мач и да спечелим. Определено Имаме проблеми, както и в предишния мач за първенството. Има какво да се съжалява за пропуснатите възможности във всички мачове. Отборът не се представи добре като точков актив, но не игра лошо и липсата на късмет ни лиши от доста точки. „Цюрих“ е съставен от добри футболисти. Опитват се да играят агресивно и заслужават уважение, както всеки един противник”, заяви треньорът на шампионите. Той сподели още, че разградчани могат да се разделят със свой основен футболист само при многомилионна оферта, а нови играчи се търсят, но няма да се привличат на всяка цена. „На този етап няма нищо конкретно. Работи се по селекцията, но зимата е изключително трудно и затова няма да приличаме на всяка цена”, коментира Здравков. Защитникът Антон Недялков коментира от своя страна, че сгъстеният цикъл от срещи държат „орлите” във форма. „Нагласата в отбора е много добра. Ще излезем да играем за честта си, за отбора и за нашите имена. Ще ни липсват мачовете от Лига Европа, защото сега влязохме в един добър цикъл - сряда-събота или четвъртък-неделя. Това за нас е много добре, защото по този начин държим определено ниво. Когато свършат мачовете от Европа, след зимната пауза, ще бъде трудно, тъй като не може да ги сравним по нищо с международните срещи“, смята Недялков.", "date": "2018.12.12", "title": "„Лудогорец“ тъжи за Лига Европа"}
{"url": "https://www.monitor.bg:443/bg/a/view/glasuvat-vot-na-nedoverie-na-mej-dovechera-152037", "text": "Британският премиер Тереза Мей каза, че ще се бори с всички сили срещу вота на недоверие, задействан от депутати от нейната Консервативна партия, предадоха световните агенции. Депутатите консерватори ще гласуват довечера по въпроса за доверие към Мей като лидер на Консервативната партия. В изявление пред \"Даунинг стрийт 10\" Мей каза, че е твърдо решена да завърши работата по излизането на Великобритания от ЕС, подкрепено на референдум от мнозинството британци преди две години. Тя предупреди, че смяната на лидера на Великобритания ще породи несигурност в момент, в който страната най-малко може да си го позволи. Смяна на националния лидер ще доведе до още по-голямо разделение, до отлагане или до спиране на процеса на Брекзит, допълни Мей. Тя изтъкна, че нов национален лидер няма да има време да предоговори споразумението за излизане от ЕС и да прокара съответното законодателство в парламента до 29 март 2019 г. Великобритания би трябвало да излезе от ЕС на 29 март догодина. Заради вота за недоверие Мей отложи визитата си в Ирландия, планирана за днес. Министърът на търговията Лиъм Фокс и първият министър в кабинета на Мей - Дейвид Лидингтън, заявиха, че ще подкрепят премиерката в гласуването днес, предаде Ройтерс. Според тях сега е напълно неподходящо време за оспорване на нейното лидерство.Мей коментира, че потенциалният лидер не би могъл да проведе нови преговори с ЕС. Слабостта на британския премиер \"напълно блокира правителството в този критично важен за страната момент\", заяви председателят на опозиционната Лейбъристка партия Иън Лейвъри. \"Недообмисленото споразумение за Брекзит на министър-председателката няма подкрепата на кабинета й, на партията й, на парламента или на страната. Вътрешните разделения в Консервативната партия застрашават работните места и жизнения стандарт на хората\", заяви той. Ройтерс отбелязва, че не по-малко от 100 депутати консерватори публично се изказаха против Тереза Мей. Сред тях са външният министър Джеръми Хънт, министърът на финансите Филип Хамонд, вътрешният министър Саджид Джавид, министърът труда Амбър Ръд и други.", "date": "2018.12.12", "title": "Гласуват вот на недоверие на Мей довечера"}
{"url": "https://www.monitor.bg:443/bg/a/view/psihiatrichnite-kliniki-v-bylgarija-narushavat-choveshkite-prava-152044", "text": "Нарушаването на човешките права и неприемливите условия, разпокъсаните грижи и липсата на съвместно планиране и отчетност са сред проблемите и предизвикателствата в предоставянето на психичноздравните услуги у нас. Това сочат данни от доклад на Европейската психиатрична асоциация (ЕПА) относно психичноздравните грижи в България и процеса на реформа, който бе представен от проф. Дроздстой Стоянов днес.   Той обясни, че условията в някои здравни заведения за лечение на пациенти и работа на персонала са в нарушения на Европейското законодателство и по - точно на член 3 от Европейската конвенция за правата на човека, както и Конвенцията на ООН за правата на хората с увреждания. \"Преведено на политически некоректен език с подобни условия са на един концентрационен лагер.\", сравни Стоянов. В доклада е посечено, че поради недофинансиране условията били неприемливи. На някои места нямало подходящо подготвен персонал, средата била лоша, липсвал контрол на качеството и проследяване на резултатите, както и съвместна работа между различните институции. От ЕПА препоръчват и действия, които могат да осигурят по - добри условия в психиатричните клиники. Сред тях са определяне на национален клиничен ръководител, който за докладва на Министерството на здравеопазването, както и това на труда и социалната политика. ЕПА смятат, че от Бюджета за здравеопазване трябва да бъдат отделени 10% за психично здраве, както и да бъде увеличено заплащането на квалификацирания персонал.  По време на форума директорът на Националния център по обществено здраве и анализи доц. Христо Хинков изнесе и доклад, свързан с необходимостта от повишаване на знанията на специалистите от първична извънболнична медицинска помощ. Той обясни, че по техни данни 800 души се самоубиват всяка година у нас.  Хинчев обясни, че по повод психични проблеми хората се обръщат по-често към общопрактикуващите лекари. Той посочи, че между 45 и 70% от хората, извършили опит за самоубийство, са посетили лекар от първична здравна помощ две седмици преди това. „Ранното откриване на депресии и тревожност е важно за тяхната профилактика“, заяви Хинчев. Той посочи, че 66,8% от хората, които са обмисляли самоубийство, са имали данни за психично разстройство. За да се хванат навреме и да могат да бъдат разпознавани, е важно да се повишават знанията и уменията на общопрактикуващите лекари.", "date": "2018.12.12", "title": "Доклад: Психиатричните клиники в България нарушават човешките права (ОБНОВЕНА)"}
{"url": "https://www.monitor.bg:443/bg/a/view/bolnici-tochat-pari-ot-nzok-s-po-5-operacii-godishno-152038", "text": "Болници точат пари от Националната здравноосигупрителна каса с по една до пет операции годишно. Те работят по седем клинични пътеки по ортопедия и травматология. Общо лечебните заведения в тези специалности са 95. При толкова операции на година едва ли се достига нужното качество, каза директорът на болница \"Пирогов\" проф. Асен Балтов. Той обясни, че сред въпросните лечебни заведения има и такова, което е получило акредитация за най-високо ниво на компетентност, но в него липсва хабилитирано лице, което да ръководи отделението по ортопедия. По настояване от различни лечебни заведения занижихме критериите и изискванията в стандартите, но това не е от полза за пациенти, дори е в тяхна вреда, заяви проф.Балтов. В десет болници в страната се извършват сърдечни операции, каза директорът на Универснитетската кардиологична болница \"Св. Екатерина\" проф. Генчо Начев и посочи, че най-малко 250 операции годишно трябва да се извършват в тях, за да може да се поддържа необходимото качество. Според лекарите е нужно да се направи анализ на данните от различните лечебни заведения, тъй като има една частна и една държавна болница, които работят основно по скъпоплатени клинични пътеки в областта на каридологията - \"Сърце и мозък\" и столичната \"Св.Анна\". Индекс на болниците е необходим, за да може пациентите да са информирани къде колко операции се извършват, както и да преценят къде да се лекуват, но той не може да измери качеството на предоставеното лечение, каза още проф.Начев. По думите му оценката на качеството трябва да се извършва по точни и ясни критерии от съсловната организация.", "date": "2018.12.12", "title": " Болници точат пари от НЗОК с по 5 операции годишно"}
{"url": "https://www.monitor.bg:443/bg/a/view/zvezda-ot-moderno-semejstvo-poluchi-dva-bybreka-152039", "text": "Актрисата Сара Хайланд, по-известна като глуповатата красавица Хейли от ситкома „Модерно семейство“, е получила два бъбрека от близките си. 28-годишната звезда разказа за сериозните си здравословните проблеми в интервю за сп. \"Селф\". Тя написа в Туитър, че се надява да \"увеличи информираността за даренията на органи\" и да \"създаде чувство на подкрепа\" на \"красивите воини\" сред хронично болните. Хайланд е родена с бъбречна дисплазия. При това заболяване бъбреците са недоразвити и по тях се развиват кисти. Бъбрек от баща си тя получила през 2012-а. Четири години по-късно обаче тялото ѝ започнало да го отхвърля и след месеци на диализа станало ясно, че органът трябва да бъде сменен. На помощ се притекъл по-малкият ѝ брат Иън. Това не е вярно, но така се чувстваш\", споделя тя. Втората трансплантация на екранната Хейли Дънфи е направена през септември 2017 г  ", "date": "2018.12.12", "title": "Звезда от „Модерно семейство“ получи два бъбрека"}
{"url": "https://www.monitor.bg:443/bg/a/view/haskovlii-naj-aktivni-v-kampanijata-sreshtu-raka-na-gyrdata-152028", "text": "Дивата на българската естрадна музика Мария Илиева взриви зала „Дружба“ в Хасково на благотворителен концерт с който финишира националната кампания за превенция и борба с рака на гърдата.Хасково беше обявен и за „Най-розов град в България“, тъй като местните са били най-активни в инициативата. Концертът беше своеобразен финал на националното турне на световна козметична марка „Благодаря! От любов към живота”. В концерта участваха още Хор „Родна песен“ с диригент Николина Стаматов, Камерен оркестър Хасково с диригент Цанислав Петков и гост - диригент Йордан Пъшев, както и Клуб по Спортни танци „Гранд“ при Военен клуб Хасково с треньори Николай Манолов и Павлина Вълчева. Изпълнителният директор на компанията-организатор Даниел Шопов  връчи на кмета на Хасково Добри Беливанов благодарствен плакет за оказаното съдействие в кампаниите  в помощ на жените с рак на гърдата. На концерта снощи присъства и известната тв водеща Нана Гладуиш от Фондация „Една от 8“, която целогодишно осигурява безплатна психологическа, юридическа, информационна и практическа подкрепа на засегнатите жени, и организира безплатни профилактични прегледи в цялата страна.", "date": "2018.12.12", "title": "Хасковлии най-активни в кампанията срещу рака на гърдата"}
{"url": "https://www.monitor.bg:443/bg/a/view/vlado-penev-razkazva-koledna-prikazka-s-lusi-djakovska-152030", "text": "Актьорът Владо Пенев ще се присъедини към звездния Коледен концерт на Софийска филхармония на 27 декември в зала „България“, чиито солист тази година е слънчевата Люси Дяковска. Звездата на Народния театър ще влезе в ролята на разказвач на уникална празнична приказка, сътворена специално за новото музикално предизвикателство на маестро Найден Тодоров и неговите музиканти. Събитието предизвика такъв интерес в ценителите на добрата музика, че се наложи да бъде обявена втората дата – 28 декември. Тогава пред първия оркестър ще застане един от най-младите диригенти у нас Димитър Косев. Емблематични песни за Коледа и Нова година от всички краища на света, музикални шедьоври от Италия, Франция, Англия, Америка, България, Русия, истории за любов и надежда подгряват празничното настроение и разказват приказка, в която всеки иска да е главен герой. „Искам да доведем хората до размисли с този концерт, до Коледната музика за мен е много свята, защото по-голямата част от произведенията са писани в крипти, с цел да дадат надежда на хората, да им помогнат в молитвите им“, разказа преди време пред „Монитор“ Дяковска. За нея този концерт ще бъде още по-специален, защото в репертоара е включена песен за женски хор, написана от човека, на когото се възхищава най-много – покойния й дядо - композитора Иван Вълев. „Не мога да спра да се усмихвам от щастие!!“, призна във Фейсбук по повод предстоящото събитие певицата. Сред песните, които Люси подготвя са и емблематичните „Тиха нощ, свята нощ“, „Feliz navidad“ и разбира се Аранжиментите са поверени на Румен Бояджиев-син, Гого Милтядов и Константин Добройков. Вълшебството между Дяковска, която в момента репетира усилено и за премиерата на нестандартната танго-опера „Мария де Буенос Айрес“ на Астор Пиацола с Пловдивската опера, и Софийска филхармония станало като на шега. „След последния ми концерт в зала „България“ с Плевенската филхармония през юни тази година, който ми беше втори на това място, се срещнах с Найден Тодоров. И той каза, с прекрасното си чувство за хумор, „Време е да спреш да идваш в София с Плевенска филхармония и оттук нататък да си със Софийската“. Което си беше покана. Предостави ми възможност аз да избера какво да поставя и без да се замисля реших да е Коледен концерт“, разказа Люси. Приказното чудо, което меломаните ще видят на 27 и 28 декември все още не е напълно разпродадено и има билети на цени между 20 и 50 лв.", "date": "2018.12.12", "title": "Владо Пенев разказва коледна приказка с Люси Дяковска"}
{"url": "https://www.monitor.bg:443/bg/a/view/real-m-pravi-akademija-u-nas-152046", "text": "Невероятна възможност за бъдещето развитие на родните футболни таланти се готви в близко бъдеще. Новината дойде от Разлог, където очакват легендарния защитник на „Реал“ (Мадрид) Мичел Салгадо и бившият президент на клуба - Лоренцо Санс. Те ще посетят България по покана на бизнесмени от града, които имат идея да подкрепят развитието на спорта и изграждането на спортен комплекс, в който да се готвят деца от региона. Салгадо и Санс ще пристигнат с делегация у нас днес и ще останат няколко дни. Според вестник „Струма“ по време на престоя им ще се водят преговори за изграждане на детско-юношеска школа на „Реал“ (Мадрид). В същото време италианският гранд „Интер“ ще се завърне в България за своя втори футболен камп у нас. Идното лято – между 30 юли и 4 август, 18-кратният носител на Скудетото отново ще гостува в китното морско градче Бяла. Специалисти от Академията на „Интер“ ще прекарат седмица на родното Черноморие, където, в компанията на свои български колеги, ще тренират деца на възраст между 5 и 17 години. ", "date": "2018.12.12", "title": "„Реал“ (М) прави академия у нас"}
{"url": "https://www.monitor.bg:443/bg/a/view/real-madrid-shte-pravi-futbolna-shkola-v-pirinsko-152033", "text": "   Футболни легенди от Реал Мадрид идват утре, 13 декември, в България с идеята да се постави началото на детско-юношеска академия в Пиринско с марката на „белия балет“. По покана на успешния благоевградски бизнесмен Иван Чапов и колегата му от Разлог Николай Аспарухов в луксозния комплекс „Катарино“  ще бъдат настанени легендарния защитник на Реал (Мадрид) от близкото минало Мичел Салгадо , бившият президент на „белия балет“ - Лоренцо Санс, както и зетят на настоящия президент Флорентино Перес. До неделя те ще проведат редица срещи с футболни специалисти от Пиринско, а в събота на стадиона в Симитли ще присъстват на демонстративен блиц футболен турнир, в който ще се включат таланти от детско-юношески отбори, набор 2006-2008г. от Благоевград, Петрич, Разлог, Банско, Сандански и Гоце Делчев. Гостите ще бъдат приети от кмета на Разлог инж. Красимир Герчев", "date": "2018.12.12", "title": "Реал Мадрид ще прави футболна школа в Пиринско"}
{"url": "https://www.monitor.bg:443/bg/a/view/bdj-pusna-biletite-za-vlakovete-po-praznicite-152027", "text": "БДЖ пусна в предварителна продажба от днес билети за всички бързи влакове, които предвиждат да пътуват с влак по време на Коледните и Новогодишните празници, съобщиха от превозвача. Обичайният срок за предварителната продажба на билети е 5 дни, но националният железопътен превозвач има практиката да удължава този срок, в случаите когато предстоят по-дълги празнични периоди. По този начин „БДЖ-Пътнически превози” ЕООД дава възможност на своите клиенти да планират предварително своите пътувания, както и своевременно да закупят билет и резервация за седящо място за предпочитания от тях влак. Предварителната продажба на билети и резервации за седящи места, която железопътният превозвач стартира, ще се извършва във всички железопътни гари и бюра в страната през периода от 12-и декември 2018 г. до 2-и януари 2019 г. Пътниците ще бъдат информирани на билетните каси в случаите, когато са изчерпани седящите места и ще им бъде издаван билет за правостоящ само след изричното им съгласие. В обявените влакове със задължителна резервация на седящи места ще се продават билети за правостоящи до 20 пътника в купейните вагони и до 10 пътника в безкупейните вагони. При изчерпване на допустимите правостоящи места, на клиентите ще бъде предложен вариант за пътуване с влак в друг час. Бързите влакове, за които задължително ще се закупува запазено място за определени дати през празничните дни са: Бърз влак № 1613 от София за Свиленград, който заминава в 15:05 ч.; Бърз влак № 2611 от София за Варна, който тръгва в 10:00 ч.; Бърз влак № 2612 от Варна за София, който заминава в 10:30 ч.; Бърз влак № 2613 от София за Варна, който тръгва в 12:57 ч.; Бърз влак № 2615 от София за Варна, който заминава в 15:58 ч.; Бърз влак № 4641 от Русе разпределителна за Тулово, който тръгва в 05:40 ч.; Бърз влак № 2610 от Варна за София, който заминава в 04:25 ч.; Бърз влак № 4640 от Тулово за Русе разпределителна, който тръгва в 16:58 ч.; Бърз влак № 3623 от София за Бургас, който заминава в 13:19 ч.; Бърз влак № 8651 от София за Варна, който тръгва в 10:20 ч.; Бърз влак № 8613 от София за Бургас, който заминава в 13:20 ч. Бърз влак № 8631 от Пловдив за Варна, който тръгва в 07:30 ч.; Бърз влак № 8632 от Варна за Пловдив, който заминава в 16:30 ч.; Бърз влак № 8641 от София за Стара Загора, който тръгва в 16:50 ч.; Бърз влак № 1614 от Свиленград за София, който заминава в 16:10 ч.; Бърз влак № 1624 от Пловдив за София, който тръгва в 13:00 ч.; Бърз влак № 2610 от Варна за София, който заминава от Варна в 04:25 ч. Бърз влак № 2611 от София за Варна, който тръгва в 10:00 ч.; Бърз влак № 2612 от Варна за София, който заминава в 10:30 ч.; Бърз влак № 2613 от София за Варна, който тръгва в 12:57 ч.; Бърз влак № 2615 от София за Варна, който заминава в 15:58 ч.; Бърз влак № 3622 от Бургас за София, който тръгва в 08:20 ч.; Бърз влак № 3624 от Бургас за София, който заминава в 14:30 ч.; Бърз влак № 4641 от Русе разпределителна за Тулово, който тръгва в 05:40 ч.; Бърз влак № 4640 от Тулово за Русе разпределителна, който заминава в 16:58 ч.; Бърз влак № 8651 от София за Варна, който тръгва в 10:20 ч.; Бърз влак № 8650 от Варна за София, който заминава в 08:05 ч.; Бърз влак № 8613 от София за Бургас, който тръгва в 13:20 ч.; Бърз влак № 8631 от Пловдив за Варна, който заминава в 07:30 ч.; Бърз влак № 8632 от Варна за Пловдив, който тръгва в 16:30 ч. За празничните дни по повод Коледа и Нова Година, „БДЖ-Пътнически превози” ЕООД предвижда да осигури и допълнителни вагони за влаковете, които пътуват по основните направления в страната. Националният железопътен превозвач напомня на своите клиенти, че за определени влакове могат да закупят онлайн билет за своето пътуване. Системата за онлайн резервации и продажба на билети предлага бърз, лесен и модерен начин за закупуване на железопътни билети, независимо от местонахождението на клиента, като позволява и възможност за визуален избор на спални и седящи места, съгласно композицията на всеки влак. Разплащането се осъществява по електронен път с най-масово разпространените кредитни и дебитни карти. Билетът се получава на електронната поща на регистрирания клиент, след което се разпечатва на хартиен носител. Особено удобна за клиентите е възможността да се закупуват билети от таблети и смартфони. По този начин не е задължително билетът да се разпечатва на принтер, тъй като той се валидира от кондуктора във влака директно от мобилното устройство. Системата е достъпна на официалната интернет страница на БДЖ - www.bdz.bg, както и на електронен адрес - https://bdztickets.com/bg/.", "date": "2018.12.12", "title": "БДЖ пусна билетите за влаковете по празниците"}
{"url": "https://www.monitor.bg:443/bg/a/view/petkanovi-posreshtat-bebeto-do-mesec-152036", "text": "Моделът Алекс Богданска и Лудият репортер Дани Петканов ще гушнат първия си наследник до месец. Бъдещата майка оповести пред последователите си в социалните мрежи, че вече е бременна в осмия месец и се пошегува, че коремчето й пречи да се грижи за външния си вид. „Моментът, в който осъзнаеш, че вече е невъзможно да си направиш педикюра сама и най-вероятно ще си ходиш с един и същ червен лак до края!“, написа тя. Преди дни красавицата и съпругът й, с когото си казаха заветното „да“ в любовното гнездо на „ВИП Брадър 2017“, бяха на почивка с а ктьора Наум Шопов и приятелката му Теа Минкова. Тогава Алекс публикува снимка от спа център, на която двамата с Даниел са само по халати. написа тя към кадъра, на който е хванала коремчето си с ръка. Припомняме, че младото семейство е в очакване на мъжка рожба. Това стана ясно през септември от кратко видео, на което красавицата пука балон и от него изскачат сини конфети.", "date": "2018.12.12", "title": "Петканови посрещат бебето до месец"}
{"url": "https://www.monitor.bg:443/bg/a/view/gushterovi-chakat-dyshterichka-152025", "text": "Плеймейтката Светлана Гущерова е бременна с момиченце. Въпреки че в медийното пространство се заговори, че семейството е в очакване на мъжка рожба, тя тушира спекулациите пред „Папараци“ разкри изкусителката. Че Светлана ще дари любимия си Християн Гущеров с наследник се -заговори през лятото. В опит да скрие възможно най-дълго щастливата новина, през последните месеци красавицата залага на широки и тъмни дрехи. Възможно е заради увеличаването на семейството бъдещата майка да е взела решението си да се оттегли от светските среди. Тя е категорична, че подобен тип събития изобщо не й липсват. „Животът ми се промени много и към хубаво. Ако преди съм мислела предимно за себе си, сега вече мисля за двама“, заяви наскоро бившият еротичен модел. Припомняме, че Светлана и Християн сключиха граждански брак на 1 юли тази година, а няколко дни по-късно вдигнаха пищна сватба в столичен хотел.", "date": "2018.12.12", "title": "Гущерови чакат дъщеричка"}
{"url": "https://www.monitor.bg:443/bg/a/view/osydiha-stormi-daniyls-da-plati-blizo-300-000-dolara-na-trymp-152031", "text": "Съдия Джеймс Отеро оповести съдебното решение във вторник в Лос Анджелис. Адвокатът на Тръмп Чарлз Хардър бе поискал близо 390 000 долара. Сторми Даниълс твърди, че е имала афера с Тръмп през 2006 г. и е получила 130 000 долара в рамките на споразумение за мълчание дни преди президентските избори през 2016 г. Тя съди президента, след като той отхвърли нейните твърдения, че са имали сексуална връзка и че тя е била заплашвана през 2011 г., когато се съгласила да даде интервю за аферата. Самият американски президент Доналд Тръмп заяви във вторник, че не се притеснява от импийчмънт и че плащанията, направени преди изборите през 2016 г. от неговия адвокат Майкъл Коен към две жени, не нарушават финансовите закони на предизборната кампания, предаде Ройтерс. \"Трудно е да обвиниш някого, който не е направил нищо нередно и който е създал най-великата икономика в историята на нашата страна\", заяви Тръмп в интервю за Ройтерс. \"Не се притеснявам, не. Мисля, че хората ще се разбунтуват, ако това се случи\". Според документ, внесен в съда миналата седмица, бившият адвокат на Тръмп Майкъл Коен е уредил тайни шестцифрени плащания в разгара на кампанията през 2016 г. на две жени, за да купи мълчанието им за предполагаеми афери с президента. Демократи в Конгреса казват, че Тръмп може да бъде изправен пред процедура по импийчмънт и затвор, ако транзакциите нарушават финансовите закони по време на предизборна кампания.", "date": "2018.12.12", "title": "Осъдиха Сторми Даниълс да плати близо 300 000 долара на Тръмп"}
{"url": "https://www.monitor.bg:443/bg/a/view/ns-reshi-do-6-g-zad-reshetkite-za-proizvodstvo-na-cigari-i-alkohol-mente-152035", "text": "От 1 до 6 години зад решетките и глоба от 20 000 до 100 000 лева за производство без лиценз на акцизни стоки – цигари и алкохол. Това предвиждат текстове от Наказателния кодекс, които депутатите гласуваха на второ четене в НС. Тези изменения в кодекса бяха одобрени с 85 гласа „за“, без нито един „против“ и само 8 „въздържал се“. Предложенията бяха внесени от ГЕРБ и Обединени патриоти, по настояване на прокуратурата, тъй като досега е криминализирано продажбата на нелегални цигари и алкохол, но не и тяхното производство. Първоначалното предложение предвиждаше затвор до 10 години. До три години лишаване от свобода пък се предвижда за всеки, който държи и укрива предмети или техника, които са предназначени или биха послужили за изграждане на съоръжения за производство на алкохол и тютюневи изделия. Останалите промени, свързани с цигарите менте, останаха за четвъртък. Преди това депутатите гласуваха и други поправки – предлага се квалифициран състав и за кражбите на коли, като Друг текст е възможност за отнемане в полза на държавата на пряката и непряка облага, придобита чрез престъпление. Когато става дума за чужденец, то ще се присъжда нейната равностойност. Това предизвика лек спор между управляващи и опозиция, което пък стана повод шефът на правната комисия Данаил Кирилов да изтъкне, че напоследък БСП приема каузи и призова червените да обяснят дали ги припознават – като срещу борбата с корупцията или пък срещу гражданската конфискация. Той визира едно от последните тълкувателни решения на ВКС относно гражданската конфискация, с които над 300 дела щели да бъдат прекратени. По думите му „Върховенството на закона лесно се саботира“, каза Кирилов и поясни, че българският парламент е изразил воля да има такова производство, каквто е гражданската конфискация.", "date": "2018.12.12", "title": "НС реши: До 6 г. зад решетките за производство на цигари и алкохол менте"}
{"url": "https://www.monitor.bg:443/bg/a/view/do-2020-g-udyljiha-vremeto-za-digitalizacija-na-kadastyra-152034", "text": "С две години се удължава срокът, през който Агенцията по геодезия, картография и кадастър ще може да усъвършенства предоставяните електронни административни услуги. Това предвиждат приетите от правителството промени в преходните и заключителните разпоредби на постановлението за изменение и допълнение на Тарифа № 14 за таксите, които се събират в системата на МРРБ и от областните управители. До края на 2020 г. Агенцията по геодезия, картография и кадастър ще трябва да направи анализ на нормативната уредба и описание на работите и бизнес-процесите, да надгради и оптимизира кадастрално-административната информационна система и интегрираната информационна система на кадастъра и имотния регистър. Освен това хартиените документи, съдържащи се в досиетата на недвижимите имоти, и хартиените документи в деловодния архив на службите по геодезия, картография и кадастър ще бъдат дигитализирани. Изпълнението на тези дейности ще позволи на Агенцията по геодезия, картография и кадастър да надгради информационната система и така да подобри качеството на предоставяните на потребителите услуги. Те не са реализирани досега поради обжалвания на обществената поръчка за избор на изпълнител.", "date": "2018.12.12", "title": "До 2020 г. удължиха времето за дигитализация на кадастъра"}
{"url": "https://www.monitor.bg:443/bg/a/view/roditel-se-vyzmuti-ot-loshi-uchilishtni-toaletni-obshtina-varna-otgovori-152026", "text": "Ремонтът на санитарните помещения в VII СУ „Найден Геров“ във Варна е предвидено да бъде извършен със средства от Общината. За целта вече са отпуснати 30 000 лв. на училището, съобщи Лилия Христова, шеф на общинската дирекция „Образование и младежки дейности“. Дирекцията   включва всяка година в капиталовата си програма средства за ремонт на санитарни помещения в училищата, при подадени заявки от директорите. Обновени са в ОУ „Стефан Караджа“, ОУ „Васил Друмев“, а в момента се работи в ОУ „Иван Рилски“, добави още Христова. Изявленето й бе по повод разпространени в социалната мрежа снимки на неремонтирани тоалетни в сградата на СУ „Найден Геров\", където се реализира проект за конструктивно укрепване и енергийна ефективност на сградата. Възложител на проекта е директорът на училището Мария Нестерова и включва дейности по конструктивно укрепване, поставяне на топлоизолация, ремонт на покрива и подмяна на вътрешните инсталации. Финансирането е по Оперативна програма „Региони в растеж“. \"На разпространените снимки са показани неремонтирани тоалетни в училището, коментира Нестерова. Едно от децата претърпя операция и нямаше как да ползва тоалетна с клекало, затова трябваше да осигурим моноблок. Говорих с бащата, разпространил снимките. Обясних му, че нямаше как тоалетните да бъдат включени в проекта за ремонта на сградата. Затова те ще бъдат ремонтирани допълнително. Община Варна е предвидила средства за ремонт на санитарните помещения, които са извън проекта“, каза още училищната директорка.", "date": "2018.12.12", "title": "Скандал с лоши училищни тоалетни във Варна"}
{"url": "https://www.monitor.bg:443/bg/a/view/baba-padna-v-neobezopasena-shahta-operirat-ja-152017", "text": "Възрастна пловдивчанка падна в комуникационна шахта на ул. „Стойчо Мошанов” в града и се потроши лошо. Инцидентът станал на смрачаване на 11 декември т.г. в 17,45 часа, а шахтата не била обезопасена. По улицата в момента текат строително-ремонтни дейности и е било задължение на строителната фирма да обезопаси проблемния участък. Това обаче не било направено и в сумрака 75-годишната жена не видяла, че шахтата е без капак. Тя се развикала и хора наоколо се обадили на 112. Оттам изпратили на мястото екипи на полицията, пожарната и на Центъра за спешна медицинска помощ. Бабата била откарана от линейката в УМБАЛ „Св. Георги” за преглед. Тя постъпила в Спешния приемен център на болницата, където установили, че има много тежко счупване на едното бедро. На обяд на следващия ден тя била планирана за операция в звеното „Ортопедия и травматология” в Спешното приемно отделение, уточниха от здравното заведение. По случая е започнато разследване в полицията.", "date": "2018.12.12", "title": "Баба падна в необезопасена шахта, оперират я"}
{"url": "https://www.monitor.bg:443/bg/a/view/stroitelite-tyrpim-zagubi-ot-politikata-na-bsp-152018", "text": "Строителите у нас търпят загуби от политиката на БСП. Това обявиха от ръководството на Камарата на строителите в България (КСБ) след среща с премиера Бойко Борисов.  Нея нея министър-председателя е запознал строителите с решението на МС за отпускане на 158 млн.лв. за разплащане с фирми ремонтиращи в страната. От КСБ са заявили пред Борисов, че не искат да влизат в политически игри и да се нападат един друг. Председателят на камарата на строителите Илиян Терзиев категорично отхвърли твърденията, че се работи некачествено и призова да започнат да се споделят и положителните неща, които се правят. От своя страна изпълнителният директор на КСБ Мирослав Мазнев коментира, че се прави опит за натиск и оклеветяване на строителите пред обществото и европейските институции. “Твърденията, че асфалта не се яде, а санирането е само с капещи сгради уронват престижа ни в една политическа игра”, заяви Мазнев.", "date": "2018.12.12", "title": "Строителите: Търпим загуби от политиката на БСП"}
{"url": "https://www.monitor.bg:443/bg/a/view/stroitelite-tyrsjat-zashtita-ot-karajancheva-zaradi-bsp-152019", "text": "Строителната камара поиска помощ от шефката на НС Цвета Караянчева заради политическите нападки срещу бранша от страна на БСП. Това стана ясно от думите на Илиян Терзиев, който оглавява камарата, в кулоарите на НС, въпреки че не спомена директно социалистите. Именно БСП последните няколко седмици не спират да искат проверки на пътищата у нас и изследването на настилката в международно лаборатория. В резултат строителната камара започна събирането на подписка сред стоите членове. В нея бяха събрани 60 000 подписа, които днес от камарата внесоха в НС, заедно с декларация, която връчиха на Караянчева. Те искат политическото говорене срещу бранша да спре и припомниха, че искат промени в ЗОП и ЗУТ. Терзиев поясни, че след НС, трябва да проведат срещи в Министерски съвет с премиера, както и с президента. След срещата с тях Караянчева обясни, че осъжда всеки опит за дискредитация както на българските строители, така и на тяхната работа в страната и чужбина. тя поясним, че подписката на строителите ще бъде връчена на всички политически партии. \"Те настояват да се прекрати използването на бранша за политически цели, както и осигуряване на защита и сигурност на българските строители\", обясни Караянчева.\"Това е един от най-важните сектори в българската икономика - дължим значителен процент от икономическия растеж на държавата и създаването на реална добавена стойност\", заяви председателят на парламента.Тя акцентира, че е убедена в професионализма на бранша у нас и допълни, че преди няколко дни и Еврокомисията е потвърдила качеството му.\" Като председател на Народното събрание искам да Ви уверя, че ще съдействам за по-тесен диалог между народните представители и Камарата на строителите в България, за да се променят законите така, че там където те чувстват проблем да можем да съдействаме, да направим съответните промени и да се облекчи тяхната работа\", уточни още тя. По време на срещата е обсъдено да се направи работна група, за да се работи по законодателни промени с представители от всички парламентарни групи - \"специалисти по темата, не хора, които си правят евтин политически пиар\", акцентира Караянчева. \"Искаме да спрем да даваме лоши послания към Европа и да спре политическото говорене\", заяви след срещата шефът на камарата Илиян Терзиев. Отговорът на БСП не закъсня. Според лидерът на социалистите Корнелия Нинова днешният ден бил прецедент в политическата история - едрият капитал в стачка срещу опозицията. Според нея днешният ден бил събирателен образ на режима на Бойко Борисов, но и на модела на прехода, когато власт и капитал се сраствали и рамо до рамо бранели статуквото. Нинова изтъкна, че едрият бизнес изкарва машините на улицата  само защото търсят истината и искат прозрачност. По думите й БСП от две години говорят, че искат да променят този модел на прехода. Сега обаче днешният ден доказвал, че не само говорим, но и действали срещу този модел, в който капитал и власт се сраствали и задкулисно си бранели интересите и статуквото. \"Най-грозната част на това лице на управлението на Борисов е, че използват работници за тази цел\", каза Нинова, намеквайки, че протестите срещу БСП на строителите се подбуждат от управляващите.  Промяна ще има, това са последните изпитания на това правителство. Нинова се обърна към бизнеса и към работниците. Първите призова за свободна конкуренция, а вторите - да не са крепостни селяни и да не позволяват да ги  употребяват. На свой ред Елена Йончева поясни, че тяхното искане е само за проверка на магистралите. \"Реакцията показва страх и паника. Мафиотският начин, по който Борисов управлява България\", каза тя. Междувременно темата коментираха и от патриотите. Според Искрен Веселинов БСП направи огромна грешка, тиражирайки недоказани обвинения за целия строителен бранш. Затова, според него, недоволството на строителите е основателно. „Всички ние като представители на политика в България трябва да много да внимаваме, когато изричаме силни думи по отношение на определени сектори от икономиката. Защото всички те създават брутен продукт, създават заетост и желанието ни да се представим за радикални борци за някаква истина често може да застраши и бизнеса, и работните места. И в това отношение БСП направи огромна грешка, тиражирайки недоказани обвинения за целия бранш“, заяви Веселинов.", "date": "2018.12.12", "title": "Строителите търсят защита от Караянчева заради БСП (ОБНОВЕНА)"}
{"url": "https://www.monitor.bg:443/bg/a/view/6-godini-zatvor-za-shofiora-kojto-ubi-baletista-ot-varnenskata-opera-152020", "text": "На 6 години лишаване от свобода бе осъден днес от Варненския окръжен съд 25-годишен Петър Здравков, който прегази с колата си 38-годишния балетист от варненската опера Мартин Чикалов. До ефективното наказание се стигна, след като подсъдимият призна вината си и поиска делото срещу него да се гледа при условията на съкратено съдебно следствие. Така за причинената смърт на Мартин от неправоспособния Петър, шофирал с превишена скорост на оживен варненски булевард, съдът определи наказание от 9 години лишаване от свобода, но след редукция, заради признатата вина, наказанието му бе намалено с една трета. В обвинителната си пледоария представителят на Окръжната прокуратура поиска съдът да определи след редукцията наказание над средния размер за престъплението по член 343, ал. 3, буква „б“ от НК. Това деяние се наказва с лишаване от свобода от 3 до 15 години. Прокурорът припомни, че неправоспособният водач е бил самонадеян, въпреки че никога не е имал шофьорска книжка, шофирал е с превишена скорост и след пътно-транспортното произшествие е избягал и се е укрил. Неправоспособният Петър шофирал на 10 септември вечерта по бул. „Приморски“ преди катастрофата със 114,6 км в час, а в момента на удара в тялото на балетиста, скоростта на автомобила му е била 77 км в час. Управлявал е автомобила без очила, въпреки че от детската си възраст е бил с далекогледство и е трябвало да ги носи постоянно. След пътно-транспортното произшествие Петър напуска мястото и се укрива от органите на реда. Не е бил открит при родителите си, където е бил адресно регистриран. Обявен за общодържавно издирване, едва на следващия ден, след разговор с адвокат, се явил в ОД на МВР-Варна. Междувременно подал заявление за регистрация на друг адрес, на който живеел негов приятел, у когото оставал понякога да нощува. Живеещите на същия адрес обаче не го познават. Съседите на родителите му пък го описват като агресивен младеж, който след забележки за вдигане на шум, отмъщавал с увреждане на автомобилите им, за което е бил заведен на отчет още като непълнолетен. За шофиране без правоспособност той е бил наказван с актове за административни нарушения. Кокаин и канабис е открила съдебно-химическата експертиза в кръвните проби на Петър Здравков, след като се предал на следствените органи. Наличието на метаболит на тетрахидроканабинол и на бензоилекгонин в кръвните му проби доказват вредната употреба на забранените от закона високорискови вещества. Смъртта на Мартин е настъпила от тежка черепно-мозъчна травма. Вчера съдебната зала бе пълна с близки и колеги на загиналия балетист от варненската опера. „Каквото и да очакваме, едва ли този човек ще получи наказанието, което заслужава. Седнал зад волана без книжка, след употреба на алкохол и наркотици, което е абсолютно безотговорно. Дори смъртна присъда няма да ни върне Мартин. Нашето законодателство също е проблемно. Не може да си купиш кола, да имаш право да караш, без да си правоспособен. Все едно да дадат на маймуна зареден автомат и да я пуснат на площад пълен с хора. Най-тъжното е, че този ще излезе от затвора, каквато и присъда да му дадат, а нашият Мартин ще изгние в гроба си“, коментираха близки на загиналия.", "date": "2018.12.12", "title": "6 години затвор за шофьора убил балетиста във Варна"}
{"url": "https://www.monitor.bg:443/bg/a/view/deca-prohojdat-s-pomoshtta-na-robot-podaryk-ot-bylgarskata-koleda-152023", "text": "Домът за медико-социални грижи във Варна получи робот за прохождане от Българската Коледа. Подобен робот е изключително важен за хлапетата, тъй като  позволява на деца със сериозни моторни дефицити да развият своята подвижност. Модерният уред представлява роботизиран апарат за симулация на походката. Използва се за рехабилитация на пациенти с увреждане или загуба на способността за ходене, след заболяване или злополука. Системата за локомоторна терапия спомага за подобряване на походката, нейната бързина и издръжливостта й. Също така, за симетрията на походката и дължината на крачките на децата, подвижността на ставите, мускулната дължина, сърдечно-съдовите функции и намаляването на спазмите. „Искрено се надявам, че тя ще допринесе резултатът от работата на висококвалифицираните ни специалисти да бъде още по-добър и все повече деца да си тръгват от нашето лечебно заведение щастливи и изправени на крака“, заяви директорът на дома, д-р Стефка Джанкова. Апаратът за моторна терапия допълва спектъра от специализирана техника, с която разполага Домът за медико-социални грижи за деца във Варна. Там вече има апарат за ударно-вълнова терапия и вана за подводно-струен масаж.", "date": "2018.12.12", "title": "Деца прохождат с помощта на робот"}
{"url": "https://www.monitor.bg:443/bg/a/view/pusnaha-goresht-telefon-za-bylgarite-v-strasburg-152016", "text": "Българските граждани в Страсбург могат да се свържат с посолството на България в Париж на телефони: +33 1 45 51 85 90 и на +33 1 45 51 85 90 в извънработно време. Това съобщи българското министерство на външните работи след като отвори гореща телефонна линия във връзка с атентата в Страсбург. Действията на полицията по залавяне на нападателя продължават, а в цяла Франция е въведена степен на опасност „Внимание, атентат“, предупреждават от Външно. Органите на реда призовават жителите на Страсбург да останат бдителни и да следват съветите на местните власти. Продължава засиления граничен контрол на границата между Франция и Германия. МВнР препоръчва на българските граждани, пребиваващи в Страсбург или пътуващи между Франция и Германия, да следват стриктно всички указания на органите на реда и да избягват посещението на публични места в града до успокояване на обстановката.", "date": "2018.12.12", "title": "Пуснаха горещ телефон за българите след атентата в Страсбург"}
{"url": "https://www.monitor.bg:443/bg/a/view/hexa-pravi-poleta-s-dron-dostypen-za-vseki-152021", "text": "Вероятно, ще отнеме известно време, преди въздушните таксиметрови услуги, като Uber Elevate да станат обществено достъпни, но през 2019 г. пилотирането на личен дрон може да се превърне в реалност. Lift Aircraft се подготвя да предостави възможността, всеки да полети с 18 роторен електрически, летателен апарат с вертикално излитане и кацане (VTOL), на стойността на скок със парашут. Вече от почти десетилетие, се очаква възможността за пилотиране на личен електрически дрон. Въпреки че първите опити, хора да полетят, с тези летателни апарати изглеждаха доста опасни, по-нови разработки, като Kitty Hawk Flyer и Volocopter изглеждат вече като завършени самолети. Hexa е 18-роторен електрически дрон със семпла едноместна кабина, изградена от въглеродни влакна, четири поплавъка, подходящи за кацане на земя или вода, както и много просто управление, състоящо се от джойстик и iPad Pro. За разлика от хеликоптера, който е сложен и труден за пилотиране, тежащия само 196 кг. Hexa е голям дрон със седалка, като голяма част от полета се контролира от множество сензори, които правят пилотирането по-лесно. Hexa може да се приземи с натискането на бутон, а ако пилотът пусне управлението, дрона отива на предварително зададена с GPS позиция и височина. В случай, че някой пилот изгуби контрол или започне да буди безпокойство, наземен персонал може да поеме управлението дистанционно и да приземи дрона. Друга полза от този дизайн е, че всяка малка батерия се намира точно в охлаждащия въздушен поток, под перката, което премахва необходимостта от течно охлаждане. Също така, това ще помогне на Lift да предоставя бързо услугата, като батериите ще издържат около 10-15 минути полет и веднага, след като Hexa се приземи, персоналът на земята ще може да подмени батериите и да подготви дрона за следващия полет.   iPad сензорната конзола ще прави пилотирането още по-лесно за начинаещите пилоти, позволявайки излитане и кацане само с едно докосване, като и основни уроци за начинаещи, подобно на дроновете на DJI.     Максималната скорост за този клас самолети е 55 възела или около 101 км / ч, но ако се окаже, че Hexa може да се движи по-бързо, скоростта ще бъде електронно ограничена, както и зоната за полети във въздушното пространство.   В бъдеще Lift ще разработи система с нива, която да позволява на пилотите да отключват допълнителна скорост или способности за маневриране, както и игри с добавена реалност. Разбира се, безопасността е от съществено значение при каквато и да е обществена употреба, като Lift планира да не поема никакви излишни рискове. Hexa ще лети, само ако при идеални метеорологични условия. Дроновете ще бъдат свързани в мрежа, за да знаят местоположението си един спрямо друг, а контролът на полета не позволява да летят на определено разстояние един от друг.   Използваният от Hexa парашут е разработен от израелската компания ParaZero и е ефективен на минимална височина от около 12 метра, което не безопасна височина. Поради това, компанията възнамерява да разположи площадките за излитане на високи платформи или да използва съществуващи хеликоптерни площадки, разположени на минималната безопасна височина. Така, след като дрона се издигне на няколко метра над площадката, вече ще е на необходимата безопасна височина, при която парашутът работи. Планът на компанията не е да произведе само няколко бройки Hexa, а да предлага услугата в най-малко 25 града в САЩ. Услугата вероятно ще бъде ограничена до пределите на САЩ, поради специфичните правила на Федералната авиационна администрация (FAA), които позволяват на задвижваните ултра леки самолети да летят без сертификат или лиценз за пилотиране. В други държави, пилотите ще се нуждаят от разрешително, което ще отнема време и ще направи летенето по-малко икономически ефективно. Lift  ще представи Hexa през март 2019 г. на South by Southwest Airshow в Остин, Тексас, където е вероятно компанията да предостави възможността на посетителите да полетят с Hexa.", "date": "2018.12.12", "title": "Hexa прави полета с дрон достъпен за всеки"}
{"url": "https://www.monitor.bg:443/bg/a/view/vandali-unishtojavat-sys-sprej-pytni-znaci-syzdavat-uslovija-za-kastrofi-152022", "text": "Вандали унищожават със спрей забранителни знаци по улиците в центъра на Варна, като с това се опитват да избегнат санкциите от контролните органи и създават условия за катастрофи. Подобен род действия обаче попадат под ударите на закона и се таксуват като увреждане на общинско имущество, за което има и съответни наказания, коментират възмутени наши читатели. Те са категорични, че поставените пътни знаци са за всички и трябва да се спазват, а не да се унищожават и с това да се създават пречки за обществения превоз и всички други участници в движението, както и условия за катастрофи при натоварения градски трафик. Като пример за увреждане на такива знаци се посочва ъгъла на ул. „Ал. Рачински“ и бул. „Съборни“, където завива тролея. В началото на булеварда има забранителен знак и обяснителна табела, че зоната се контролира с „паяк“, които буквално са заличени с черен спрей. „Вероятно е някой отмъстителен шофьор, който си мисли, че като живее във Варна, може да си спира където поиска, без да се съобразява със забранителни знаци и маркировка. Е, вероятно са го наказали, а той вандалски е унищожил знаците“, обяснява Ивайло Митев. Варненецът неведнъж е паркирал в централната градска зона, но е възпитан да спазва правилата на закона. Затова недоволства от тези, които рушат и спират където им падне, без да се съобразяват с нищо. Варненци припомнят и чести катастрофи точно на това кръстовище, поради несъобразяване със знаци и пътни условия. За вандалски акт със зацапан знак алармираха и други варненци. Според тях, посегателството, което са заснели, е по продължението на ул. Кракра“ пред блока на ул. „Радецки“ 80/80А. Там е унищожена табелата с предупреждението за контролираната с „паяк“ зона. „Вероятно извършителят е бил някое джудже, което не е успяло да стигне до забранителния знак за спиране и паркиране, поставен на по-високо“, коментира възмутения наш читател. Той ни е изпратил и друга снимка от същата улица, на която се вижда как поредица от коли са паркирали на тротоара и пречат на пешеходците. Друг пък алармира, че в Гръцката махала, която е в Синята зона на Варна, живеещите на ул. „Самуил“ допълнително са си нарисували върху асфалта с жълта боя каре, ограничаващо спирането пред блока им. За да е по-убедително, са поставили и огромни камъни като препятствия. За изградена таксиметрова стоянка близо до зоната за престрояване до казино на бул. „Съборни“, алармира пък варненец, според който тя е очертана допълнително с жълта боя и е неправомерно направена. За достоверност има и поставен знак за таксита с 4 паркоместа, който вероятно е задигнат от някъде другаде, смята той. „Намаме сигнали за тези нарушения и посегателства. Ще се направят проверки по изнесените данни и ще се вземат мерки, както за опазването на знаците, така и срещу злоупотребата с нерегламентирано разчертаните места по улиците, ако се установят такива“, коментираха от общината.   ", "date": "2018.12.12", "title": "Вандали унищожават със спрей пътни знаци"}
{"url": "https://www.monitor.bg:443/bg/a/view/kim-kardashijan-spi-grimirana-152029", "text": "Риалити сензацията Ким Кардашиян си ляга без да свали грима си. Нещо повече – звездата, прочула се с колосалните си задни части, стои с макиажа си по няколко дни. Това призна самата тя в телевизионното предаване Busy Tonight. 38-годишната красавица заяви, че по всеки повод тя се опитва да е напълно гримирана и не премахва нито един компонент от макиажа си в продължение на поне два дни, дори в графика й да не присъстват професионални ангажименти. Дори и да не ми се налага да съм под светлината на прожекторите си спя така. Може да ми се наложи да повторя нещо, но се опитвам да го запазя за поне два дни“, намигна най-известното попълнение от клана Кардашиян. Тв водещата и актриса Бизи Филипс аперила присъстващите да не следват примера на Ким.", "date": "2018.12.12", "title": "Ким Кардашиян спи гримирана"}
{"url": "https://www.monitor.bg:443/bg/a/view/elektronna-usluga-na-noi-izchisljava-perioda-na-bremennost-152024", "text": "Нова електронна услуга на Националния осигурителен институт (НОИ) за изчисляване на периоди на временна неработоспособност, бременност и раждане по болнични листове и по заявени декларации е достъпна от днес на интернет страницата на осигурителния институт. Новата услуга ще подпомага пресмятането на началната и крайната дата на отпуска за временна неработоспособност и при осиновяване на дете, също и на отпуска при бременност и раждане по зададена дата на термина. Тя ще послужи и за определяне на начална и крайна дата на отпуските, броя работни или календарни дни през определен период по зададени различни параметри. Справката е със свободен достъп и е предназначена предимно да подпомага органите на медицинската експертиза при издаването на болнични листове, но може да бъде ползвана от длъжностните лица и всички граждани.", "date": "2018.12.12", "title": "Електронна услуга на НОИ изчислява периода на бременност "}
{"url": "https://www.monitor.bg:443/bg/a/view/55-godishna-jena-spasena-s-cheren-drob-ot-42-godishen-donor-152007", "text": "42-годишен мъж, изпаднал в мозъчна смърт в реанимацията на великотърновската болница, стана донор на бъбреци и черен дроб. Реципиентът е 55-годишна жена, с последен стадий на чернодробно заболяване. Това съобщиха от ВМА Трансплантацията е продължила 5 часа в късния следобед на 11 декември. Пациентката е в стабилно състояние, контактна и адекватна, заяви проф. д-р Никола Владов, ръководител на Клиника по чернодробно-панкреатична и трансплантационна хирургия. Бъбреците на мъжа са взети в Александровска болница. Екипът на МОБАЛ “ Д-р Стефан Черкезов”, координаторите по донорство за Велико Търново, д-р Сибила Маринова и д-р Ваня Лъчезарова, както и лекарите от ВМА и Александровка болница, благодарят на близките на донора за благородното и хуманно решение да спасят други човешки животи въпреки тежката загуба. След поредната успешно реализирана донорска ситуация, екипът на ВМА изказа и огромната си благодарност към колегите си от Велико Търново за доброто сътрудничество.", "date": "2018.12.12", "title": "55-годишна жена спасена с черен дроб от 42-годишен донор"}
{"url": "https://www.monitor.bg:443/bg/a/view/salah-prati-livyrpul-na-1-8-final-inter-aut-ot-ligata-152005", "text": "„Ливърпул“ стана поредният отбор, който си осигури участие на 1/8-финала в Шампионската лига. Мърсисайдци спечелиха с 1:0 решаващия сблъсък с „Наполи“ от група “С” и се пребориха за второто място, което им гарантира участие в следващата фаза. Домакините на “Анфийлд” се нуждаеха от задължителен успех и съумяха да го постигнат, а големият герой отново бе вездесъщият Мохамед Салах, който отбеляза единствения гол в срещата в 34-ата минута. Англичаните можеха да спечелят и доста по-убедително, но направиха куп пропуски пред вратата на Давид Оспина. Италианците пък се нуждаеха от равенство, като можеха да се класират дори и със загуба, но трябваше да отбележат гол на чужд терен. Възпитаниците на Карло Анчелоти обаче изиграха срещата плахо и не показаха, че заслужават да продължат напред. Аут от Лигата е и грандът „Интер“. Звездите на Лучано Спалети завършиха 1:1 с ПСВ Айндховен на \"Джузепе Меаца\" в Милано и се простиха с мечтите си за нещо сериозно в турнира на най-богатите клубове. Интересно е, че гостите от Холандия не играеха за нищо и въпреки това футболистите Марк ван Бомел се хвърлиха в битка. Ървинг Лосано откри резултата с глава в 13-ата минута, а Мауро Икарди възстанови равенството в 73-ата минута. Камъчето, което обърна колата на \"нерадзурите\", дойде в края, когато стана ясно, че „Тотнъм“ е изравнил на „Барселона“ чрез Лукас Моура. Това направи хиксът в Италия безпредметен и англичаните намериха място на осминафиналите заедно с каталунците. Брюж – Атлетико Мадрид 0:0 Монако – Борусия Дортмунд 0:2 (0:1 Рафаел Герейро 15, 0:2 Рафаел Герейро 88) 1. Борусия 6 4 1 1 10:2 13 т. 2. Атлетико 6 4 1 1 9:6 13 т. 3. Брюж 6  1 3 2 6:5 6 т. 4. Монако 6 0 1 5 2:14 1 т. Барселона – Тотнъм 1:1 (1:0 Усман Дембеле 7; 1:1 Лукас Моура 85) Интер – ПСВ Айнхдовен 1:1 (0:1 Ървин Лосано 13; 1:1 Мауро Икарди 73) 1. Барселона 6 4 2 0 14:5 14 т. 2. Тотнъм 6 2 2 2 9:10 8 т. 3. Интер 6 2 2 2 6:7 8 т. 4. ПСВ Айндховен 5 0 2 4 6:13 2 т. Цървена звезда – Пари Сен Жермен 1:4 (0:1 Единсон Кавани 10, 0:2 Неймар 40; 1:2 Марко Гобелич 56; 1:3 Маркиньос 74, 1:4 Килиан Мбапе 90+2) Ливърпул – Наполи 1:0 (1:0 Мохамед Салах 34) 1. ПСЖ 6 3 2 1 17:9 11 т. 2. Ливърпул 6 3 0 3 9:7 9 т. 3. Наполи 6 2 3 1 7:5 9 т. 4. Цървена звезда 5 1 1 4 5:17 4 т. Галатасарай – Порто 2:3 (0:1 Фелипе Монтейро 17, 0:2 Муса Марега 42-д.; 1:2 Софиан Фегули 45+1-д.; 1:3 Сержио Оливейра 57; 2:3 Ерен Дердийок 65) Шалке 04 – Локомотив Москва 1:0 (1:0 Алесандро Шьопф 90+1) 1. Порто 6 5 1 0 15:6 16 т. 2. Шалке 6 3 2 1 6:4 11 т. 3. Галатасарай 6 1 1 4 5:8 4 т. 4. Локомотив Москва 6 1 0 5 4:12 3 т.", "date": "2018.12.12", "title": "Салах прати „Ливърпул“ на 1/8-финал, „Интер“ аут от Лигата"}
{"url": "https://www.monitor.bg:443/bg/a/view/predlagat-shefa-na-sdvr-za-glaven-sekretar-na-mvr-152014", "text": "Правителството предлага шефа на СДВР Ивайло Иванов за главен секретар на МВР. Това съобщи вътрешният министър Младен Маринов след заседанието на Министерския съвет. Кандидатурата в обсъдена с президента Румен Радев. Силовият министър обяви, че Иванов е завършил Академията на МВР, има и юридическо образование. Маринов е категоричен, че притежава всички качества за работа в екип.", "date": "2018.12.12", "title": "Предлагат шефа на СДВР за главен секретар на МВР "}
{"url": "https://www.monitor.bg:443/bg/a/view/avtobus-gorja-vyv-velingrad-152008", "text": "Пожар избухна в автобус тази сутрин около 8.46 часа. Малко по-късно е получен сигнал за инцидента станал на местостоянка във велинградския квартал \"Чепино\". Малко по-късно се е оказало, че автобусът е в района на квартал \"Каменица\". Незабавно към мястото на инцидента е насочен противопожарен автомобил с дежурната смяна огнеборци. Автобусът е собственост на частна фирма, бил е празен и е стоял на място с работещ двигател. Шофьорът е направил опит да го загаси с наличните средства , но не е успял. Огнеборците са изгасили автобуса, но той е изгорял напълно. Съвсем леко е засегнат лек автомобил \"Волво\", намиращ се в непосредствена близост до автобуса, нанесени са му незначителни материални щети. Тепърва ще се изясняват причините, довели до възникването на пожара.", "date": "2018.12.12", "title": "Автобус горя във Велинград"}
{"url": "https://www.monitor.bg:443/bg/a/view/vrychiha-godishnite-nagradi-za-turizym-za-2018-g-152006", "text": "Министерството на туризма връчи вчера вечерта Годишните награди за туризъм за 2018 г. Официалната церемония се състоя в зала „Концертна“ на Централния военен клуб. Домакинът министър Николина Ангелкова каза, че церемонията на Годишните награди на туризма показва високото качество на туристическия продукт на страната. „Тази церемония е символ на всеотдайната работа на всеки един от вас“, посочи Ангелкова. Тя благодари на премиера Бойко Борисов и на колегите си от кабинета за подкрепата, която оказват в ежедневната си работа, на Народното събрание, на местната власт и на представителите на бизнеса. Министър Ангелкова отчете, че за последните години има 31% ръст на международните туристи в страната. Във видео обръщение председателят и главен изпълнителен директор на Световния съвет за пътувания и туризъм (WTTC) Глория Гевара заяви, че туризмът е ключов сектор за икономиката на България и е сред бързо развиващите се индустрии. „За изминалата година приносът на отрасъла към БВП на страната е седмият най-висок в Европейския съюз“, каза Гевара и поздрави България за постиженията й в сектор „Туризъм“. На събитието присъства и председателят на парламента Цвета Караянчева, която заяви, че туризмът не трябва да бъде нещо допълнително, а гръбнакът на българската икономика. „Прекрасната природа, която притежаваме и националните културни богатства са най-големият ни капитал, защото туризмът е здраве, туризмът е памет, туризмът е дух. Поздравявам всички, които участваха, всички, които ще бъдат наградени. Пожелавам ви светли Коледни и Новогодишни празници“, каза Караянчева и връчи първа награда „Избор на българите“ за Белоградчишките скали. На събитието присъстваха още вицепремиерът Марияна Николова, министри от кабинета, народни представители, кметове на общини и медии. Наградата \"Духът на България\" отиде при етнографския комплекс \"Етър\" край Габрово. За най-добра морска община беше наградена Приморско. Банско беше отличен като най-добрата планинска. Призът за туристическа дестинация пък отиде при друг град в Пиринска Македония - Сандански. Наградата за балнео и спа туризъм взе Велинград. Община за културно-исторически туризъм стана Дряново. За община за балнео туризъм наградата взе Велинград. В категорията „Специализиран туризъм” наградата отиде при Българския съюз по балнеология и СПА туризъм. Призът за туристическо събитие бе даден на ултра триатлон „Лъвско сърце”, а за туристически обект - замък „Влюбени във вятъра” в с. Равадиново. За телевизия наградата за 2018 г. получи Нова ТВ, за радио - „Фокус”, за печатна медия - в. „Труд”, за онлайн медия – travelbulgarianews, а за блог - Марта Рос.", "date": "2018.12.12", "title": "Връчиха годишните награди за туризъм за 2018 г."}
{"url": "https://www.monitor.bg:443/bg/a/view/davat-1-4-mlrd-lv-za-am-hemus-113-mln-lv-za-otbrana-i-7-mln-lv-za-kultura-152010", "text": "В присъсътвието на кметове и военни кабинетът опусна 1,3 млрд.лв. за строителството на АМ “Хемус”, 113 млн.лв. за отбрана и 7 млн.лв. за култура. Парите за “Хемус” ще бъдат вложени в 134 километровата отсечка Боаза-Велико Търново. Министерството на отбраната пък ще разпредели средствата за ремонт на стара тежника, ремонт на бази, както и за неизползвани клиники на ВМА. Премиерът Борисов изтъкна, че парите за магистралата са от борбата с контрабандата. “Нашият приоритет винаги е било отношението към Северна България. Магистрала \"Хемус\" беше изведена от европейските програми през едно друго управление. Ние искаме да направим този процес необратим”, заяви Борисов. Премиерът се обърна и към военните като ги призова да оправят казармите. “Започвайте конкурсите, оправяйте казармите и сградите, защото не са ремонтирани от десетилетия. Това, което сме обещали на генерал Боцев, сме отпуснали в голяма степен\", заяви Борисов. (Очаквайте подробности)", "date": "2018.12.12", "title": "Дават 1,3 млрд.лв. за АМ “Хемус”, 113 млн. лв. за отбрана и 7 млн.лв. за култура"}
{"url": "https://www.monitor.bg:443/bg/a/view/televizori-bjala-tehnika-i-smartfoni-shte-sa-predpochitanite-koledni-podaryci-152009", "text": "Телевизори, бяла техника и смартфони  ще са предпочитаните коледни подаръци, смятат от дружеството за потребителско кредитиране. 23 декември ще бъде вторият пик пазаруване, прогнозират финансисти. Първият беше Черният петък, на който дружеството за потребителско кредитиране отчете рекордните над 70% ръст в онлайн продажбите в сравнение с 2017 год. Според експертите това се дължи на по-атрактивните онлайн предложения и промоции, както и улеснената процедура за кандидатстване на стоков кредит. И тази година черната техника и по-специално телевизорите бяха най-желаната покупка. Те представляват една трета от общите продажби за този ден, а смартфоните минаха на трето място, след компютърната техника. Общият дял на тези три продукта от всички продажби на Черния петък е над 60%. От направената от дружеството статистическа извадка се вижда, че средният размер на кредита е спаднал с 6%, като миналата година той е бил 810 лв., а тази година е 760 лв. Това се дължи на факта, че онлайн продукцията е с по-голяма тежест, а покупките са с по-ниска стойност от тези направени във физическите магазини. На база на тези данни и на тези от миналата година, прогнозата е на 23 декември клиентите да се насочат към физическите магазини. Експертите очакват средната финансирана сума да бъде по-висока от миналата година с около 5% или приблизително 780 лв., тъй като тенденцията през цялата година е такава - по-висока финансирана сума. Очакванията са на втория по сила ден за пазаруване тази година клиентите да се насочат към финансиране за покупка на телевизори, бяла техника и смартфони, които са сред най-предпочитаните коледни подаръци.", "date": "2018.12.12", "title": "Tелевизори, бяла техника и смартфони ще са предпочитаните коледни подаръци"}
{"url": "https://www.monitor.bg:443/bg/a/view/pijani-ptichki-napylniha-parkovete-na-moskva-152012", "text": "На интересно и рядко явление станаха свидетели жителите и гостите на Москва през последните дни. Парковете и градинките на руската столица се напълниха с опиянени птички. Причина за неестественото състояние на пернатите е промяната в температурата на въздуха, която отключи процеса на ферментация на плодовете на дървото офика, което е широко разпространено в Русия. Нищо не подозиращите птички лакомо си хапвали съдържащите алкохол плодове и буквално губели съзнание. В тази връзка опитни орнитолози призоваха московчани да не пипат падналите на земята пернати и да не се опитват да им помогнат, а да ги оставят да изтрезнеят на свеж въздух. Най-често жертва на ферментиралата офика ставали червенушките и копринарките, чиито черен дроб не е в състояние да разгражда алкохол и затова те изпадали в безсъзнание, предупреждават специалистите. В началото на годината подобно явление бе наблюдавано в Новосибирск, където пияни птици падаха от дърветата. Преди време в Нова Зеландия пък опиянени от ферментирала гуава дървесни гълъби се превърнаха в истинско изпитание за местните шофьори. Загубилите ориентация птици се врязваха с пълна сила в предните стъкла на движещите се автомобили.  ", "date": "2018.12.12", "title": "Пияни птички напълниха парковете на Москва "}
{"url": "https://www.monitor.bg:443/bg/a/view/slagat-kameri-v-sekciite-deputatite-misljat-za-nomerata-v-buletinite-152015", "text": "Камери в секциите, отлагане на електронния вот и машиннио гласуване само в част от секциите. Това гласуваха депутатите след почти два часа дебати по промените в Изборния кодекс, които разглеждана на първо четене.  Със 115 гласа \"за\", само 2-ма \"против\" и 65 \"въздъжали се\" народните представители одобриха измененията на партия \"Воля\" за видеонаблюдение в секционните избирателни комисии. Със 125 гласа \"за\" пък бяха подкрепени поправките на ГЕРБ и Обединени патриоти, които предвиждат машинно гласуване да има само в секциите с над 300 избиратели, но без тези в чужбина, на кораби, в болници и затоври, като ЦИК има задължението да организира машинен вот в поне 1000 секции в страната. Електронното гласуване пък няма да се проведе за евровота догодина и се отлага за неопределено време.  Друга важна поправка е тази за отпадането на номерата в бюлетините за партиите и коалициите. Още по време на заседанието на правната комисия шефът й Данаил Кирилов от ГЕРБ обясни, че ще предложи компромисен вариант, според който номерата да се запазят, но да се разминават тези за партиите и тези за префернецията. Днес по време на дебатите той повтори тази своя идея.  Това обаче не се хареса на патриотите. ДПС и БСП на свой ред бяха категрично против махането на номерата в бюлетините, като социалистите дори предложиха, ако се стигне все пак до това, политическите сили да се подреждат по азбучен ред.  Иначе по време на дебатите управляващи и опозиция си отправяха взаимни обвинения за въвзможно фалшициране на изборите. ДПС пък призоваа за рационалност и да се спре с политиканстването, като поясниа, че трябва да се върне доверието на гражданите към изборния процес. Те виждат това именно чрез въвждане на 100 % на машинния вот във всички секции в страната и чужбина. Трябва да се върви към машинно гласуване и махане на хартията и химикалката от изборния процес, коментира Хамид Хамид и уточни, че то трябва да е масово. Неговият колега Йордан Цонев пък изтъкна, че доверието се къса заради действията на секциите, като уточни, че над 64 % от протоколите са сгрешени. Тий отрече мита, че въвеждането на машинно гласуване във всички секции ще е скъпо и няма да има невалидни бюлетини. Хамид пък уточним, че ДПС са против премахването на номерата в бюлетината, защото това не е удачен вариант и създава съмнения, че се въведжа образователен ценз. ДПС ще предложат между двете четения и отпадане на преференциите, тъй като според тя то не изиграло нужната роля и е средсвто за вътрешно-партен контрол на вота. Другата възможност е промяна на начина на изчисляването му , така че \"да не се позволи на едно голямо семейство\" да избира общинари и кметиове въпреки волята на партията. ДПС са против и е-вота, тъй като неговата сигурност не може да бъде гарантирана. БСП на свой ред обясниха, че управляващите всъщност утежняват изборния процес , а не го улесняват. Според социалистите всички грешки с протоколите ще бъдат премахнати с въвеждането на машините в секциите. Вие превърнахте правната комисия в гумен печат на админстрацията, коментира пък Крум Зарков от БСП по повод нееднократното изтъкване от страна на ГЕРБ, че поправките в закона за машинното и електронното гласуване са инициирани от ЦИК.  Юлиян Ангелов от Обединени патриоти пък изтъкна, че те държат за махането на номерата в бюлетините . Българските граждани не трябва да гласуват за номера, а за партии и личности, каза той. Той отново изтъкна, че именно ЦИК изпитва трудности от въвеждането на машинния вот, а комията се дмонира именно от БСП. Относно камерите в  секциите той поясни,че това има своите плюсове , но и минуси. Контролираният и купеният вот се прави извън секциите, аргументира се той.  Шефът на правната комисия Данаил Кирилов пък поясни, че машинното гласуване почти винаги има паралелно броене, а често членове на секциите не представят флашите от машините, губят паметта или пък крият разписките от машините. По думите му експериметните досега са дали яснота, че машинният вот има своите недостатъци. \"Какъв е специфичният гъдел, който ще изпитат избирателите ако \"налегат\" машините или гласуват с бюлетина?\", попита той БСП. Машините няма да  доведе до повишаване на доверието, каза той. Относно е-вота, поясни, че не се  отказват, просто ще търсят пълна гаранция за защита. Той отвърна и на критиките на БСП, че искат да манипулират изборите. \"Ако се изкушавахме от пренина, ние сега с нашите гласове , че максимално бързо да въведем електронното дистанционно гласува\", каза той и уточни, че ГЕЕБ имат по-голяма подкрепа от чужбина. Нашата позиция не е конюктурна, каза той.", "date": "2018.12.12", "title": "Слагат камери в секциите, депутатите мислят за номерата в бюлетините"}
{"url": "https://www.monitor.bg:443/bg/a/view/obvinjavat-i-majkata-na-nikolaj-banev-152013", "text": "Мария, майката на бизнесмена Николай Банев бе в Националната следствена служба, за да бъде привлечена под отговорност за участие в престъпна група за данъчни престъпления, присвояване и пране на пари.  Според прокуратурата Мария Банева е бъркала да взима пари директно в касите на две дружества - \"Полимери\" и \"Тежка индустрия\". Освен това тя е продала кран на една от фирмите при неизгодни условия, а парите от продажбата не влезли в предприятието. Заради напредналата възраст на Мария Банева прокуратурата ще й наложи парична гаранция. В същото време бивша Мария Николова, бивша юристка на Баневи, обяви пред Нова тв, че работник се обесил, защото не получавал заплата в един от заводите на фамилията. \"Това е случай от \"Елма Троян\". Доколкото ми е известно, със самото приватизиране на \"Елма\" между Николай Банев и друг виден приватизатор Борис Бояджиев е имало негласна договорка предприятието да бъде фалирано, за да може г-н Бояджиев, който има абсолютно същия бизнес, да прогресира, а \"Елма Троян\" да бъде нарязана на скрап\", обясни Николова. По думите й, при нея ежедневно са идвали работници, които са плачели, че не могат да си платят наема или да дадат пари на децата. \"Много ми е трудно да извадя конкретни случаи, защото това наистина бе ежедневие\", категорична бе Мария Николова. Юристката каза, че е започнала да работи с Евгения и Николай Баневи от 2008 г. На въпрос защо е спряла да работи с Баневи през 2017 година, Мария Николова обясни, че е имало заплаха за сигурността й. \"Напуснах, защото се случи личен инцидент, който застрашава сигурността ми, и реших, че трябва да сложа край. Прокуратурата ме потърси като свидетел\", поясни тя, като не пожела да разкаже повече, тъй като се води разследване.", "date": "2018.12.12", "title": "Обвиняват и майката на Николай Банев за участие в престъпна група"}
{"url": "https://www.monitor.bg:443/bg/a/view/prof-georgi-rachev-prouchvanijata-ni-na-antarktida-shte-pokajat-kak-se-promenja-klimatyt-151991", "text": "В планините и арктичните райони замърсяването и човешката дейност изпъкват най-бързо, казва в интервю пред \"Монитор\" климатологът. - Заминавам с втората група от 27-а експедиция на о-в Ливингстън, като след това ще пътуват още две. Причината е, че тази година участвах в един голям проект за промените в климата. Според изискванията на Световната метеорологична организация такива изменения могат да се проследят на 30 години. А сега се навършват точно толкова от заминаването на първата експедиция на Антарктида. Учените ни успяха да оставят следа в изследванията на Ледения континент, което е много важно. С колегата ми от Геолого-географския факултет проф. Христо Пимпирев отбелязваме една кръгла годишнина. Преди 30 години направихме и една голяма спелеоложка експедиция във Виетнам по пещерите на северната част. Тогава проф. Пимпирев беше заместник- ръководител. Така че ще имам отново щастието и отговорността да бъда част от сегашните проучвания. Тази година се проведе един много сериозен конкурс за научни проекти. В него участваха 22 проекта, от които 7 бяха одобрени от жури на високо академично ниво, като всеки един член беше бивш полярник. В нашия проект ще бъдат включени много сериозни географски изследвания от типа на геоморфологията, хидрологията и на климатологията. - Винаги съм изтъквал, че интересното на климата е, че не е материален. Неговият материален носител е атмосферата и климатичната система. Понякога завиждам на колегите геолози и ботаници, защото те имат реален обект за изследване. При климата не е така. Това е интересно природно явление, което включва други компоненти на природната среда. Така че дойде време да се занимаем с климата на о-в Ливингстън, за да открием онези деликатни точки, в които той се променя - с каква скорост и в каква посока. Това вече е видно дори и в България. Мога да дам пример - темите, по които работим за Пирин и високите части на планините, пряко кореспондират с о-в Ливингстън заради това, че във високата планина и арктичните райони замърсяването и човешката дейност най-бързо изпъкват при промените в климата, което пък е предпоставка за промени в природната среда. Ние ще продължим с тези изследвания на о-в Ливингстън и в него са включени точно геоморфология, хидрология и климатология. Така ще бъде завършен първият етап, но и поставено ново начало, защото колеги вече работят няколко години в тази посока. Има фактори, които могат да покажат накъде върви климатичната система. На всеки трябва да е ясно, че климатът се променя, което носи със себе си цената на въздуха, на горивата, на храните. Така че ще трябва да се съобразяваме волю или неволю с това. Колкото повече сме информирани, толкова ще се адаптираме по-лесно към измененията на природната среда. - С част от групата, с която сега заминаваме, и част от колегите, които вече са там, ще се завърнем към края на януари. За празниците сме там. - Съвсем не в кръга на шегата с доц. Сарафов обещахме на Уляна, която бе избрана за готвач на българската база в Антарктида, че с доц. Сарафов ще помагаме при месенето на питката за Коледа. - Разбира се, като всеки български мъж. С доц. Сарафов имаме слабост към кулинарията, а и все пак всичко ще бъде напътствано от Уляна. Общо взето, около 20 души ще посрещнем празника на 14 000 км от България. Така е било 26 пъти досега, така че няма да е нещо ново. Ще сме като едно задружно семейство. Надявам се да имаме успех с проучванията. Много е важна логистиката. България участва в доста органи, които управляват континента и вземат решения. Това е много сериозна инвестиция, която правим. Така че не бива да изпускаме тези ръководни лостове, защото до известна степен това решава съдбата на Ледения континент. Научната ни програма е може би най-евтината от цялата палитра от държави, които обитават Антарктида. Общо взето, се вписваме в рамките на 200-300 000 лева. Това е дългосрочна инвестиция не само за страната ни, но и за икономиката ни.  - Изненади засега няма, въпреки че когато говорим за природата, никога не можем да сме напълно сигурни. Декември започна ударно - с много студ и в момента сме с отрицателна аномалия, от порядъка на 1-1,5 градуса под нормата за различните части на страната. Задава се обаче един период на по-топло и меко време, в който температурите ще бъдат по-високи от нормалното. Така че тази аномалията ще бъде преодоляна. Предстои ни една доста динамична седмица, слава Богу, с много вятър, което ще предопредели чистия въздух. Особено от четвъртък до вторник. Така че няма да имаме онзи отровен смог от преди няколко дни, който бе обхванал почти цяла България. Фините прахови частици са само един от проблемите ни. Другият са химическите вещества в атмосферата. Това са аерозолите. В повечето случаи те са по-убийствени, отколкото фините прахови частици. Така или иначе колкото по-богато става едно общество, започва да обръща повече внимание на качеството на живот. Така непрекъснато ще се питаме какъв въздух дишаме. От четвъртък до понеделник у нас се очертава валежен процес. - Не. В ниските части ще са от дъжд или смесени, а на над 800 метра височина от сняг. И там валежите ще са сериозни. В планините вече се образува снежна покривка. Това ще даде възможност по Коледа и Нова година да се радваме на сняг в планините. - В по-ниските части се надявам снежната покривка да не бъде толкова съществена, макар че за неделя има прогнози за по-обилни снеговалежи. Но дотогава има време. В четвъртък ще стане ясно къде и колко ще вали. Така че декември се очертава да е нормален в температурно отношение, а по отношение на валежите - около нормата и по-малко от нормалното. Това обаче може да се промени заради средиземноморския циклон, който очакваме през уикенда. Той може да доведе до изпълнение на месечната норма, както се случи и през ноември. Целият месец беше сух и слънчев и накрая ни обхванаха студ и обилни валежи, което попълни нормата. Такъв е климатът в България - динамичен и може да се промени буквално за дни. - Очаква се зимата на Балканите и на Европа да е по-топла. Това е прогнозата на големите световни метеорологични центрове. Що се отнася до Балканите тя ще е с 1-1,5 градуса по-топла от нормалната. Дори за Централна Европа се говори за температури, по-високи с 3 градуса от нормалното. Така че засега прогнозата е за нормална зима по отношение на количествата на валежите и по-топла зима - с около 1-1,5 градуса над нормата. Проф. Георги Рачев е преподавател в Катедра „Климатология, хидрология и геоморфология” на Геолого-географски факултет на СУ „Св. Климент Охридски” Специалист в областите възобновяеми енергийни ресурси и качество на атмосферния въздух Прогнозите му се реализират почти на 100 процента Автор е на десетки научни статии и трудове", "date": "2018.12.12", "title": "Проф. Георги Рачев: Проучванията ни на Антарктида ще покажат как се променя климатът"}
{"url": "https://www.monitor.bg:443/bg/a/view/arestuvaha-us-promoutyr-zavljakyl-bylgari-sys-750-000-151995", "text": "Робин Ди Маджио, който през лятото на 2016-та даде пресконференция у нас заедно с Живко Ботев от фондация „Мир за теб, мир за мен“, и обеща три месеца по-късно да събере на националния стадион „Васил Левски“ Мик Джагър, Род Стюърт, Джъстин Тимбърлейк и още куп знаменитости в благотворителен концерт за пострадалите деца от конфликтните зони, е арестуван в Лос Анджелис в петък по обвинение в присвояване на 750 000 долара. Преди година именно представители на родната фондация, които бяха ужилени с несъстоялия се концерт, подадоха иск в Щатите срещу 47-годишния барабанист, който се е изявявал и като музикален директор на концерти, организирани от ООН. „Да, ние сме ищците, но не мога да коментирам нищо повече. Консултирах се с американските адвокати, които ни посъветваха да не казваме нищо в хода на делото, защото е много сложно“, беше лаконичен пред „Монитор“ Живко Ботев. Ди Маджио е с повдигнато обвинение в измама и ако бъде признат за виновен, може да лежи 20 години в затвора. Пуснат е под гаранция от 40 000 долара и трябва да носи проследяващо устройство до изслушването в съда в Лос Анджелис следващият месец. Схемата на Ди Маджио е следната: през август 2016 г. българската фондация, организатор на концерта му превежда 750 000 долара в сметка. За нея американецът твърди че е естроу (т.е. целева – средствата по нея могат да бъдат използвани само в определени случай), за да може той да плаща единствено и само хонорарите на звездите, които уж му били потвърдили устно. „Той е взел парите, депозирал ги е в личната си сметка, никога не е отварял ескроу сметка, и след това ги е похарчил за коли, лични нужди и нова къща за бившата си жена”, казва заместник прокурорът Пуунам Кумар, цитиран от CBS Лос Анджелис. Нито долар не е похарчен и изпратен на обещаните артисти. Когато фондацията поискала парите си обратно, Ди Маджо заявил в имейл, че е изпратил депозити на артистите, които се съгласили да пеят в София. От прокуратурата уточняват, че новият дом на бившата му изгора е струвал 251 370 долара. 150 000 от парите пък сложил в сметка на компанията си DiMagic Entertainment, Inc.   Хронологията на събитията започва от лятото на 2016 година, когато фондация „Мир за теб, мира за мен“ на Живко Ботев обявява, че ще прави голям благотворителен концерт по подобие на LiveAid 85 и ще привлече Мик Джагър, Eagles, Earth, wind and fire и звезди като Джони Деп, Бандерас, Бруно Марс, Джъстин Тимбърлейк и други на стадион „Васил Левски“ на 1 октомври 2016-та. С привличането на знаменитостите се е заел Робин Ди Маджио, който също присъства на пресконференцията и дори твърди, че лично Мик Джагър му е потвърдил първи присъствието си. Съмненията в събитието обаче започват веднага, защото нито Столичната община е партньор, като фондацията е обявила, нито Националният стадион е заявен за датата. Огромното събитие остава напълно неизвестно за световните медии, въпреки че е обещано всички звезди да пеят обща песен, която трябва да бъде композирана от Константин Цеков от ФСБ (съпругата на Цеков и съпругата на Живко Ботев – Живка и Деница Шопови, са сестри). В крайна сметка концертът пропада. През 2017-а „Мир за теб, мир за мен“ получават обещание, че ще бъдат компенсирани и в България ще пристигнат други големи звезди като Снуп Дог и Бритни Спиърс, за да пеят благотворително. Това също не се случва и бизнесменът Красимир Дачев, който е представител на фондацията и спонсор на събитието, завежда дело срещу промоутърите Ленарс Гудрум и Брандън Алън от компанията „Богата Америка“ за неизпълненото обещание в съда в Илинойс. Всъщност точно с тези двамата работи Ди Маджио, срещу когото българите са завели отделно дело през същата година. Оказало се че въпросните американци са ги прецакали с фирма за двойници и всъщност нямат реални контакти с нито един от маститите музикални лейбъли. Припомняме, че в иска Дачев твърди, че освен преведения аванс за хонорари той е направил още разходи по наеми на сцени, капаро за стадион, хотел и транспорт за над 2,5 милиона долара, които също търси от обвиняемите.", "date": "2018.12.12", "title": "Арестуваха US промоутър, завлякъл българи със $750 000"}
{"url": "https://www.monitor.bg:443/bg/a/view/sred-jertvite-v-strasburg-italianec-i-tajlandec-152002", "text": "Гражданин на Тайланд е сред убитите в нападението в Страсбург снощи, съобщи тайландското издание \"Банкок пост\". Мъжът е бил във Франция на ваканция. Той е бил на 47 години и е идентифициран от изданието като Анупонг Суебсаман. Прострелян бил фатално в главата. Италиански журналист е пострадал при стрелбата в центъра на Страсбург снощи, предаде АНСА. Според информацията нараняванията на италианския журналист са леки. Министърът на външните работи на Италия Енцо Моаверо Миланези съобщи в Twitter, че кризисен щаб в министерството следи развоя на събитията в Страсбург. Министърът посочи, че се моли за жертвите, ранените и техните близки. Съболезнования изказа и министърът на вътрешните работи и вицепремиер Матео Салвини, който е на посещение в Израел. \"Като гражданин и като министър ще положа всички усилия да няма терористи в Европа и в света\", написа в Twitter Салвини.", "date": "2018.12.12", "title": "Сред жертвите в Страсбург - италианец и тайландец"}
{"url": "https://www.monitor.bg:443/bg/a/view/masova-streba-v-brazilija-chetirima-ubiti-mnogo-raneni-152000", "text": "Мъж откри стрелба в катедрала в град Кампинас в югозападната част на Бразилия, убивайки 4 души и ранявайки още 4, съобщават световните агенции.   Стрелбата е се е случила веднага след обедната служба в църквата, докато част от миряните са останали да се помолят. Нападателят е открил огън по тях. Полицаи са застреляли нападателя, който се опитал да започне престрелка с тях. Впоследствие властите са идентифицирали стрелеца като Олер Фернандо Гандолфо, 49-годишен, системен анализатор без криминално досие. Засега мотивът за действията му не е ясен. Намерената близо до трупа на нападателя раница е установила, че именно Гандолфо е извършителят, но в нея не е имало никакви улики или бележки, свързани с престъплението. Според полицейския следовател Хосе Анрике Вентура само навременната реакция на полицаите е предотвратила по-голяма драма.", "date": "2018.12.12", "title": "Масова стреба в Бразилия - четирима убити, много ранени"}
{"url": "https://www.monitor.bg:443/bg/a/view/tajani-teroryt-njama-da-ni-uplashi-152001", "text": "Европейският парламент ще продължи работата си до края на седмицата, въпреки нападението в Страсбург, съобщи председателят на ЕП Антонио Таяни, като изрази своята болка заради жертвите на терористичния акт. Той увери, че парламентът няма да бъде уплашен от терористични или криминални атаки. Българските евродепутати и техните колеги не са пострадали при инцидента. \"Ние ще победим тероризма и онези, които искат да атакуват нашия начин на живот. Европейският парламент продължава да работи.\" - написа Таяни във Фейсбук. \"Ще продължим да работим и да даваме отпор срещу тероризма и насилието, черпейки сила от свободата и демокрацията.\" - каза още председателят на ЕП в друг свой постинг. Снощи в ЕП беше задействан протоколът за извънредни ситуации - забрана за влизане и излизане от сградата.", "date": "2018.12.12", "title": "Таяни: Терорът няма да ни уплаши"}
{"url": "https://www.monitor.bg:443/bg/a/view/samolet-s-vicepremiera-karakachanov-kacnal-prinuditelno-vyv-viena-152004", "text": "Самолет с вицепремиера Красимир Каракачанов на борда кацна аварийно във Виена, заради техническа неизправност. Пътниците били предупредени за аварийното кацане.  В машината пътували и други членове на правителството. Самолетът изпълнявал полет от Брюксел към София. В сутрешния блок на БНТ Каракачанов заяви, че причината за принудителното кацане е било спукано предно стъкло на пилотската кабина. След това бил изпратен друг самолет, който е превозил пасажерите до София. Вицепремиерът вече е в София.", "date": "2018.12.12", "title": "Самолет с вицепремиера Каракачанов кацнал принудително във Виена"}
{"url": "https://www.monitor.bg:443/bg/a/view/vanja-stambolova-se-klasira-za-finala-na-fermata-151936", "text": "Европейската шампионка по лека атлетика Ваня Стамболова е първият сигурен финалист във „Фермата: Съединение“. Тя получи най-висок вот в гласуването на бившите фермери, които се завърнаха в стопанството с важната задача да определят кой мъж и коя жена най-много заслужават да се борят за победата в шоуто. Ваня Стамболова получи 6 гласа в своя полза, оставайки след себе си двете си конкурентки – филоложката Александра и емигрантката Роси, сътветно с 5 и с 4 гласа. Вотът беше непредвидим до самия край, а водещият Иван сподели, че никога досега не е имало толкова оспорвано гласуване. Атлетката Ваня Стамболова не скри изненадата си, че именно тя получи доверието на бившите си съфермери и сподели, че буквално се е разтреперила. Въпреки че Александра видимо беше разочарована от развоя на гласуването, тя все пак обяви, че е щастлива, че ще отде на вътрешен дуел, в който ще се бори за своето място на финала. Тя ще има шанс да се докаже, тъй като съвсем скоро я очаква изключително трудна битка. Александра ще се изправи срещу победителката в два елиминационни дуела – емигрантката Роси. Именно между тях две ще бъде определена и втората жена-финалист в четвъртия сезон на „Фермата“.", "date": "2018.12.12", "title": "Ваня Стамболова се класира за финала на „Фермата“"}
{"url": "https://www.monitor.bg:443/bg/a/view/bajern-bez-roben-sreshtu-ajaks-programa-na-machovete-v-shampionskata-liga-151966", "text": "Холандският ветеран Ариен Робен отпадна от групата на ”Байерн” (Мюнхен) за последния мач на тима в групите на Шампионска лига срещу “Аякс”. 34-годишното крило страда от контузия в бедрото и не замина с баварците за Амстердам. “Байерн” е начело в групата с две точки повече от “Аякс” и се нуждае от равенство, за да завърши на първо място в класирането. Преди мача стана ясно също, че това ще е последният сезон в клуба за друг от ветераните – Франк Рибери. Новината бе разкрита от спортния директор Хасан Салихамиджич. Рибери е в „Байерн“ от 2007 година. „Това е година на промяна и въпреки че е емоционална, тя е нужна за клуба“, сподели Салихамиджич. Група G 19.55 ч. Виктория (П) – Рома  19.55 ч. Реал (М) – ЦСКА (М)  Група Е 22 ч. Бенфика – АЕК 22 ч. Аякс – Байерн  Група F 22 ч. Манчестър Сити – Хофенхайм 22 ч. Шахтьор – Лион Група Н 22 ч. Валенсия – Манчестър Юн 22 ч. Йънг Бойс – Ювентус", "date": "2018.12.12", "title": "„Байерн“ без Робен срещу „Аякс“ (ПРОГРАМА на мачовете в Шампионската лига)"}
{"url": "https://www.monitor.bg:443/bg/a/view/stroiteli-protestirat-s-1000-mashini-po-carigradsko-152003", "text": "Мирен протест на строители започна в столицата в защита на бранша. До 12 часа на обяд 1000 машини ще бъдат разположени по \"Цариградско шосе\" на изхода от София. Недоволството им е провокирано от обвиненията за некачествени ремонти на публични обекти. Подписка с 53 хиляди подписа в подкрепа на строителните фирми ще бъде внесена в Народното събрание, а писмо с исканията на бранша ще получат Президентството и Министерският съвет. За втори път в рамките на 2 седмици таксиметровите шофьори в София излизат на протест пред Общината, съобщи БНР. Те продължват да настояват за увеличение на минималните цени за километър пробег, актуализация на максималните тарифи, промяна в броя и местата на стоянките в столицата и възможност жълтите коли да се движат в бус лентите.", "date": "2018.12.12", "title": "Строители протестират с 1000 машини по \"Цариградско\""}
