{"url": "https://www.monitor.bg/bg/a/view/dvojka-bylgari-narygani-pokazno-s-nojove-v-polsha-165358", "text": "Българин на 32 години и 26-годишната му партньорка, също българка, са били нападнати брутално и намушкани с ножове от най-малко три лица при нападение в град Костшин над Одра, западна Полша, съобщи местната полиция. Мъжът е починал на място, лекарите се борят за живота на жената, а полицейските власти съобщиха, че са установили самоличността на нападателите. Говорителят областната полицията в Гожув Велкополски Марчин Малуди изключи категорично етнически мотиви за нападението. Според първоначалните съобщения на полицията нападателите са били петима. През нощта във вторник срещу сряда малко след 23:00 часа пред жилищен блок на ул. \"Йоан Павел Втори\" 5, в който живеела двойката, спрели два автомобила с български регистрационни номера. Жертвите излезли навън и тогава били атакувани, като били намушкани по повече от 10 пъти. Веднага след това нападателите се качили по колите и изчезнали. С помоща на записи от видеонаблюдението в града полицейските органи се опитват да установят в каква посока са заминали извършителите и кой още е бил в автомобилите. Състоянието на ранената българка е стабилно. Затова може да се съди по факта, че разследващите вече били успели да я разпитат. Властите обаче отказаха повече информация с позоваване на следствената тайна и на опасността разгласяването на подробности от разпита да попречат на разследването. Полицията в областния град Гожув Велкополски обяви, че е установила самоличността на трима нападатели, но от показанията на свидетели ставало ясно, че на местопрестъплението освен тях са присъствали още двама неизвестни до момента мъже. Жертвите и нападателите са се познавали отпреди. От комендатурата на полицията не съобщават подробности за самоличността на нападателите, но уточниха, че тримата идентифицирани, така както и жертвите, са граждани на България. Нападението не е било случайно, двойката българи са били предварително избрана мишена, твърдят източници близки до разследването. Районната прокуратура в граничния град Слубице е образувала следствие за убийство и опит за убийство. Според телевизионния канал Polsat е възможно следите на убийците да отведат разследващите в Германия.", "date": "2019.05.16", "title": "Двойка българи наръгани показно с ножове в Полша "}
{"url": "https://www.monitor.bg/bg/a/view/jiteli-na-pet-sela-branjat-s-podpisi-dimitrakis-obzor-165314", "text": "Жители на пет села в пловдивско и старозагорско бранят с подписите си арестувания за убийството на рецидивиста крадец Петър Гаджанов кипърски фермер Димитракис Пирилис. Той бил коректен работодател, дарил помещение и пари за пенсионерски клуб, давал пари и на църквата. Подписите им на цели осем страници бяха приобщени към делото по искане  на адвокат Константин Давчев, който заедно с колегата си Съби Узунов, защитаваха по време на мярката му за неотклонение в окръжния съд в Пловдив арестувания чужденец. 60-годишният Димитракис Пирилис е обвинен в причиняване на смърт при пътно-транспортно произшествие, за което го грози затвор от 10 до 20 г. Инцидентът станал в нощта на 11 срещу 12 май т.г.,когато Петър Гаджанов, Ангел Гаджев и Ангел Иванов от махалата на село Белозем отишли във фермата на кипъреца в съседното село Болярино, за да крадат крави. След трагедията, когато във фермата отишли полицаи, Гаджев и Иванов излъгали, че са отишли там да косят люцерна, а не да крадат. На мястото обаче били намерени въжета, с които са били вързани нарочените за кражба крави, казаха в съда адвокатите. Димитракис видял как разрушават оградата на фермата му и как двама от тях извеждат от обора вързани две крави. Третият бил подкарал още три крави. Ромите отишли с микробус и с каруца до фермата на Димитракис, за да има как после да превозят добитъка. По данни на „Монитор”/”Телеграф” крадците продавали месото на кравите на пазарите в „Столипиново”. Само два дни преди фаталната нощ същите цигани отново от фермата на Димитракис били откраднали други пет крави, разказа в кулоарите на съда в Пловдив жената до арестувания кипърец – Таня. Когато ги видял отново да влизат в имота му, Димитракис се качил на джипа си, като искал да им пресече пътя, а не да ги гази, обясни Съби Узунов пред съда. Направил полукръг и с около 20 км/час блъснал Петър Гаджанов. Впоследствие двамата оцелели излъгали, че чужденецът карал с около 70 км/час, което било опровергано от автотехническата експертиза. Тялото на крадеца отхвръкнало и когато Пирилис завил надясно, го прегазил. „След което се е върнал обратно във фермата, за да събуди жена си и да се обади на 112. Не го е видял във високата трева, която достига до към 90 см и затова го е прегазил без да иска. После е отишъл в центъра на селото, който е на 5 км от фермата, за да изчака полицията и бърза помощ и да ги отведе до пострадалия”, каза адвокатът. Според прокурор Владимир Вълев обаче тревата била много ниска, а снимки на мястото показвали двата кръга от гумите на джипа в люцерната покрай трупа. „Ако съм искал да извърша умишлено убийство, тогава щях да имам нож, тояга или някакво друго оръжие. Дори и телефон не бях взел със себе си, нито часовник. Единственото, което бях взел със себе си, беше едно фенерче. Когато видях тримата души, се изплаших, тъй като тези цигани носят в себе си пистолети и ножове. Аз исках единствено да мога да ги видя кои са и да  ги разпозная. Тъй като хиляди кражби са ми извършили и хиляди евро съм загубил от кражбите. Трябваше да ги разпозная, защото от полицията ми искат да им ги посоча. Както винаги в такъв случай, полицията би ми отговорила ако не им кажа кои са: „Пий една студена вода”, каза пред съдия Даниела Събчева Димитракис Пирилис. Той призна, че дори е рискувал живота си, за да пази фермата си от набезите на ромите. Прокурорът по делото Владимир Вълев поиска от съдия Събчева да остави за постоянно зад решетките кипъреца поради това, че може да се укрие, тъй като е чужденец. Наред с това в края на април било изтекло и разрешителното му за пребиваване у нас. На това отговори самият Пирилис, който контрира представителя на държавното обвинение, че още на 1 април т.г. бил подал документи разрешителното му да бъде удължено. „Аз съм подал искане за това и имам входящ номер, но от мен не зависи в какъв срок ще ми го удължат”, се защити обвиняемият. \"Много работлив е Димитракис. Той в Кипър беше полицай за 10 години. Преди това е бил за 2 г. в армията. В същото време работил във ферма в Кипър и е помагал в отглеждането на братята си\", каза роднината на Димитракис Андреас, който бе в съда в Пловдив, за да подкрепи Димитракис. Кипърецът дошъл в България преди 17 години. Купил земя в селата Болярино, Тюркмен, Братя Даскалови, Гранит и Оризово. Направил ферма с над 600 глави добитък, като внесъл от Германия и Белгия породисти крави. Бил краден буквално през ден, като много малка част от золумите били разкрити, казва и жена му Таня. „Години наред го крадяха. Убитият Петър ни открадна 8 коне и влезе в затвора за 7 години. Излезе и пак се върна да ни краде. Три дни преди инцидента той и другите двама ни откраднаха 5 крави\", обяснява тя. След като Петър Гаджанов бил вкаран в затвора, някой опожарил къщата на Димитракис в село Болярино. Извършителят не бил разкрит. Според прокурора още един от крадците бил пострадал при гонитбата в люцерната, с което не се съгласиха адвокатите на обвиняемия. Те поискаха Димитракис Пирилис да бъде пуснат под „Домашен арест” или „Парична гаранция” в голям размер. Причината била, че имал много крави и договори с изкупвачи на мляко. Ако останел в ареста, имало опасност млякото да прокисне и да бъде хвърлено, което щяло да доведе до фалит на фермата му.   Оцелелите двама крадци на крави били арестувани след нощта на 11-ти срещу 12-ти май. Прегазеният Петър Гаджанов на 30 години бил съден 14 пъти, включително и за кражба на коне през  2011г. от фермата на кипъреца. За това престъпление е лежал 7 години в затвора, но след като е бил пуснат на свобода, се е върнал към старите си навици. И другите двама – Ангел Гаджев и Ангел Иванов били рецидивисти. Ангел Гаджев е осъждан 9 пъти - осем пъти за кражби и един път за грабеж, като е излязъл от затвора през септември 2018 г. Той е лежал в затвора за 2г. и 8 месеца за кражби на крави от различни собственици, измежду които и от собственика на фермата Димитакис. Иванов също бил съден два пъти за кражби. Срещу двамата в районния съд имаше отделна мярка за неотклонение. В крайна сметка двата съдебни състава оставиха зад решетките както кипъреца Димитракис Пирилис, така и рецидивистите крадци. Вижте какво още казва Димитрис Пирилис пред съда в Пловдив:", "date": "2019.05.16", "title": "Жители на пет села бранят с подписи Димитракис (ОБЗОР)"}
{"url": "https://www.monitor.bg/bg/a/view/sydyt-otmeni-rekordnata-globa-na-metro-165352", "text": "Съдът е отменил глобата от близо 15 млн. лв., която Комисията за защита на конкуренцията (КЗК) наложи на „Метро Кеш енд Кери България“ в началото на февруари тази година. Санкцията на търговеца е заради рекламна кампания, излъчвана по телевизията през март, а в последствие и в други информационни канали – Youtube и Facebook страницата на „Метро“. Водещият слоган там е „Не сменяй вкуса, смени магазина. При нас италианската седмица е през цялата година. Метро. Имаме го“. Под клипа е поставен пост със следното съдържание: „Заповядай от 1 януари до 31 декември на италианска, азиатска, испанска, мексиканска, вегетарианска и каквато още седмица се сетиш. МЕТРО. Имаме го“. Причината за глобата беше подадена жалба от конкурентната „Лидл“. Според компания има ясна и дори пряка идентификация, която е постигната чрез поставяне на акцент върху силно специфичен от бизнес подхода на „Лидл“ при представяне за продажба на определена категория артикули – т.нар. „тематични седмици“. Концепцията, която е възприета от няколко години от търговската верига, най-общо почива върху предлагане на потребителите в рамките на отделни седмици от календарната година на различни продукти, типични за кухните на някои държави, известни с традиции в кулинарията. Така например в рамките на седмица под надслов „Влюби се в Италия“, „Лидл“ предлага общоизвестни и характерни за италианската кухня продукти – спагети, пици, колбаси, сирена и др. Административен съд - София-област е заключил, че провежданите от „Лидл“ кампании под формата на „тематични седмици“ не са изключителни и не се провеждат само от тази верига.  Освен това рекламната кампания на \"Метро\" не би могла да бъде квалифицирана и като неразрешена, защото в посланията не се съдържа дискредитираща или опетняваща информация. Това произтича от установеното вече от съдебния състав, че в клиповете \"не би могъл да бъде идентифициран конкурент и в този смисъл те не могат да създадат в потребителите негативна нагласа спрямо него\". Съдът не може да приеме също, че чрез използваните рекламни подходи „Метро“ извлича нелоялно предимство от известността и отличителните белези на конкурентите. Съдебният състав е постановил направените в хода на производството разноски за адвокат и държавна такса да бъдат платени солидарно от КЗК и „Лидл“.", "date": "2019.05.16", "title": "Съдът отмени рекордната глоба на „Метро“"}
{"url": "https://www.monitor.bg/bg/a/view/shvejcarija-premahva-ogranichenijata-za-bylgari-i-rumynci-165359", "text": "От 1 юни 2019 г. гражданите на България и Румъния ще имат пълна свобода на придвижване, работа и установяване в Швейцария, съобщи МВнР. Българските граждани ще имат същите права като останалите граждани на Европейския съюз (с изключение на Хърватия) и ще могат да пребивават свободно в страната при условие, че имат работно място. Това стана възможно, след като федералното правителство прие на 15 май решение за отмяна на квотите за пребиваване на граждани от България и Румъния на територията на Конфедерация Швейцария. С решението се променя регламентът за изпълнението на Споразумението за свободно движение на хора между Швейцария и ЕС. Протоколът към споразумението, който предвиждаше за гражданите от България и Румъния преходен период максимум от 10 години, беше в сила от 1 юни 2009 г. и изтича на 31 май 2019 г. По данни на миграционните служби на Швейцария към края на 2018 г. в страната пребивават постоянно около 11 600 българи.", "date": "2019.05.16", "title": "Швейцария премахва ограниченията за българи и румънци"}
{"url": "https://www.monitor.bg/bg/a/view/s-tri-meseca-zabavjat-vyvejdaneto-na-tol-taksite-obzor-165345", "text": "По-ниски тол такси, забавяне на въвеждането на новото таксуване по пътищата и по-малък обхват на пътищата си издействаха превозвачите след среща с премиера Бойко Борисов и замесените в темата министри. Браншът, който скочи на таксите на изминат километър от 20 стотинки до близо лев, ще започне разговори с управляващите веднага след изборите. Тогава регионалният министър Петя Аврамова обеща да свика  , на който да представи ревизирани сметки за заплащането на изминато разстояние. Най-вероятно новата тол система за тежкотоварните автомобили и автобуси а не от средата на август, както беше планирано. Цените също ще се определят в диалог с бранша и след реални тестове на системата. Дотогава превозвачите ще използват винетки. От 16 август започват тримесечни тестове, в които ще се видят реалните резултати от преминаващите тежкотоварни автомобили. Аврамова обясни, че има възможност тестовият период да свърши по-рано. Три месеца по пътищата с камиони на бранша, с монтирани бордови устройства или чрез GPS системите в по-модерните машини, ще отчитат изминати километри. Едва тогава от бранша са готови да дискутират цени на километър, коментира пред „Монитор“ изпълнителният директор на Съюза на международните превозвачи Йордан Арабаджиев. По думите на Аврамова са подготвени няколко варианта, които подлежат на преговори с бранша. От днес на работни срещи Исканата от превозвачите карта с обхвата на тол системата е готова и ще бъде също обсъдена. В нея са фиксирани пътищата с нулева тол такса, които не са в добро експлоатационно състояние. Приходите от винетки през 2018 г. са 380 млн. лв. От тях 268 млн. лв. са приходите от леки коли, а останалите 112 млн. лв. са приходите от тежкотоварните автомобили. Или с други думи, от всички приходи от пътища в страната 70% идват от колите и 30% - от камионите. Това съотношение показва, че в текущата система по-голямата тежест пада върху хората, а бизнесът, чиито камиони в най-голяма степен увреждат и настилката, всъщност плаща нищожна цена. Затова и беше ясно, че всяка нова система всъщност ще товари камионите, а не хората. От бранша подкрепят идеята за въвеждането на новата система, но Вместо очакваните приходи от над 1 млрд. лева от тол системата според транспортния бранш е реалистично сумата да бъде наполовина или около 500 млн. лева. Петя Аврамова напомни, че приходите от винетки са около 370 млн. лева, а от централния бюджет се дават други около 200 млн. лева, които са недостатъчни за ремонт и строителството на пътища, като недостигът на средства за тази цел е около 600 млн. лева.", "date": "2019.05.16", "title": "С три месеца забавят въвеждането на тол таксите (ОБЗОР)"}
{"url": "https://www.monitor.bg/bg/a/view/mashinite-za-vota-sys-zvukov-signal-za-kraj-na-glasuvaneto-165350", "text": "Звук от машините, които ще бъдат поставени в общо 3000 секции в страната на предстоящия евровот, ще сигнализира на избирателите, че са приключили с гласуването. В четвъртък устройствата бяха демонстрирани пред медиите в ЦИК, след като самите членове на комисията се запознаха с функционирането им преди около седмица. Ако избере да гласува с машина, а не с хартиена бюлетина, всеки избирател ще получава специална смарт карта. Тя ще генерира код, по същество представляващ електронен подпис и така ще се активира устройството. Самите карти ще са номерирани, ще се редуват, като целта е никой да не гласува два пъти с една и съща, разясниха от „Сиела Норма“, която доставя устройствата. Е-бюлетината повтаря хартиената, но с тази разлика, че на екрана номерата на партиите ще са изброени в две поредни страници. Това означава, че ако нашето предпочитание липсва на първата, ще трябва да прелистим на втората. Преференциите пък ще са активни едва след като сме избрали дадена партия или коалиция. Преди да приключим, ще имаме възможност за преглед на своя избор. Ако сме размислили, може да сменим решението си. Едва след това трябва да се натисне бутонът „гласувай“, а в резултат на това ще получаваме разписка. След като приключим да гласуваме, машината трябва да издаде специален звуков сигнал, с който да покаже на нас и на комисията, че сме завършили процеса. \"С машината се гласува по-лесно от работа с банкомат. Гласуването отнема секунди“, увери Стефан Митков от „Сиела Норма“ и добави, че няма ограничение във времето. Машината не регистрира празен вот и ако не отбележим нищо, не дава бюлетина. Същото важи и ако извадим смарт картата предварително и не довършим гласуването. ЦИК на свой ред трябва тепърва да определи в методическите указания за работа с машините дали при неуспешен вот избирателите ще получават нова карта, за да гласуват отново, или пък ще трябва да пуснат хартиена бюлетина. Устройствата са произведени специално за България и идват от Тайван. Именно затова от фирмата доставчик успокояват, че всякакви интерпретации, че са стари и компрометирани, не отговарят на истината. Едно устройство може да печата 1200 хартиени разписки. При спиране на тока или някакъв срив на елзахранването машината разполага с батерия и ще продължи да работи още час и половина. Машините имат и по две флаш памети, които в края на изборния ден членовете на секциите трябва да свалят и заедно с протоколите да занесат в РИК. В тях ще се съдържат обобщени данни за гласовете. Така в устройствата остава само операционната система и приложението, т.е. при изваждането на флашките в самите машини не се запазват данни от гласуването. Ако членовете на секциите не могат да ги извадят и имат затруднения, на място ще може да дойде техник или пък те да се обадят на т.нар. горещ телефон за съдействие. В случай че някоя от флаш паметите е дефектна пък, машините ще алармират още в процеса на работа. Дистанционно комуникация отвън с машините е невъзможна, уверяват от доставчика. Предварителният одит на машините ще е готов до петък, а окончателното сертифициране ще приключи следващата сряда. Това стана ясно от думите на експертите от БАН и СУ, които ще помагат на ЦИК при проверката на машините за гласуване. Те също присъстваха на демонстрацията на машините в четвъртък. По думите на доц. д-р Златомир Минчев от БАН машините са доста по-нови, надеждни и функционални в сравнение с тези на президентския вот. Той изтъкна, че има някои пропуски, за които ще бъдат издадени предписания. Оказа се обаче, че тези пропуски не засягат софтуера, хардуера или сигурността на самите устройства. Проф. Владимир Димитров уточни, че става дума за случаи, касаещи какво трябва да прави СИК, ако машината се развали и как избирателят да продължи да гласува. Всъщност същият въпрос стои и ако избирателят извади предварително своята смарт карта от машината и дали СИК ще дава нова или той ще трябва да упражни своя вот с хартиена бюлетина. Това ще се реши с методическите указания на ЦИК, която трябва да ги одобри до броени дни. В ЦИК са убедени, че всичко на вота ще премине нормално, както и че машинното гласуване е с високи стандарти на надеждност. Въпреки това ще има последваща проверка за оптимизиране на процеса за следващите избори. За сигурността на машините увериха и от фирмата доставчик „Сиела Норма“. Доставени са общо 3300 машини, които в момента се намират на склад. Софтуерът пък вече е актуализиран и бюлетината вече е въведена в тях. Веселин Тодоров от компанията изтъкна, че машините са с изцяло нов дизайн и са произведени тази година. Само пет от общо 191 секции в чужбина, които бе решено да бъдат разкрити за вота на 26 май, са с пълен състав и имат ръководство и членове, като всичките се намират в Брюксел. Това става ясно от решение на ЦИК. Останалите са или само с избрани членове, или само с ръководство, или пък с по двама или дори само член, както е при 129 от тях. Когато съставите на секциите не са попълнени и дадена партия или коалиция не е отправила свои предложения, ЦИК може да назначи членове по предложения на БГ общностите в чужбина, шефовете на дипломатическите мисии или на външния министър. На 20 май изтича крайният срок, в който ЦИК може да прави промени в съставите на СИК зад граница. Иначе, ако даден гражданин е вписан неправилно в избирателните списъци, може най-късно до 18 май да подаде заявление до общинската администрация за отстраняване на непълнотите. Българските НПО-та и чуждестранните организации пък могат да регистрират наблюдатели до 25 май. По преценка на председателя на СИК избирател с увредено зрение, слух или с друго увреждане, което не му позволява да гласува сам, може да даде своя вот с придружител. Избирателят няма да е длъжен да представи документ от ТЕЛК или НЕЛК, а придружителят от своя страна ще трябва да удостовери самоличността си с лична карта. Неграмотността обаче няма да е основание за гласуване с помощник.", "date": "2019.05.16", "title": " Машините за вота със звуков сигнал за край на гласуването"}
{"url": "https://www.monitor.bg/bg/a/view/detski-monitor-otnovo-na-lov-malki-talanti-165353", "text": "Отново е май и отново е време за традиционната ни инициатива - \"Детски Монитор\". За втора поредна година агенция и вестник „Монитор“ обявяват конкурс за детски и юношески творби по повод 1 юни.  Този път очакваме вашите предложения за \"Моята детска новина\", като за целта може да изпратите текст или рисунка. Малки приятели, покажете ни как излежда информационния си свят през вашите очи или действайте още по-смело и оставете въображението ви да нарисува светът, такъв какъвто бихте искали да бъде - шарен, светъл и много щастлив. Срокът за подаване на творбите е   на електронна поща:  Не забравяйте в мейла да упоменете трите имена на участника, годините, наименованието на творбата, училището, детската градина, арт клуба или енорийския център. Тази година участниците ще бъдат разделени в две възрастови категории. Първата е от  , а втората - от  . В двете категории ще бъдат изтеглени по трима победители. Шестте най-добри творби ще бъдат публикувани във вестник и агенция „Монитор“. Предвидени са награди и еднодневен или полудневен  . Така децата ще могат на терен да се запознаят с тънкостите на занаята и да видят реално как се създават и пишат новини. Всички изпратени творби, независимо дали са класирани или не, ще бъдат публикувани в агенция „Монитор“, откъдето ще могат да бъдат видени от читатели от цяла България.", "date": "2019.05.16", "title": "„Детски Монитор“ отново търси малки таланти"}
{"url": "https://www.monitor.bg/bg/a/view/postnata-pica-na-djankov-zalojila-bombata-evn-165356", "text": "Първият държавен бюджет на Симеон Дянков като финансов министър и последвалия го антикризисен план, станали известни като „постната пица“ всъщност са в дъното на бомбата „ЕВН“. Това стана ясно по време на заседание по делото срещу ексминистъра, бившият му колега Трайчо Трайков и олигарха Иво Прокопиев за аферата с продажбата на миноританрия пакет акции на дружеството. Пред магистратите показания дадоха зам.-министърът на икономиката Лъчезар Борисов, изпълнителният директор на Българската фондова борса Иван Такев и експерти от борсата. През 2011 г. сегашният зам.-икономически министър Лъчезар Борисов е бил началник отдел „Управление и преструктуриране на държавното участие“ в Министерство на икономиката. Като свидетел по делото той разказа как е стартирала процедурата и условията, при които е станало това. След съдебното заседание пред „Монитор“ Борисов разказа, че в този период не е бил човек, който взима политически решения, а експерт и изпълнител на министерски нареждания. „Процедурата стартира с решение на Националния съвет за тристранно сътрудничество, в което участват синдикати, работодатели и правителство.  След това последва решение на МС от април 2010 г., в което са одобрени т.нар. антикризисни мерки за подкрепа на заетостта и домакинствата и бизнеса, в което е взето решение всички миноритарни дялове на държавата да се продават чрез Българска фондова борса. През юни последва решение на МС №399, че всички министри трябва да предложат своите миноритарни пакети на Министерството на икономиката, които да бъдат апортирани в капитала на Държавната консолидационна комапиня, която по-късно е създадена с тази цел да управлява и впоследствие да приватизира по Закона за приватизация, т.е. чрез Агенцията за приватизация, тези миноринарни дялове. Това е част от пакета антикризисни мерки, одобрени с решението 399 на МС и трябва да бъдат направени тези апортни вноски в капитала на ДКК“, разказа Борисов. Министерство на икономиката само съгласувало метода за продажба на акциите, определен от Агенцията за приватизация. На предишно заседание пък стана ясно, че Агенцията изпълнила указанията на министър Трайков продажбата да стане чрез предлагане на борсата. Пред „Монитор“ Борисов потвърди, че упълномощената от Дянков  и това е ставало на срещи в Агенцията за приватизация през 2011 г. „Аз присъствах на срещите. Естествено, че когато координаторът е от по-висшестояща институция, останалите институции се вслушват“, така Борисов определи опитите на Пандева да се бърка в определянето на критериите за избор на инвестиционен посредник, за което сегашаният икономически министър Емил Караниколов разказа. През 2011 г. той е бил шеф на Агенцията за приватизация. В показанията си пред спецсъда шефът на борсата Иван Такев и експертът в отдел „Бизнес операции“ Александрина Гюрова обясниха, че до 2008 г. БФБ използвала руската система за търговия RTS, а след това и до сега – системата „Сетра“. RTS обаче останала да се използва за търговия при продажба на акции от приватизацията. Сървърът й е на 6 етаж в сградата на борсата, а на „Сетра“ във Франкфурт.", "date": "2019.05.16", "title": "„Постната пица“ на Дянков заложила бомбата ЕВН"}
{"url": "https://www.monitor.bg/bg/a/view/adaptirat-evrovizija-za-amerikanskija-pazar-165308", "text": "Евровизия завзема и Северна Америка – това стана ясно, след като Европейският съюз за радио и телевизия продаде лиценза за песенния конкурс с цел той да бъде адаптиран и отвъд Океана. По разработката на грандиозното събитие в Щатите ще работят, както от продуцентската къща Brain Academy, (част от Nordic Entertainment Group), така и от някои от най-опитните специалисти, работили по Евровизия. Това са Андерс Ленхоф, Кристър Бьоркман и Ола Мелциг, които са запретвали ръкави за общо над 20 издания на песенния конкурс. Целта е първото събитие под тази щампа да се проведе в САЩ през 2021 г. То обединява целия континент и дава шанс на всеки да гласува. Нямам търпение да запозная това страхотно състезание на най-големия телевизионен пазар в света. Тв аудиторията става все по-голяма ежегодно, затова сега е най-точният момент да доведем това вълнуващо шоу при американската публиката“, категоричен е Питър Сетман, изпълнителен директор на Brain Academy.", "date": "2019.05.16", "title": "Адаптират Евровизия за американския пазар"}
{"url": "https://www.monitor.bg/bg/a/view/cenite-na-in-vitroto-trygnaha-nagore-165355", "text": "Цените на ин витрото у нас тръгнаха нагоре. Някои болници и центрове, които правят асистирана репродукция, са с нови ценоразписи от пролетта, установи проверка на „Монитор“. В един от големите АГ медицински центрове в София класическото ин витро с включено култивиране на ембриона от 1000 вече е 1100 лева. Ако то е с фоликулярна функция, култивиране на ембриона и трансфер вместо 2000 лв., желаещите да имат дете броят между 100 и 150 лева отгоре, тъй като всяко лечебно заведение определя само цените, по които ще работи. В други клиники пък тарифите са увеличени само с по 10 лева. Например ин витрото при естествен цикъл от 685 лв. вече е 695 лв., а при стимулиран цикъл от 1685 на 1695 лева. Леко увеличаване има и на цените на автоложната инсеминация. Това означава оплождане със сперматозоиди от партньора. В една от АГ-болниците в столицата, които работят асистирана репродукция, тази процедура е поскъпнала с 50 лева. Така от 1 май вместо 300 лева тя вече струва 350 лева. Ако обаче материалът е донорски, тогава разликата в повечето клиники  варира от 350 до 600 лева  В някои центрове обаче инсеминацията с материал от дарител стига и 1000 лева. Независимо от това, че цените в някои клиники тръгнаха леко нагоре, в пациентските организации оплаквания няма. „Нямаме нито един сигнал, нито едно оплакване от пациентки по отношение на увеличаване на цените, каза Радина Вълчева, основател на фондация „Искам бебе“. Всеки сам избира къде иска да се лекува“, допълни тя. Вълчева подчерта, че в България все повече лекари използват т. нар. спонтанен цикъл. Центърът за асистирана репродукция вече  поема 4 такива процедури,  вместо една стимулирана процедура, тъй като този метод е много по-щадящ за жената. При него не се ползват лекарства за стимулация, каза още Вълчева и обясни, че това не е възможно за всички пациентки. Ако той даде резултати, общата цена за едно ин витро не надхвърля 1500 лева. Цената със хормонална стимулация и последващите манипулации обаче излиза 5000 лева. Фондът има има сключени договори с 29 АГ – болници и медицински центрове, които работят асистирана репродукция. Той обаче не финансира редица изследвания на кръвта, както и на някои хормони независимо че без тях процедурите не могат да започнат. Сред манипулациите, които остават за сметка на пациентките, са първоначалните изследвания, на чиято база се взима решение дали жената има шанс да зачене ин витро. Сред платените са микробиологичните изследвания, спермалния анализ, за трансмисивни инфекции, кръвногрупова принадлежност и резус фактор, някои хормони, кръвна картина, биохимия и хемостаза, генетични и имунологични изследвания, инсеминациите от партньора или от дарител, както и биопсиите. Цената за всички тях е между 300 и 500 лева.   25% е успеваемостта  на процедурите, финансирани от центъра през 2017 г., от когато са последните данни. Общо 2710 са били те. От тях 679 са завършили с раждания, а броят на родените бебета е общо 820, тъй като някои от бременностите са били многоплодни. Някои общини също пуснаха програми за подпомагане на двойки с репродуктивни проблеми. Във Варна например 9 бебета са родени с помощта на общинската ин витро програма от началото на миналата година до началото на април, съобщиха от дирекция „Здравеопазване“ в общината. За периода от 2015 до 2018 г. общо новородените по програмата са 48. За същия период в подкрепа на двойките с репродуктивни проблеми са били осигурени 503 000 лв. от бюджета на Варна. Тази година по програмата са заделени 160 000 лв., което означава, че около 70 двойки с репродуктивни проблеми от Варна, ще могат да разчитат на финансиране от общината. Предвидени са възможности за плащане до 2000 лв. на двойка, използваща собствен генетичен материал, и до 3500 лв. с донорски материал. За отпускане на финансова помощ по програма „Ин витро“ могат да кандидатстват семейства и лица, живеещи на семейни начала, които трябва да са български граждани, да имат постоянен адрес на територията на община Варна през последните 3 години. ", "date": "2019.05.16", "title": "Цените на ин витрото тръгнаха нагоре"}
{"url": "https://www.monitor.bg:443/bg/a/view/tajna-policija-v-chitanka-za-3-ti-klas-razgnevi-roditeli-165351", "text": "Приказка с Тайна полиция за децата и закон, според който възрастните не трябва да бият или да се карат на хлапетата, поместена в читанка за трети клас, разгневи родители в социалните мрежи. Става дума за произведението „Новият закон“ на австрийска писателка Кристине Ньостлингер, включено в учебник на едно от издателствата. В него се разказва за крал, който всяка година давал подаръци на своите поданици. Когато се изпразнила касата обаче финансовият министър забранил да се купуват велосипеди на малчуганите. По предложение на сина си, за да бъдат щастливи децата, кралят След като разбрал, че никой не спазва разпорежданията му и затова малчуганите не са доволни от подаръка си, кралят разпоредил създаването на тайна полиция в защита на децата. Новият орган на реда се внедрил навсякъде и никой не знаел дали среща инспектор за електропроводите, или пази децата. Накрая според щастливия край всеки започнал да спазва правата на хлапетата и да се държи любезно с тях. Приказката от читанката обиколи фейсбук, като някои родители сравниха австрийското произведение с подготвената национална стратегия за детето, а според други то е пропаганда и крие зловещо послание в себе. Според трети обаче авторката е популярна с повече от 100-те си детски книги и спада към най-известните и влиятелни детски писатели в немскоезичната област. Затова и проблемът бил в издателството и неговият превод, а не в творчеството на Кристине Ньостлингер. Други от потребителите на социалните мрежи пък се в приказката. Те били неподходящи за деца в крехка възраст, на които е редно да се даде пример с морални ценности и правилен изказ, а не с разговорни фрази и обиди. Според примерното разпределение на учебния план за третокласниците, те трябва да изучават въпросното произведение към края на учебната година. Като част от упражненията им в клас са заложени дискусии за правата на децата и подготовка за отбелязване на Световния ден на детето. От просветното министерство обясниха пред „Монитор“, че преди читанката да бъде одобрена от ведомството, нито един от проверяващите го учители не е изказал негативно становище срещу конкретния текст или целия учебник. Читанката е в клас от миналата година, но нито един учител от избралите да преподават по него не се е оплакал. До приключване на редакционния брой от издателството не изпратиха становище защо са избрали да включат „Новият закон“ в читанката за трети клас.", "date": "2019.05.16", "title": "„Тайна полиция“ в читанка за  3-ти клас разгневи родители "}
{"url": "https://www.monitor.bg:443/bg/a/view/kak-bezumijata-v-uchebnicite-rajdat-strahovete-165338", "text": "Фейсбук знае всичко. В това се е уверил всеки съвременен човек. И е като кошер, в който жужат пчели. Но само жужат, защото в повечето случаи се стига до това. Всеки си говори каквото си иска. Излива страховете си както си иска. И най-вече си играе със страховете на околните. Същото се получи с дебата около новата Национална стратегия за детето. Въпреки че бе спряна и се даде заявка за преработване, родители продължиха да протестират и да плашат, че ако документът бъде приет, то социалните служби ще отнемат децата им дори ако им ударят шамар. Някои видяха едва ли не заговор срещу тях, описваха ужасяващи истории от норвежкия модел. И въпреки че от сутрин до вечер се обясняваше, че във въпросната стратегия не е залегнало на подобно нещо, подскоците продължиха. Както се казва, едно си баба знае, едно си бае. Та така и някои родители. Започнах малко отдалече, защото вчера за пореден път избухна скандал около публикуван текст в учебник. В конкретния случай възмутени родители възроптаха срещу приказка в читанката за 3 клас на едно от издателствата. Става дума за текст, в който се насърчават правата на децата. А добрият герой - царят, иска да изготви закон, в който е упоменато, че родителите не бива да бият и да се карат на децата си. Кулминацията е създаването на Тайна полиция, която ще донася за дръзналите да пристъпят закона. Признавам, че безумията в родните учебници съвсем не са едно и две. Често на учениците се предлагат текстове, които са меко казано, възмутителни и обидни и за нас като родители. В такива случаи хулим издателствата, отново започваме дискусия кой трябва да участва в авторските колективи, които пишат учебниците. Съгласна съм и че в този случай въпросната приказка няма голяма художествена стойност. А и съм майка на първокласничка, та затова имам пряк поглед върху темата. Аз също оставаме изумена на моменти от изучавания в училище материал. Това, което ме притесни в случая, дори не беше поредното безумие в учебниците на децата ни, а че някой отново се опита да се заиграе със страховете на родителите. Останах с отворена уста от дискусията, която се вихреше в социалните мрежи и която видя дяволските ръце на стратегията дори в тази приказка. Текстовете били съставени по нейни предписания. Нищо, че всъщност въпросният учебник не се изучава за първа година и при условие, че Националната стратегия за децата е замразена. И дебатът отново се измести и придоби друг смисъл. Темата за безумията в учебниците в училище трябва да се дискутира и затова е наложително да реагираме като родители при всяко такова. Но да си играем със страховете на хората и сами да създаваме демони е недопустимо. А и като се замислим, социалните служби и сега едва кретат и не могат да вземат отношение дори при най-тежките случаи. А такива има, уверявам ви. Защото наистина десетки дечица са малтретирани в къщи. И те трябва да бъдат спасявани. За друго, не се безпокойте. Едва ли чиновниците ще почукат на вратата ви, защото сте запратили малчугана да си легне рано и без телевизия, а пък то е помислило, е някой погазва правата му. Или пък ще ви го вземат, защото се е оплакал, че сте му повишили тон при поредното ненаписано домашно. Така че опасност от норвежки модел няма. Но българския - него наистина трябва да променим.", "date": "2019.05.16", "title": "Как безумията в учебниците раждат страховете"}
{"url": "https://www.monitor.bg:443/bg/a/view/dyrjavata-poema-grijata-za-bejancite-v-avstrija-165347", "text": "След бурен дебат днес австрийският парламент реши за грижата за бежанците да бъде отговорна държавата. Предложението беше прието с гласовете на депутатите от управляващата коалиция, която включва Австрийската народна партия и Австрийската партия на свободата.  Опозицията се опасява от орязване на правата на бежанците. Управляващите отчетоха успех срещу \"индустрията с бежанци\". Промяната предвижда в бъдеще държавата да поеме грижата за настаняването и прехраната, за юридическата помощ и разяснителната дейност във връзка с връщането на емигрантите. Досега това се извършваше от неправителствени и църковни организации.  Преходът ще бъде постепенен с цел в началото на 2021 година дейностите да бъдат поети изцяло от държавните служби. Предвидени са ограничения на правата за юридическа помощ за лицата, предвидени за екстрадиция.  Министърът на вътрешните работи Херберт Кикъл изрази желание в бъдеще в Австрия да не се подават молби за получаване на бежански статут.", "date": "2019.05.16", "title": "Държавата поема грижата за бежанците в Австрия"}
{"url": "https://www.monitor.bg:443/bg/a/view/mej-utvyrjdava-v-nachaloto-na-uni-grafik-za-ottegljaneto-si-165346", "text": "Британският премиер Тереза Мей ще утвърди в началото на следващия месец график за оттеглянето си. Това заяви британският депутат Греъм Брейди, председател на влиятелна група в Консервативната партия, разглеждаща въпросите, свързани с нейното ръководство, предаде Ройтерс. Брейди и Мей имаха среща днес. Те са се договорили да се видят отново, след като тя опита да прокара сделката за Брекзит в британския парламент. Мей вече каза, че ще внесе споразумението за ново гласуване в седмицата, започваща от 3 юни. \"Премиерката е решена да осигури нашето излизане от Европейския съюз и е посветила усилията си да гарантира второто четене на закона за изтегляне на Великобритания от ЕС в седмицата, започваща от 3 юни, както и приемането на този закон и последващото излизане на Обединеното кралство от ЕС до лятото\", се казва в изявление на Брейди след срещата. \"Договорихме се, че тя и аз ще се срещнем след второто четене на закона, за да се споразумеем за график за избирането на нов лидер на Консервативната партия\", се допълва в текста. По принцип за първо четене на даден закон се смята неговото официално внасяне в парламента и публикуването на текста му. Очаква се това да стане преди парламентарната пауза, която е планирана от 23 май до 4 юни, отбелязва Ройтерс. Второто четене е при самите дебати по закона в пленарна зала, които се очаква да продължат два дни.", "date": "2019.05.16", "title": "Мей утвърждава в началото на юни график за оттеглянето си"}
{"url": "https://www.monitor.bg:443/bg/a/view/glasuvaha-osvobojdavaneto-na-zam-direktora-na-dfz-165341", "text": "Управителният съвет на Държавен фонд „Земеделие“ (ДФЗ) гласува освобождаването на заместник-изпълнителния директор на Фонда Иванка Багдатова-Мизова, считано от днес, съобщиха от пресцентъра на земеделското министерство. УС на ДФЗ избра за зам.-изпълнителен Евдокия Кръстева. Тя има две магистратури - по право и по аграрна икономика от Университета за национално и световно стопанство (УНСС). В периода февруари 2001 г.- юни 2008 г. е била главен секретар на Изпълнителната агенция по лозата и виното. От октомври 2012 г. до юли 2015 г. е съветник по кохезионната политика в постоянното представителство на България в Брюксел. От юни 2008 г. до момента работи в министерски съвет като държавен експерт в дирекция „Централно координационно звено“ и началник отдел в дирекция „Мониторинг на средствата от ЕС“.", "date": "2019.05.16", "title": "Гласуваха освобождаването на зам.-директора на ДФЗ"}
{"url": "https://www.monitor.bg:443/bg/a/view/10-500-kvestori-debnat-za-prepisvachi-na-maturata-po-bel-165348", "text": "10 500 квестори ще дебнат зрелостниците на матурата по български език и литература на 21 май. За нея заявления са подали 52 650 души, които утре трябва да разберат дали са допуснати до изпита. За него са осигурени общо 4143 зали в 677 училища, като в тях са включени и две училища в чужбина. За втората матура на 23 май са ангажирани 9 500 квестори, които ще бдят над 41 716 подали заявления за явяване. Изпитът ще се проведе в 3861 зали в 608 училища. На матура по желание пък искат да се явят 888 ученици, които ще бъдат разпределени в 174 зали в 61 училища. Тях ще ги пазят 600 квестори. Част от тях ще осигуряват пропускателния режим на входа на училището. За да влязат в сградата учениците пък трябва да носят лична карта и служебна бележка за допускане. В класните стаи също ще има по двама квестори. За нормалното протичане на изпитния ден, във всички зали, в които ще се провеждат изпити и ще се размножават изпитните материали, е осигурено и видеонаблюдение, за да няма опити за преписване и нарушаване на правилата за изпитния ден. ДЗИ продължават 4 астрономически часа. Матурите по български език, по чужд език и всички обществени науки се състоят от 3 модула. Времето за работа по първия модул е 60 минути. Вторият също е 60 минути, а третият - 120. Учениците със специални образователни потребности работят в отделни зали и имат два допълнителни часа за работа. За математика и природни науки модулите са 2. Първият е от 90 минути, а вторият - 150 минути. Зрелостникът няма право да си тръгне до 60 минути след началото на първия модул. Веднъж напуснал, не може да се връща. Резултатите от матурите ще бъдат обявени до 13 юни 2019 година.", "date": "2019.05.16", "title": "10 500 квестори дебнат за преписвачи на матурата по БЕЛ"}
{"url": "https://www.monitor.bg:443/bg/a/view/shefyt-na-vas-novijat-obvinitel-1-e-dobre-da-byde-ot-prokuraturata-165349", "text": "Следващият главен прокурор е добре да бъде от прокуратурата, защото ще е наясно с проблемите и по-бързо ще може да започне да работи. Това каза пред медиите председателят на ВАС Георги Чолаков. Той се срещна с президента Румен Радев във връзка с процедурата за избор на нов главен прокурор. По думите на Чолаков по време на срещата с държавния глава е била обсъдена процедурата и визията за този избор. Георги Чолаков отбеляза още, че и в момента прокурор няма законова забрана да образува производство срещу главния прокурор, но \"фактически това трудно би се случило\". „Ако ще се търси промяна в правомощията на главния прокурор, действително, в момента по отношение на него трудно може да се реализира наказателна отговорност. Следва да бъде извършена такава промяна, съответно, друг независим орган, който да проведе тази процедура“, коментира още Чолаков. Председателят на ВАС подкрепи идеята на правосъдния министър Данаил Кирилов, като каза, че в закона има празнина и трябва да се предвиди процедура за временно отстраняване от длъжност на тримата големи. И посочи, че възможността за предсрочно прекратяване на техните мандати и сега е уредена в конституцията и Закона за съдебната власт, но ако се предложат нови основания за това, следва да се обсъдят и да се уточни кой орган ще прави тази процедура.  ", "date": "2019.05.16", "title": "Шефът на ВАС: Новият обвинител № 1  е добре да бъде от прокуратурата"}
{"url": "https://www.monitor.bg:443/bg/a/view/pujkite-paticite-i-gyskite-syshto-sys-subsidija-za-humanno-otnoshenie-165343", "text": "Тази промяна ще се прилага в рамките на бюджета по схемата. Размерът на финансовата подкрепа за 2019 г., определен от УС на ДФЗ на 15 март 2019 г., е 34 560 000 лв. Стартира прием на заявления на птицевъди, които отглеждат родители от направление - пуйки, патици и гъски. Срокът за подаване на заявления е от 27 май до 7 юни 2019 г. Изплащането на помощта ще започне от 24 юни 2019 г. УС на ДФЗ-РА реши още да утвърди финансов ресурс за 2019 г. от 4 млн. лева по схема на държавна помощ „Помощ за компенсиране на щетите по земеделските култури, причинени от които могат да бъдат приравнени на природни бедствия“. От общо утвърдения бюджет по схемата 2,4 млн. лева сe разпределят за щети, причинени от неблагоприятни климатични условия през 2018 г. при следния интензитет от производствените разходи по култури: Фуражни кулутури-30%; Плодове, зеленчуци,етерично-маслени, технически-80%; Зърнено-житни и Зърнено-бобови-30%; На подпомагане подлежат земеделски стопани, които притежават констативни протоколи за 100% пропаднали площи от посочените култури в резултат на неблагоприятни климатични условия, настъпили през 2018 г. Съгласно схемата на помощта, земеделските стопани, които не са сключили застраховки, получават 50% от допустимия размер за подпомагане. На база данни от миналогодишни плащания по схемата за държавна помощ е установено, че около 80% от земеделските стопани не сключват застрахователни полици. През 2018 г. пропадналите площи, заети със земеделски култури, за които са издадени констативни протоколи, съгласно държавната помощ са 73 382,30 дка. Предстои да бъдат изготвени указания за предоставяне на помощта. Днес бяха по Схемата за държавна помощ за създаване и поддържане на родословна книга и за определяне продуктивността и генетичните качества на животните за 2019 г. През 2019 г. е изготвена нотификация пред ЕК за промяна на схемата за държавна помощ с оглед тенденцията от последните три години за увеличаване на броя на животните под селекционен контрол, което рефлектира върху предоставения по държавната помощ ресурс, както и за постигане на по-ефективен контрол върху извършваните дейности и изразходваните средства. Средствата покриват до 100% от административните разходи за създаване и поддържане на родословна книга и до 70% от разходите по изпитвания за определяне на генетичните качества или продуктивността на животните. Максималният бюджет на помощта за периода 2019-2020 г. е 15 млн. лева. Усвоеният финансов ресурс за 2018 г. по линия на помощта е в размер на 7 191 759 лв., за които са кандидатствали 48 развъдни организации и ИАСРЖ за извършване на развъдна дейност от 5 135 бр. Бенефициенти. ДФ „Земеделие“ предстои да изготви указания за прилагане на държавната помощта. 1,2 млн. лв. ще бъде за 2019 г. бюджет от 1,2 млн. лева за финансиране на „Помощ за участие на земеделските стопани в Схема за качество за производство на семена и посадъчен материал“. Помощта се предоставя на малки и средни предприятия в растениевъдството, получили разрешение за производство на посевен и посадъчен материал. Финансирането е под формата на субсидирани услуги от Изпълнителната агенция по сортоизпитване, апробация и семеконтрол (ИАСАС). Целта на подпомагането е за зърнени, фуражни, маслодайни култури, картофи, тютюн, памук, сертифициран и стандартен посадъчен материал от овощни култури, сертифициран и стандартен лозов посадъчен материал и сертифицирани и стандартни семена от зеленчукови култури. Максималният бюджет на помощта за периода на прилагане (2015-2020 г.) е в размер на 9 674 516 лева. Усвоеният ресурс по схемата за периода 2015-2018 г., е както следва: 2015 г. - 1 350 000 лв.; 2016 г. - 1 292 043 лв.; 2017 г. - 1 191 574 лв.; 2018 г. - 1 100 609 лв.", "date": "2019.05.16", "title": "Отпускат субсидия и за хуманно отношение към гъски, патици и пуйки"}
{"url": "https://www.monitor.bg:443/bg/a/view/daniel-krejg-se-vryshta-na-seta-za-novija-djejms-bond-do-dni-165318", "text": "Контузията на Даниел Крейг не е сериозна и актьорът ще се завърне на снимачната площадка за новия Джеймс Бонд до края на седмицата. Това съобщи източник, близък до продукцията, пред британския вестник The Sun. издава още анонимният информатор. Припомняме, че Крейг пострада при заснемане на сцена от 25-ия филм за Агент 007. Пред камерата актьорът спринтирал, когато се подхлъзнал и паднал. Крейг бе транспортиран в САЩ, за да бъде прегледан от същия хирург, който лекува футболната звезда Хари Кейн по-рано през годината.", "date": "2019.05.16", "title": "Даниел Крейг се връща на сета за новия Джеймс Бонд до дни"}
{"url": "https://www.monitor.bg:443/bg/a/view/fejsbuk-razbi-izraelska-kampanija-za-namesa-v-izbori-165342", "text": "От Фейсбук заявиха, че е открита базирана в Израел неправителствена кампания за влияние, целяща намеса в изборите в различни страни. Десетки акаунти, участвали в разпространението на дезинформация, са изтрити, предаде АП. Шефът на киберсигурността на Фейсбук Натаниел Глайшер заяви, че компанията е изтрила 65 акаунта, 161 страници и десетки групи. Повечето от тях са се престрували на кандидати и са разпространявали фалшиви новини за избори, предимно в страните от Субсахарска Африка. Кампанията е действала и в Югоизточна Азия. Страниците са имали 2,8 милиона последователи и са били видени стотици хиляди пъти. Фейсбук е наложил забрана на Архимедес - израелска компания, която е водела кампанията за намеса в изборите. Фейсбук е подложен на натиск за по-прозрачни действия срещу дезинформацията, откакто беше разкрито, че Русия е използвала социалната мрежа, за да повлияе на президентските избори в САЩ през 2016 г., припомня АП.", "date": "2019.05.16", "title": "Фейсбук разби израелскa кампания за намеса в избори"}
{"url": "https://www.monitor.bg:443/bg/a/view/glavnijat-zdraven-inspektor-razreshi-puskaneto-na-vodata-v-general-toshevo-165331", "text": "Областният щаб за изпълнение на Областния план за защита при бедствия в област Добрич единодушно реши да се възстанови водоподаването в кв. „Пастир“ в Генерал Тошево, но само за санитарно-хигиенни нужди. Решението бе взето след писмо от главния държавен здравен инспектор доц. д-р Ангел Кунчев, в което се казва, че на основание представени в Министерството на здравеопазване протоколи от изследвания и в отговор на писма от МРРБ и „ВиК Добрич“ АД, не възразява частично да се отмени забраната за спиране на водата. В началото на заседанието на Областния щаб областният управител Красимир Кирилов припомни, че вече над 20 дни жителите на квартала са без вода. Д-р Николинка Минчева, зам.-директор на РЗИ – Добрич обясни, че през всички тези дни са извършени максимални действия за почистване на системата за водоснабдяване. Тя заяви, че случаят със замърсяване на водопровода е прецедент в страната и наистина е притеснително дълго и времето, в което хората са без водоподаване. До края на работния ден РЗИ ще издаде заповед за частична отмяна за спиране на водата, като д-р Минчева изрично посочи, че ще бъде записано, че водата е негодна за пиене и готвене. Служители на Община Генерал Тошево, заедно с кметския наместник на квартала, подпомогнати от служителите на полицията, ще обходят по домовете жителите на квартала и ще ги информират срещу подпис за това, че водата не е годна за пиене и готвене.  Зам.-директорът на ВиК инж. П. Павлов увери, че има готовност утре след 10.00 часа сутринта водоподаването да бъде възстановено. Припомняме, че на 25 април арендатор от Генерал Тошево отрови с пестициди водата в квартал „Пастир“. Със заповед на директора на РЗИ водоподаването веднага бе спряно, а жителите на квартала са обходени два пъти и са предупредени за замърсяването. Започна промиване на тръбите, а от ВиК осигуриха водоноска само за битови нужди. По случая със замърсяване на водата в кв. „Пастир“ е образувано досъдебно производство.", "date": "2019.05.16", "title": "Главният здравен инспектор разреши пускането на водата в Генерал Тошево"}
{"url": "https://www.monitor.bg:443/bg/a/view/cska-pita-fenovete-za-novija-trenior-165332", "text": "Ръководството на ЦСКА ще координира назначаването на новия треньор с мнението на феновете. На среща между шефовете и тарторите на сектор „Г“ е станало ясно, че новият наставник ще се радва на сериозен картбланш, а обещанията са за поне 2-годишен проект. Към момента конкретни имена все още не се обсъждат, но засега най-вероятно изглежда сръбската легенда Люпко Петрович да оглави „червените“. В момента той се води съветник на Добромит Митов, но шансовете Митов да остане на поста не са големи. В същото време халфът на ЦСКА Тиаги Родригез получи наградата си за футболист номер на 32 кръг в Първа лига. Португалският халф припомни, че наскоро е удължил с 3 години договора си с ЦСКА и има желание да остане на „Армията“. \"ЦСКА е най-добрият отбор в България. Който не дойде в отбора с тази нагласа, е на грешното място. Напускането на Любов Пенев беше неочаквано, но ние си вършим работата”, заяви Тиаго. Следващият двубой на ЦСКА е гостуване на „Берое“, като „червените“ изостават на 3 точки от лидера „Лудогорец“ и ще се надяват на помощ от „Левски“, който гостува в Разград в събота.", "date": "2019.05.16", "title": "ЦСКА пита феновете за новия треньор"}
{"url": "https://www.monitor.bg:443/bg/a/view/ivan-tomov-izkachi-lhotce-bez-kislorod-165334", "text": "Русенецът Иван Томов изкачи осемхилядника Лхотце в Хималаите. Той е стъпил на върха, висок 8516 метра, в 9.40 ч. в четвъртък, като е достигнал до него заедно с рускинята Настя Рунова. Томов не е използвал бутилиран кислород и помощ от шерпи. Малко преди тях на върха са стъпили други двама алпинисти от експедицията на фирмата Cha- tour Treks и Expedition Pltd. Това е второ българско изкачване на четвъртия по височина връх на земята без кислород. Първият е Христо Проданов през 1981 година, който загина след като стъпи на Еверест през 1984-а. За 34-годишния Иван Томов, който от години живее в Англия, това е трети осемхилядник. През 2014 г. той изкачи Броуд Пик в Пакистан заедно с Боян Петров. През 2017-а стъпи и на Манаслу, има и два 7-хилядника в актива си - Хан Тенгри в Киргизстан и \"Ленин\" в Памир. През 2015-а пък е участник в злощастната експедиция към Нанга Парбат, когато разбойници, представящи се за талибани, разстреляха 10 алпинисти. Другият българин, стъпил на 8-хилядник тази седмица - Атанас Скатов пък е успял да слезе от Канчендзьонга (8586 м) до базовия лагер на 5500 м сам, като е преодолял над 3000 м отрицателна денивелация. Останалите 20 души в експедицията, сред които и Стефан Стефанов, който също стъпи на върха, са останали да нощуват в лагер 4. Скатов е свалил сам и целия си багаж, без помощ от шерпи, като му се събраха цели 40 часа ходене без почивка.", "date": "2019.05.16", "title": "Иван Томов изкачи Лхотце без кислород"}
{"url": "https://www.monitor.bg:443/bg/a/view/spasiha-19-godishno-momche-s-infarkt-165335", "text": "19-годишен младеж е получил инфаркт в сряда вечерта и е спасен в МБАЛ-Хасково. Момчето е докарано в спешното отделение с болки в гърдите. Установено е, че е получил инфаркт. Веднага е бил настанен кардиологията, където лекарите са му поставили успешно стент.Сега младият пациент е стабилизиран и вече контактува с роднини и приятели. До няколко дни младежът ще бъде изписан. Той разказал на медиците, че играл футбол и след това отишъл на фитнес. По-късно се почувствал зле. Инфарктите в последните години тревожно свалят драстично възрастовата граница. Преди 4 г. отново е имало случай с 19-годишен пациент, който обаче беше дошъл късно и за съжаление почина. Има случаи на поставени стентове на 30-40-годишни мъже, някои дори са с по два, съобщи началникът на сектор Инвазивна кардиология в МБАЛ-Хасково д-р Севдалин Топалов. Специалистите предупреждават, че стресът, тютюнопушенето, високото кръвно, проблеми с холестерола и наследствеността са сред причините за инфарктите. Той предупреди младите да не взимат хранителни добавки и стероиди при тренировките си във фитнеса. Наркотиците и особено кокаина също са много опасни. Хасково оглавява незавидната класация в България за най-висок процент на преминали пациенти с инфаркт спрямо броя на населението на региона. .  ", "date": "2019.05.16", "title": "Спасиха 19-годишно момче с инфаркт"}
{"url": "https://www.monitor.bg:443/bg/a/view/v-nov-ucheben-centyr-v-london-po-120-bylgari-uchat-anglijski-na-den-165340", "text": "120 българи на ден побира новият учебен център в Лондон, който официално беше открит преди дни. Това съобщиха основателите на Българска социална платформа Катрин Иванова и Бисер Джамбазов. Такъв е капацитетът на новата сграда, в която ще се организират курсове по английски език за българи. Голяма част от тях са абсолютно безплатни, а тези които не са, са на символична цена от 30 паунда за ниво. В центъра има четири учебни зали, в които освен езикови програми ще се предлага обучение за професионални квалификации. Това са кратки професионални квалификации, които са в помощ при работа в сферата на търговията, кетъринга, работа с клиенти, бизнес администрация, грижа за възрастни. Част от материала, които се изучава е свързан с британските ценности, което е необходимо да се знае при кандидатстването за британски паспорт. Също така ще има и професионални курсове, към които ще има практическа част , по време на която меиджъри на фирми ще наблюдават студентите и ще подбират от тях служители. Основателите на платформата споделиха, че целта е да обединим българите в Лондон в общност. За целта сме готови да осъществим всяка нова идея. Например уроци по народни танци, коментира Иванова. Готови сме да организираме и забавления за свободното време като курсове по плетене, готварство и прочие стига да има интерес и хора, които да могат да преподават. Библиотека с български книги, както и такива, които са преведени, ще има в новиа учебен център. Така децата на гурбетчиите ни ще могат да четат български книги. Освен това се предвижда да има забавления за децата, докато техните родители учат. В бъдеще да бъде създадена трудова борса, в която да участват родни предприемачи и хора търсещи работа на Острова. Българска социална платформа е неправителствена организация създадена през 2016 година. Основните приоритети на структурата са съдеиствие на българската общност за интеграция, запознаване с институциите и законитевъв Великобритания. За тези цели те работят в сутрудничество с представители на местната власт , неправителствени организации, български институции, представители на бизнеса от двете страни.", "date": "2019.05.16", "title": "В нов учебен център в Лондон: По 120 българи учат английски на ден"}
{"url": "https://www.monitor.bg:443/bg/a/view/pompeo-v-germanija-na-31-maj-165333", "text": "Държавният секретар на САЩ Майк Помпео ще посети Берлин на 31 май, съобщи в.\"Тагесшпигел\", цитиран от Ройтерс. Планирано е Помпео да се срещне с германския канцлер Ангела Меркел и външния министър Хайко Маас. Държавният секретар на САЩ трябваше да посети Германия по-рано този месец, но отмени визитата си в последния момент, тъй като напрежението около Иран наложи промени в програмата му. Американското посолство в Берлин и германското външно министерство засега не са дали подробности за пренасроченото посещение на 31 май. То ще е първото за Помпео в Германия като държавен секретар на САЩ. Първоначално визитата беше планирана за 7 май. Предвидено бе Помпео да обсъди с Маас и Меркел отношенията на Запада с Русия, проекта за газопровод \"Северен поток 2\", положението в Украйна и обстановката във Венецуела.", "date": "2019.05.16", "title": "Помпео в Германия на 31 май"}
{"url": "https://www.monitor.bg:443/bg/a/view/zvezdite-ot-teorija-za-golemija-vzriv-govorjat-za-kraja-na-seriala-i-bydeshtite-si-planove-165309", "text": "Звездите от  , чийто последен епизод ще бъде излъчен тази вечер, коментираха по време на пресконференция края на сериала и бъдещите си планове. Джим Парсънс, обичан от малки и големи в шантавия образ на Шелдън Купър, сравни финала на отличеното с десетки награди „Еми“ шоу с \"ритуал на преход\" с необходимите сълзи и чувство за постижение. За красивата Кайли Куоко, позната на редовия зрител като леко глуповата блондинка Пени, краят на поредица е свързан с усещането на задоволство и същевременно тъга. Актрисата споделя, че ще продължи да упражнява професията си, но планира и изяви като продуцент. Кунал Наяр (Раджеш Кутрапали) заяви, че иска да работи както над американски, така и над индийски проекти. Саймън Хелбърг (Хауърд Уоловиц) пък има планове да спи до късно, да прави музика и да продължи да се занимава с актьорство. Припомняме, че последният епизод на „Теория за Големия взрив“ няма да трае традиционните 22 минути, а ще продължи един час. Непосредствено след него ще бъде излъчено допълнително 30-минутно видео. Филмчето носи името „Разбулване на мистерията: Сбогуване с Големия взрив“ и ще покаже пикантни подробности от снимачния процес на поредицата. В ролята на водещи ще влязат Джон Галеки и Кайли Куоко.", "date": "2019.05.16", "title": "Звездите от \"Теория за Големия взрив\" говорят за края на сериала и бъдещите си планове"}
{"url": "https://www.monitor.bg:443/bg/a/view/fenove-opluha-mitaka-ot-sofija-den-i-nosht-video-165337", "text": "Пеенето на риалити звездата Кристиан Кирилов, познат на редовия зрител като Митака от залязлото шоу „София – ден и нощ“, не се хареса на многобройните му фенове. Участието му в дуетното парче „Ти си“, в което партнира на половинката си в живота – поп-фолк певицата Джулия, предизвика вълна от негативни коментари. Слушателите са на мнение, че мускулестият мачо не може да пее, а гласът му е минал през всякакъв вид обработки. “Учил съм актьорско майсторство в Лондон, в една от най-големите академии. Там съм вземал и малко уроци по пеене. и никога не съм събирал кураж да го направя до този момент. Моята приятелка е певица и мисля, че няма нищо случайно, че съдбата ми я поднесе“, сподели наскоро пред Нова тв Кристиан.", "date": "2019.05.16", "title": "Фенове оплюха Митака от „София – ден и нощ“ (ВИДЕО)"}
{"url": "https://www.monitor.bg:443/bg/a/view/kmetyt-na-nu-jork-vliza-v-nadprevarata-za-belija-dom-165327", "text": "Кметът на Ню Йорк Бил де Блазио се включи в надпреварата за президентската номинация на Демократическата партия за изборите през ноември догодина, предаде Асошиейтед прес. Де Блазио обяви кандидатурата си във видеоклип, публикуван рано тази сутрин от предизборния му екип. Той може да срещне затруднения да се отличи сред мнозината други кандидати за тази номинация, чиито политически възгледи също клонят към лявата част на политическия спектър, отбелязва АП. Кметът на най-големия американски град е изправен и пред скептицизъм в Ню Йорк. Според неотдавнашно проучване 76 на сто от нюйоркчаните смятат, че той не трябва да се кандидатира. Де Блазио обаче отхвърли неблагоприятните проучвания, заявявайки, че посланието му за борба с финансовото неравенство ще бъде посрещнато добре от обикновените американци. \"В този свят има много пари. В тази страна има много пари. Те просто са в грешните ръце\", казва Де Блазио в началото на записа. \"Кандидатирам се за президент, защото е време да поставим работещите хора на първо място\", добавя той. Кметът на Ню Йорк може да се похвали с прогресивните си постижения, включително всеобщо достъпни грижи за деца на възраст под 5 години, въвеждането на минимално заплащане от 15 долара на час и платени болнични. Той постигна това в град с 8 милиона жители, което го прави по-голям от повечето щати на САЩ, отбелязва Ройтерс. Конкурентите му за номинацията на Демократическата партия обаче включват либерални икони като сенаторите Бърни Сандърс и Елизабет Уорън, както и бившия вицепрезидент на Барак Обама Джо Байдън. С кандидатурата си на национално равнище Де Блазио се опитва да получи роля, която му се изплъзна като кмет на най-големия град в САЩ, отбелязва АП. При встъпването си в длъжност през 2014 г. той изглеждаше готов да стане една от водещите фигури в зараждащото се ляво крило на Демократическата партия, но това не се случи. Според политически наблюдатели дори ако кандидатурата на Де Блазио не спечели популярност, той ще успее да популяризира своите политики и евентуално да се стреми към място в бъдещи правителства на президенти от Демократическата партия. Поради ограничение за броя на мандатите Де Блазио не може отново да се кандидатира за кмет на Ню Йорк.", "date": "2019.05.16", "title": "Кметът на Ню Йорк влиза в надпреварата за Белия дом"}
{"url": "https://www.monitor.bg:443/bg/a/view/ek-globi-5-banki-s-obshto-s-1-07-mlrd-za-karteli-na-valutnija-pazar-165339", "text": "Европейската комисия обяви налагането на глоби общо за 1,07 млрд. евро на 5 международни банкови гиганта за участие в картели при спот сделки с чуждестранна валута, предаде ДПА. Санкциите са за Barclays, Royal Bank of Scotland, Citigroup, JP Morgan и MUFG Bank, официално известна като Bank of Tokyo-Mitsubishi. ЕК поясни, че петте банки са създали 2 картела на спотовия валутен пазар за търговия с 11 валути - евро, британска лира, японска йена, швейцарски франк, щатски долар, канадски долар, новозеландски долар и австралийски долар, както и с кроните на Дания, Швеция и Норвегия. ЕС обяви две решения . С първото налага глоби за 811 млн. евро на Barclays, Royal Bank of Scotland, Citigroup и JP Morgan. Второто решение е за глоби за около 258 млн. евро и то важи за Barclays, Royal Bank of Scotland и MUFG Bank Трансакциите с валути са сделки, които се изпълняват на същия ден по преобладаващия валутен курс. Разследването на ЕК е установило, че отделни търговци в тези банки са разменяли чувствителна информация и понякога са координирали стратегии чрез онлайн професионални чат системи Сред санкционираните банки Citigroup е с най-голяма глоба - около 311 млн. евро. Следващата по големина - 229 млн. евро - е за JP Morgan.", "date": "2019.05.16", "title": "ЕК глоби 5 банки с общо с €1,07 млрд. за картели на валутния пазар"}
{"url": "https://www.monitor.bg:443/bg/a/view/do-500-lv-globa-za-klimatik-po-fasadite-v-centyra-na-sofija-165328", "text": "От 200 до 500 лв. ще бъдат глобявани собствениците на сгради в центъра на София, на чиито фасади са поставени климатици. Това предвижда проектонаредба за градската среда качена за обсъждане на сайта на направление „Архитектура и градоустройство“, съобщи главният архитект на София Здравко Здравков при отчета си за свършеното през трите години на поста. Решетки на прозорци, външни ролетни щори и висящи кабели също се предвижда да бъдат забранени. С новия документ общината има за цел и да спре боядисването на сградите във всякакви цветове. Именно заради това са заложени и шест цветови палитри, с които ще трябва да се съобразяват в бъдеще хората решили да правят ремонти, или строителите на нови сгради. Първоначално стандарти ще бъдат въведени за ремонтиращите по улиците „Граф Игнатиев“, „Шишман“ и „Шести септември“. В тази зона всяка сграда ще има досие и когато собствениците правят ремонти, трябва да бъдат предварително одобрени. За „Графа“ ще бъдат и приети специални изисквания за визията и позиционирането на летните градини към заведенията с цел „да не се повтори лошия пример от бул. „Витоша“, уточни Здравков. „Тази наредба има огромна претенция да подреди града и затова при създаването й търсихме примери по цял свят как се правят нещата. Крайната цел е подреждането на града с даване на ясни цветови решения – оформянето на партерите, оформянето на фасадното осветление“, обясни Здравков и допълни, че София вече си има свой шрифт, който ще се използва за всички информационни елементи. Главният архитект изрази желание наредбата да влезе за обсъждане в Столичния общински съвет през есента, за да може да бъде приета до края на годината и да влезе в сила от 2020г. От общината подготвят и стандарти за настилките в града, с които да се спре хаотичното редене на различни видове плочки. Чрез тях ще стане ясно какви типове настилки могат да се поставят в различните зони на столицата. Районните кметове пък са натоварени със задачата да проверят състоянието на сградите паметници на културата. Здравков припомни, че общината вече има пилотна програма за финансиране на проекти за възстановяване на сградите паметници на култура и към нея вече има проявен интерес. С програмата общината ще подкрепя изработването на проекти за реставриране на стари сгради. Опитът за подпомагане е взаимстван от парижкия район „Маре”, с който кметството има подписан договор за сътрудничество от 2015г. Здравков припомни още, че столичната общината е наложила глоба от 50 хил. лв. на собственика къщата на Иван Гешов в центъра, но при обжалването в съда санкцията е намалена на 20 хил. лв. 500 незаконни реклами са премахнати от столичните улици за последните три години, обобщи главният архитект Здравко Здравков. От началото на 2019г. премахнатите незаконни рекламни елементи са 106. Здравков отчете още, че за изминалата година са издадени разрешения за строеж за 2 млн. кв. м. „Всички издадени от мен актове се публикуват в момента, в който влязат в сила“, изтъкна той и допълни, че откакто заема поста на главен архитект е направена огромна стъпка за прозрачността на администрацията и облекчението на гражданите“, обърна внимание главният архитект. „През тези години има коренна промяна в направлението „Архитектура и градоустройство“ основно с неговата прозрачност и с обръщането на нещата в посока дигитализация“, каза Здравков. Като успех в своята работа той посочи и инициирането на промените в Закона за устройството и застрояването на Столична община.“Бяха въведени ограничения по отношение надвишаването на параметрите на застрояване, както и регламентиране на височината на сградите“, припомни архитектът. Броят на хората продаващи книга на столичния площад „Славейков“ ще бъде силно редуциран след ремонта на столичната улица „Граф Игнатиев“, съобщи главният архитект на София Здравко Здравков. „Местата за кашони и навесите няма да се върнат. Моето разбиране е, че книги трябва да се купуват от книжарници, но волята на Столичния общинския съвет е част от книжарите да бъдат върнати“, посочи обясни архитектът и допълни, че ще бъде бъде изработенпроект за щендер за книгите. „Няма да се допусне решение с павета или опъване на сезалови въженца“, категоричен бе Здравков.", "date": "2019.05.16", "title": "До 500 лв. глоба за климатик по фасадите в центъра на София"}
{"url": "https://www.monitor.bg:443/bg/a/view/lokomotiv-praznuva-trofeja-s-shestvie-165324", "text": "Купата е черно-бяла. С тези възгласи в пълен екстаз хилядите фенове на футболния клуб „Локомотив” се върнаха в родния Пловдив от София, където бе победният мач срещу „Ботев\" (Пловдив). Екстазът в града на тепетата продължи буквално цялата нощ. Хилядите запалянковци ликуваха по улиците на града. Щастието им, че са носители на Купата на България ще продължи и днес, когато с шествие ще отбележат победата. Футболистите ще са начело на шествието из улиците на града, което ще затвори за един час възлови булеварди. От 17 до 18 часа временно се спира движението на автомобили и рейсове от стадион „Локомотив” по ул. „Лев Толстой“, бул. „Княгиня Мария Луиза“, ул. „Гладстон“ и ул. „Преслав“. Автобусите по линии №10, 66 и 93 ще бъдат пренасочени към бул. „Източен“ и бул. „Шести септември“. Шествието ще завърши пред община Пловдив, където в 18 часа кметът на Пловдив Иван Тотев ще вдигне спечелената от \"Локо\"-то Купа на България от терасата на общината. „Черно-белите“ грабнаха трофея след победа над \"Ботев\" (Пловдив) с 1:0 на националния стадион „Васил Левски“ в София. Единственото попадение бе дело на Ален Ожболт през втората част, когато засече елегантно с пета подаване на Анте Аралица, и хвърли в екстаз хилядите фенове на \"Локомотив\" по трибуните.  ", "date": "2019.05.16", "title": "„Локомотив” празнува трофея с шествие из Пловдив"}
{"url": "https://www.monitor.bg:443/bg/a/view/vasil-banov-zastava-pred-detektor-na-lyjata-165315", "text": "Актьорът Васил Банов ще трябва да се подложи на тест с детектор на лъжата, а причината е, че е заподозрян в убийство. Разбира се, не става въпрос за реално престъпление, а за ролята му в сериала „Дяволското гърло“. До това се стигна, след като в последния излъчен епизод Филип (Владо Карамазов) откри връзката между всички жертви – прокурорът Чанов, който е и негов баща. Филип е сигурен, че всичко около баща му трябва да бъде проверено. Прокурорът обаче не може да бъде официално разпитван, защото има имунитет. Мия е решена на всичко, за да го изправи пред детектора на лъжата. Тя ще го постави до стената с въпрос за връзката му със смъртта на Каракехайов, Манолов, Рушанов и Рамадан. Не е ясно дали той действително е замесен и в какво, но едно е сигурно - Чанов крие нещо. Според Мия убитата психиатърка Денис Рамаданова е ключът към всичко и жертвите са свързани със събития от миналото. Трябва само да разберат за какво й е било плащано. Филип е в шок от случващото се и е на път да се оттегли от разследването заради конфликт на интереси. В епизода тази вечер ще се появи внезапно менторът на Мия от ДАНС, който ще опита да я разубеди да продължи напред.", "date": "2019.05.16", "title": "Васил Банов застава пред детектор на лъжата"}
{"url": "https://www.monitor.bg:443/bg/a/view/dvojna-radost-lokomotiv-vze-kupata-i-stadiona-obzor-165330", "text": "Феновете на „Локомотив“ (Пд) имаха двоен повод за радост само в рамките на няколко часа. В сряда вечерта „смърфовете“ спечелиха за първи път в историята Купата на България след сладка победа с 1:0 на финала над градския съперник „Ботев“. На сутринта пък Общинският съвет гласува едунодушно „за“ концесия на клубния стадион в парк „Лаута“. Успехът на финала в София хвърли в еуфория феновете на „Локомотив“, но най-вече собственика Христо Крушарски. Той се съблече гол до кръста по време на празненствата и обяви, че отборът му ще направи запомнящо се участие в Лига Европа. „Момчетата сами се надъхаха преди мача, аз нямам заслуга, заяви Крушарски. - Играчите казаха, че премиите не ги интересуват, но аз ще се постарая да са доволни. „Локомотив“ върви към Европа и ще имаме добри успехи и там“, допълни колоритният собственик на „смърфовете“. След успеха купата беше посрещната в Пловдив от хиляди привърженици, а купонът продължи в заведение под тепетата. За вчера вечерта пък бе запланувана специална обиколка с открит автобус из улиците на Пловдив, както и визита в кметството. Причината е невъздържаното поведение на феновете, а освен това двата клуба ще трябва да възстановят щетите на стадиона, след като над 20 000 запалянковци бяха на трибуните. Еуфорията около историческия успех на „Локомотив“ не подмина и общинският съветник Атанас Узунов. Бившият съдия се появи на заседението на общинския съвет облечен в огромен костюм на смърф, какъвто ползва талисманът на клуба. \"Доказахме, че Пловдив не е само Европейска столица на културата, но и столица на футбола\", обяви Узунов, който не пропусна да се измайтапи с колега, подарявайки му жълто-черна купа, но за салата. Иначе на заседанието предложението за концесията на стадион „Лаута“ за 35 години бе гласувано единодушно, а ръководството на футболния клуб ще трябва да инвестира 17 милиона лева. Освен това в плана е записано и изграждане на тренировъчни игрища на цена от 6 милиона лева.", "date": "2019.05.16", "title": "Двойна радост - “Локомотив“ взе купата и стадиона (ОБЗОР)"}
{"url": "https://www.monitor.bg:443/bg/a/view/tafrov-si-plashta-da-kleveti-peevski-165329", "text": "Скандалният бивш дипломат с неизяснена ориентация и Костов сподвижник Стефан Тафров си плаща, за да прави предизборна кампания на гърба на депутата и издател на „Телеграф медиа“ Делян Пеевски. Тафров, който е втори в листата на ГМО коалицията с олигархични обвързаности \"Демократична България\", заделя сериозни финанси, за да обикаля телевизионни блокове, да изскача от реклами в интернет и да бъдат публикувани неистините, които ръси в онлайн сайтове, свързани със същите кръгове, с които и съюза, който го е издигнал. Въпросната коалиция събра на едно място партиите, финансирани и подкрепяни от олигарсите у нас - Цветан Василев, подсъдимите издатели Иво Прокопиев, Огнян Донев и авера им Сашо Дончев - ДСБ, \"Да, България\" и \"Зелените\". Тъй като самият Тафров няма с какво друго да изпъкне като евродепутат, пръска опорните точки, спуснати му от същите тези олигарси. Както можем да се досетим, те отново се прицелени в основния им враг - Пеевски. Той е втори в листата на ДПС за евровота и задкулисието трепери, че ако бъде избран, ще продължи с разкритията си срещу олигарсите у нас и престъпленията им от още по-мащабната трибуна на Брюксел.   Така само за ден ексдипломатът се озова в ефира на две телевизии, а по-късно плати на сайта „Клуб Зет“ на фармацевтичния бос Огнян Донев да тиражира клеветите му. На въпросния сайт, който е част от Фабриката за фалшиви новини на олигархията, се появи платена публикация, в която са цитирани само и единствено думите на Тафров от предизборен дебат с други кандидати за ЕП, като разбира се, акцентът на изказването му отново пада върху Пеевски. Тафров е известен основно със скандалното си поведение и нетрадиционните методи за прекарване на личното време. Първият скандал, в който се замесва, е самосиндикалното признаване на Македония, което в бурните години на прехода освен врагове му спечелва и високопоставени закрилници, които го изпращат в Рим. Като посланик в Италия той и до момента остава в дипломатическия фолклор с множеството оргии с представители на същия пол, предизвикали редица скандали. След няколко периода като зам.-шеф в МВнР, все с протекциите на Костов, успява да спечели мандат в мисията ни в ООН, където пък блесва с тежката кампания против номинацията на Ирина Бокова за шеф на организацията. Само преди ден пък бе уличен от СДС в кражба. А именно, визирайки Тафров, пак преди дни премиерът Бойко Борисов коментира: „Двуличници ми се молеха да са посланици, а после излизат и говорят против мен. Ние сме от партиите за пример в ЕНП и оставаме там. Не сме като... имаше един посланик в ООН, който се чуди къде да отиде. Гледах го, прави изказвания по мой адрес. Като знам 6-7 години как клечеше, как се молеше да остане там в ООН. Просто толкова двулични хора... Двуличници се молят да стоят там на заплата и да са посланици, изведнъж минават в друга партия и започват да говорят против мен и са забравили как са дошли, как са ме молили“.", "date": "2019.05.16", "title": "Тафров си плаща да клевети Пеевски"}
{"url": "https://www.monitor.bg:443/bg/a/view/zlatovezana-dreha-pokazvat-v-nim-165326", "text": "Изложба „Старото злато – магия и символика” от личната сбирка на колекционера Антонио Василев се открива утре (петък, 17 май) в 11.00 часа на третия етаж в Националния исторически музей (НИМ). Акцент в експозицията е женско джубе, изцяло избродирано от сърмени златни нишки. То представлява дълга женска горна дреха от сукно. Предполага се, че е изработено през 1900 г. за детето на изключително заможен и високопоставен албанец. Джубето е ръчно изработено, като всеки един от детайлите – златни телчета, златни сърмени нишки, чукани гайтани и др., са минали през ръцете на различни майстори, преди да бъдат ушити от шивача. Рядката находка може да се разглежда като пример за османско влияние на Балканите и става част от колекцията на Антонио Василев съвсем случайно. Сред експонати са и три сребърни пафти с позлата, с изображения на двуглав орел върху седеф. Във Византия двуглавият орел с корона символизира баланса между божественото и земното, а по време на османската власт е и герб на Цариградската патриаршия. Образци на Чипровската златарска школа и нейното наследство от XVII век са също сред акцентите в изложбата. Ще бъдат показани женски накити за глава - надушни висулки, подбрадник, игла за коса, обици наушници, прочелник, изработени от сребро с позлата и инкрустирани с полускъпоценни камъни. Дело на майстори от Чипровци са и уникалната сребърна чаша във формата на кратунка, както и две позлатени сребърни гривни, инкрустирани с полускъпоценни и цветни камъни, както и две гривни кубелии (рогачки). Гривните кубелии винаги се носели по две, по една на всяка ръка, за да могат да „заключват” жената и по този начин да я предпазват от зли сили. От експонираните накити за глава много рядък е женският надушен накит с формата на нокът, носен като амулет, предпазващ притежателката си от лош поглед и урочасване. С магични функции е и сребърната нагръдна кутийка (амулет) от Света гора с изображения на християнски светци и евангелски сцени. Амулетите, наричани още „хаймалии”, се носели от хората, за да ги предпазват от зловредни и демонични сили. Сребърен обков на евангелие от XVII в. и каничка-теплота са други интересни символни образци на църковното изкуство, показани в изложбата. Витрините се допълват и от женски колан от края на XVIII в. от Западна Тракия, Дедеагач (днес Александруполис), изработен от сребърна сплав с позлата, цветни камъни и емайл. Друг интересен артефакт е рядко срещан женски османски колан от края на XVIII в. с прешлени, изработен от сребро с позлата, коралови мъниста и цветни камъни. Всички експонати в изложбата показват високите ювелирни майсторски умения на българските златари при обработката на благородни метали и инкрустации. По време на официалното откриване на изложбата самодейци към читалище „Пробуда 1920” в с. Железница ще изпълнят ритуала ладуване. Участниците в него ще демонстрират как момите са „наричали“ пръстени и други накити, и по този начин са гадаели за кого ще се омъжат. Изложбата „Старото злато – магия и символика” може да бъде разгледана до 1 февруари 2020 г. Официални гости на откриването ще бъдат Диана Саватева – зам.-председател на Комисията по култура и медии към Народното събрание, Жозеп Бенц, президент на Кралския артистичен кръг в Барселона и Жоан Абело, директор на Музея на Пикасо в Барселона.", "date": "2019.05.16", "title": "Златовезана дреха показват в НИМ"}
{"url": "https://www.monitor.bg:443/bg/a/view/nadal-dade-samo-gejm-v-pyrvija-si-mach-v-rim-165323", "text": "Краля на клея Рафаел Надал загуби само един гейм в първия си мач на „Мастърс“ 1000 турнира в Рим с награден фонд $5,21 млн. 8-кратният шампион в надпреварата, който все още няма трофей на любимата си настилка този сезон, разби Жереми Шарди (Фр) с 6:0, 6:1 във втория кръг и по-късно днес трябва да излезе в 1/4-финален двубой срещу Николоз Басилашвили (Груз). Всички звезди ще трябва да изиграят по два мача на сингъл за деня, тъй като дъждът в сряда обърка тотално програмата на турнира. Завърналият се в надпреварите на клей Роже Федерер също започна с успех в Рим, като надигра с 6:4, 6:3 португалеца Жоао Соуза. В третия кръг Маестрото ще срещне номер 13 Борна Чорич (Хърв). Полуфиналистът от миналия сезон и девети в схемата Марин Чилич (Хърв) обаче отпадна във втория кръг след поражение от Ян-Ленард Щруф (Гер) с 2:6, 3:6. Така Щруф продължи добрата си серия в Рим, след като на старта елиминира Григор Димитров в три сета. Гришо празнува рожден ден днес, като сподели снимка от леглото си с надпис \"събуждане на 28\" и празнична торта като емотикон. Заради ранното си отпадане и в двата турнира на клей, българинът и новият му треньор Радек Щепанек решиха да участват на още една надпревара преди „Ролан Гарос“. Гришо получи „уайлд кард“ за квалификациите на АТР 250 в Женева, който стартира в събота. Напред продължават и Новак Джокович (Сър), Хуан Мартин дел Потро (Арж), Стефанос Циципас (Гър) и др. Кортовете на Вечния град обаче напусна Доминик Тийм (Ав) след загуба от испанския ветеран Фернандо Вердаско с 6:4, 4:6, 5:7. При жените водачката в световната ранглиста Наоми Осака се класира за третия кръг след успех над Доминика Цибулкова (Слвк) с 6:3, 6:3. Довечера нейна съперничка ще бъде румънката Михаела Бузарнеску, която елиминира Юлия Гьоргес с 6:4, 3:6, 4:4 и отказване на германката поради травма. Две американки отпаднаха във втория кръг, като Даниел Колинс загуби от Гарбине Мугуруса (Исп) с 4:6, 6:4, 2:6, а Слоун Стивънс падна от британката Йохана Конта със 7:6(3), 4:6, 1:6. Бившата номер 1 Мария Шарапова пък отказа участие на „Ролан Гарос“ заради контузия на дясното рамо. 32-годишната рускиня получи травмата в края на януари и оттогава не е играла, заради което се смъкна до 35-ото място в ранглистата.", "date": "2019.05.16", "title": "Надал даде само гейм в първия си мач в Рим"}
{"url": "https://www.monitor.bg:443/bg/a/view/avstrija-zabrani-zabradkite-v-nachalnite-uchilishta-165325", "text": "Австрийските депутати одобриха закон, забраняващ носенето на забрадката в началните училища – мярка, предложена от управляващото дясно правителство, предаде АФП. За да се избегнат обвиненията, че законът дискриминира мюсюлманите, текстът се отнася до всяко “идеологически или религиозно повлияно облекло, което е свързано с покриването на главата”. Въпреки това, представители на двете партии в управляващата коалиция, на дясноцентристката Народна партия и на крайнодясната Партия на свободата дадоха ясно да се разбере, че законът е насочен към ислямската забрадка. Говорителят на Партията на свободата заяви, че законът е “сигнал срещу политическия ислям”, а депутатът от Народната партия Рудолф Ташнер каза, че мярката е необходима, за да освободят момичетата от “подчинение”. Правителството твърди, че тюрбаните на сикхите и еврейската кипа, няма да бъдат засегнати. Официалната организация на мюсюлманската общност осъди предложенията като “безсрамен акт” и “отклоняваща тактика”. Депутатите от опозицията почти всички гласуваха против мярката, като някои обвиниха правителството, че се фокусира върху спечелването на положителни заглавия в медиите, а не върху благосъстоянието на децата. Правителството признава, че законът вероятно ще бъде оспорен в конституционния съд на Австрия, било то поради религиозна дискриминация, или защото подобно законодателство, засягащо училищата, обикновено се приема с мнозинство от две трети от депутатите.", "date": "2019.05.16", "title": "Австрия забрани забрадките в началните училища"}
{"url": "https://www.monitor.bg:443/bg/a/view/prezidentyt-na-lacio-praznuva-s-orela-olimpija-165322", "text": "„Синята“ част на Рим е в делириум, след като късно в сряда „Лацио“ спечели седмата си купа на Италия. „Лациалите“ спечелиха с 2:0 сблъсъка за трофея на стадион „Олимпико” срещу „Аталанта“ след късна развръзка и попадения на Сергей Милинкович-Савич в 82-ата и Хоакин Корея в 90-ата минута. Така „сините“ ликуваха, а страхотният сезон за бергамаските завърши без трофей. Емоциите на „Олимпико” след триумфа завладяваха всички тифози, които празнуваха заедно с футболистите и ръководството на клуба. Президентът на „Лацио“ Клаудио Лотито бе сред най-активните в празненствата заедно със символа на тима Олимпия. Орелът направи обиколка на стадиона и кацна върху Купата, която бе изложена пред „Курва Норд”. Честитка за спечелената седма купа лациалите получиха и от „Левски“. Двата клуба поддържат близки отношения, а „сините“ използваха случа, за да отправят послание към италианските си колеги. „Пожелаваме ви бъдещи успехи както в италианското първенство, така и на сцената на европейските клубни турнири. Честито! Завинаги приятели“, написаха още от клуба на официалната си страница във „Фейсбук“.", "date": "2019.05.16", "title": "Президентът на „Лацио“ празнува с орела Олимпия"}
{"url": "https://www.monitor.bg:443/bg/a/view/gasiha-pojar-v-bolnicata-na-gylybovo-165313", "text": "Пожар, възникнал в кабинета на лекарка от вътрешно отделение при МБАЛ – Гълъбово гасиха огнеборците от миньорския град след подаден сигнал за произшествие на телефон 112 към 9,00 часа в четвъртък. По думите на управителя на здравното заведение, д-р Гошо Грозев една от сестрите усетила неприятна миризма на горяща пластмаса и побързала да звънне на националния телефонен номер, в гасенето взели участие петима пожарникари със специализиран автомобил. Наложило се част от пациентите на етажа да бъдат изведени по спешност на безопасно разстояние, тепърва ще се изяснява каква е била причината, не било изключено късо съединение  от  включен неизправен елуред.Нанесени са незначителни щети по оборудването на кабинета, няма пострадали или обгазени.", "date": "2019.05.16", "title": "Гасиха пожар в  болницата на Гълъбово"}
{"url": "https://www.monitor.bg:443/bg/a/view/po-malko-rusnaci-i-germanci-idvat-na-moreto-ni-tova-ljato-165312", "text": "За предстоящия летен сезон очакваме спад от 2-3 процента, като прогнозата е на базата на ранните записвания, съобщи в Русе министърът на туризма Николина Ангелкова. Очакват се по-малко граждани на Германия и Русия да почиват на морето ни, привлечени от изключително атрактивните цени на наши преки конкуренти в туризма като Турция, Тунис, Египет, Сърбия и Македония. Ръст на ранните записвания имало обаче при туристите от Украйна – 50 процента, Великобритания – 19 на сто, Франция – 10 процента, Чехия и Полша – 12 процента. Записването „в последния момент“ може да промени очакванията и нивата от миналогодишния летен сезон да бъдат запазени, обясни Ангелкова. Според нея атрактивните цени, които предлагат нашите преки конкуренти, са благодарение на прякото субсидиране на сектора в тези страни. За първото тримесечие на тази година правело впечатление, че чуждестранните туристи като бройка са по-малко, но се е увеличил броят на нощувките, а с това и приходите, при които има ръст от 4,4 процента. Ангелкова посочи, че се наблюдава ръст от 2 процента на вътрешните туристи. Все повече български граждани посещавали обекти и малко познати места в България. За миналата година от общо 27 млн. нощувки, реализирани в местата за настаняване с над 10 легла, 9 млн. са били на българи. Министърът припомни, че сред чуждестранните туристи у нас най-много са румънците. Над 1,3 млн. граждани на северната ни съседка са посетили през м.г. България, а общо туристите са били 9,2 млн. По думите на Ангелкова се обсъждат много варианти за подобряване на достъпа до страната ни и транспортната инфраструктура - нови мостови съоръжения, четирилентов път Букурещ – Русе – Варна, които да улесняват туристите от северната ни съседка. Николина Ангелкова е в Русе за откриването на 15-ото издание на туристическото изложение „Уикенд туризъм“ и Фестивала на туристическите забавления и атракции. В изложението се включиха 27 общини, които представят на щандовете си свои обекти от туристическия бранш.", "date": "2019.05.16", "title": "По-малко руснаци и германци  идват на морето ни това лято"}
{"url": "https://www.monitor.bg:443/bg/a/view/anketa-sred-evropejci-es-se-razpada-do-20-godini-165307", "text": "Повечето европейци вярват, че Европейският съюз най-вероятно ще се разпадне в рамките на едно поколение, въпреки че подкрепата за Общността достигна връх, невиждан от повече от 25 г., пише \"Гардиън\". В Германия, Франция, Белгия, Италия, Холандия, Австрия, Словакия, Румъния, Гърция, Чехия и Полша мнозинството от анкетираните са на мнение, че разпадане на ЕС е \"реалистична възможност\" през следващите 10-20 г. Проучването, поръчано от Европейския съвет за външна политика, показва, че 58% от хората във Франция вярват, че ЕС е много вероятно или вероятно да не съществува до 20 г. Пред Франция е само Словакия, където 66% споделят тази позиция. От 14-те държави (повече от 70% от местата в Европейския парламент), които са анкетирани от YouGov, само в Швеция (44%), Дания (41%) и Испания (40%) по-малко от 50% прогнозират край на Общността. Всеки трима на десет души казват, че конфликт сред страните членки на ЕС е реалистична възможност. 1/3 от анкетираните във Франция и Полша вярват, че може да избухне война в Общността. Европейците също се притеснени за колебливия просперитет. Проучването е установило, че само 1/3 от германците и ¼ от италианците и французите имат пари в края на месеца за несъществени разходи като ваканции и луксозни стоки. В Европа ¾ мислят, че политиката е разбита на национално и на европейско ниво. Във Франция само 15% са на мнение, че политическата система работи добре. Сондажът разкрива още, че почти 92% от анкетираните смятат, че ще изгубят, ако ЕС се разпадне. Иначе подкрепата за еврочленството е на най-високото си ниво от 1983 г.", "date": "2019.05.16", "title": "Анкета сред европейци: ЕС се разпада до 20 години"}
{"url": "https://www.monitor.bg:443/bg/a/view/globa-za-nezakonen-remont-na-pametnik-padna-v-syda-165310", "text": "Състав на старозагорския районен съд отмени глоба от 15 500 лв, наложена от зам. министър на културата за незаконно извършени ремонти по фасадата и покрива на сграда със статут на паметник на културата от местно значение. Наказателното постановление е от 20 юни м.г. след проверка по сигнал на председателя на НС Цвета Караянчева от 18 декември 2017 г. във връзка с парламентарно питане от депутатите Георги Гьоков и проф. Светла Бъчварова. Народните представители са поставили въпрос за евентуално нарушение на закона за културното наследство при извършване на ремонтни дейности по сграда в центъра на Стара Загора, ползвана за нуждите от областната дирекция „Земеделие“. В хода на проверката, осъществена от представители на инспектората за опазване на културното наследство при МК станало ясно, че ремонтните дейности са осъществени без да има издадена виза от главния архитект на общината, което е едно от изискванията на ЗУТ.Липсвало и съгласуване на проекта за ремонтните работи по сградата с културното ведомство.Актът е бил връчен на директора на областната дирекция „Земеделие“ Е.Б. на 13 март 2018 г. В хода на съдебното разследване станало ясно че макар цялата сграда да е паметник на културата в документацията за нея липсвало осната дали такива са и отделните й етажи.Освен това имало и официално писмо от главния архитект на община Стара Загора според което нямало било нужда от съгласуване на инвестиционните намерения и строително-ремонтни работи. Всичко това е дало основание на магистратите година по-късно в заседание от 10 май т.г.да отменят финансовата санкция като незаконосъобразна без да разглежда казуса по същество.Определението не е окончателно и подлежи на касационно обжалване пред АС-Стара Загора. Паметливи припомнят, че подобна съдба имаше и глоба, наложена преди време от министъра на културата Вежди Рашидов на собственик на знакова сграда от Възраждането в центъра на Казанлък, който я събори , за да направи на мястото паркинг за луксозния си хотел.", "date": "2019.05.16", "title": "Глоба за незаконен ремонт на паметник падна в съда"}
{"url": "https://www.monitor.bg:443/bg/a/view/4-agitki-vilnjaha-v-sofija-nabiha-85-godishen-starec-165320", "text": "Финалът за Купата на България между пловдивските „Локомотив“ и „Ботев“ очаквано не мина без инциденти. В столицата се изсипаха 20 хиляди фенове, които обаче не бяха посрещнати добре от ултрасите на софийските ЦСКА и „Левски“. Четирите агитки заформиха мелета в няколко точки, създавайки много работа на полицейските екипи. Общо 40 души бяха арестувани, а най-сериозният инцидент е свързан с фенове на „Ботев“. Без причина двама от тях са ударили 85-годишен старец, който е с луксация на рамото. Провинените са успели да избягат и да стигнат до трибуните, но след това са задържани и ще бъдат съдени, похвалиха се от СДВР. Най-сериозният сблъсък пък е станал в района на улиците „Екзарх Йосиф“ и „Цар Симеон“, където ултраси на „Левски“ пребиват и събличат запалянковци на „Ботев“. Агитката на ЦСКА също се отчете с пленени „трофеи“ както на „канарчетата“, така и на „Локо“. Десетки автомобили с пловдивска регистрация пък бяха със спукани гуми или счупени стъкла, а визитата им предизвика транспортен колапс в столицата.", "date": "2019.05.16", "title": "4 агитки вилняха в София, набиха 85-годишен старец"}
{"url": "https://www.monitor.bg:443/bg/a/view/uefa-manchestyr-siti-e-vinoven-sledva-nakazanie-165311", "text": "„Манчестър Сити“ вече е под сериозната угроза да не бъде допуснат до участие в Шампионската лига. Това, което допреди няколко дни беше само непотвърдена информация, вчера излезе официално от УЕФА и стана ясно, че „гражданите“ са виновни за нарушаване на правилата за финансов феърплей. „Разследващият орган към Комисията за финансовия контрол на клубовете приключи работата си и резултатите са прехвърлени към Дисциплинарния съвет на Комисията. Разследването започна на 7 март 2019 година заради възможни нарушение на финансовия феърплей, които бяха сигнализирани от редица европейски и световни издания“, обявиха от УЕФА. Очаква се решението на дисциплинарния орган да бъде обявено в следващите седмици. Според информациите от английските медии е препоръчано отстраняване на „Манчестър Сити“. „Манчестър Сити“ като футболен клуб е разочарован, но не изненадан от изявлението на УЕФА и очакваното решение на органа, ръководен от бившия белгийски премиер Ив Летерм. Изтеклите в медиите информации през тази седмица насочваха към подобен развой. Ние сме сигурни, че ще има позитивен развой за нашия клуб“, обявиха „гражданите“.", "date": "2019.05.16", "title": "УЕФА: „Манчестър Сити“ е виновен, следва наказание"}
{"url": "https://www.monitor.bg:443/bg/a/view/ne-pusnaha-madona-na-repeticija-za-evrovizija-2019-165306", "text": "Организаторите на \"Евровизия 2019\" не допуснаха Кралицата на попа Мадона на репетиция в Изложбения център на Тел Авив, защото не била подписала договора за участие в конкурса. Забраната тръгнала от изпълнителния директор на конкурса Юн Ула Сан, тъй като имало проблем с правата за излъчване на песента Like a prayer от 1989 г. Юн Ула Сан написал на сайта на \"Евровизия\" , че ще се откаже от излъчването на изпълнението на Мадона. В отговор певицата заявила, че е готова да отмени участието си. След намесата на Европейския съюз за радио и телевизия се стигнало до компромис. След известно забавяне Мадона успя да репетира два часа. На финала на \"Евровизия 2019\" в събота тя ще отправи поздрав към присъстващите с три песни.", "date": "2019.05.16", "title": "Не пуснаха Мадона на репетиция за „Евровизия 2019“"}
{"url": "https://www.monitor.bg:443/bg/a/view/jeljazkov-e-tyrgovijata-navliza-v-nov-etap-ot-poshtenski-gylybi-na-dronove-165317", "text": "Пощенските услугите, които свързват хората с писма, телеграми, пратки, се развиват и в момента навлизат в нов технологичен период – на електронната търговия, който само за десетилетия премина от пощенски гълъби към пощенски дронове. Това заяви министърът на транспорта, информационните технологии и съобщенията Росен Желязков по време на церемония за валидиране пощенско-филателно издание, посветено на 140-годишнината на „Български пощи“ ЕАД, цитиран от пресцентърът на ведомството. Желязков подчерта, че българската пощенска администрация е една от първите институции, която е създадена в освободена България и до днес тя се асоциира и свързва с държавата. „Това не е само празник на „Български пощи“, това е празник на българските пощи“, каза още министърът. Росен Желязков благодари на художничката Ралица Николова за пресъздаването на епохата, когато пощите са свързвали хората и са доставяли добри и лоши новини, най-вече в рамките на националните ни граници. „Днес „Български пощи“ имат кореспондентски взаимоотношения с над 100 държави по различни поводи, но те свързват най-вече нас, българите“, каза Желязков. Той пожела на всички работещи в сектора здраве и гордост от това което правят, защото го правят за цялото общество и то им е признателно за това. Юбилейното пощенско филателно издание се състои от пощенска марка в блок, който се отпечатва в тираж от 5 100 броя и илюстрована карта, от която са издадени 10 705 броя. По време на церемонията, бяха връчени награди на 140 служители на дружеството.", "date": "2019.05.16", "title": "Желязков: Е-търговията навлиза в нов етап - от пощенски гълъби на дронове"}
{"url": "https://www.monitor.bg:443/bg/a/view/armijata-njama-da-uchastva-v-policejski-operacii-165319", "text": "Армията няма да участва в полицейски операции. Това стана ясно след като депутатите приеха на второ четене промените в Закона за отбраната и въоръжените сили. „Текстът не беше добре формулиран, нямаше необходимата конкретност и създаваше двусмислие“, обясни в кулоарите председателят на Комисията по отбрана и депутат от ГЕРБ ген. Константин Попов. Той добави, че армията и Въоръжените сили няма да участват в операции, които би трябвало да са отговорност на МВР, по-специално на жандармерията. На въпроса дали има разнобой между Министерския съвет и Народното събрание, Попов отговори, че идеята не е лоша, но не е добре формулирана. Въпросът е във връзка с това, че предложението за армията да се включва в операции на МВР по решение на кабинета при заплахи с висока обществена опасност е по предложение на МС. „Имаме разделение на властите. Министерският съвет не може да диктува това, което се случва в парламента\", коментира Попов. Въпреки това добави, че, ако се внесе конкретност и се дефинират ясно понятията законопроектът ще бъде преразгледан. Мнението на ген. Попов бе подкрепено от началникът на отбраната, ген. Андрей Боцев, който заяви, че предложените от МС текстове не са били добри. Ген. Боцев е доволен от приетите изменения. „От 4 години заради обжалвания армията не може да сключи договор и не получава доставки на храна по Закона за обществените поръчки“, обясни той и добави, че законовите поправките за храната ще облекчат командирите. Също така в закона за изменение и допълнение на Закона за отбраната и въоръжените сили е разписано, че вече цивилните служители които извършват работа със специфичен характер или организация на труда, съвместно с военнослужещи, ще могат да дават дежурства като максималната им продължителност на работната смяна ще може да надвиши 12 часа, но не и 24 часа, а продължителността на работната седмица не може да надвишава 56 часа. За работниците и служителите с намалено работно време ще бъде до 1 час над намаленото им работно време.", "date": "2019.05.16", "title": "Армията няма да участва в полицейски операции"}
{"url": "https://www.monitor.bg:443/bg/a/view/pop-reketira-shofiori-s-anatemi-i-prokljatija-165316", "text": "Поп изнудва шофьори на пътя за пари, заплашва ги, че ако откажели рискували да си навлекат проклетие. Отчето се представя за свещеник от Плевенско, но от няколко години бил низвергнат от владиката, който му отне църквата и енориашите. И оттагава той бил принуден да ходи по пътищата и да проси милостиня за да преживява. По пътя той се придвижва на стоп. Милостивите шофьори, които решават да го вземат обаче, си навличат голяма беля на главата. По време на пътуването попът първо предлага за продажба шишенца със светена вода задва, три, пет лева, кой колкото даде. А след това, ако номерът не мине, започва да пее молитви и да отправя благопожелания за късмет, здраве и щастие на пътуващите в колата. Докато всички са щастливи и доволни, че върху им се излива божията благословия обаче, се оказва, че безплатен обяд няма. В края на молитвата отецът небрежно подхвърля, че тя не е без пари и че за нея хората в колата му дължат 5, 10 или 20 лв. цените той определя на око според мида на возилото и на хората в него. ако пътуващите откажат да платят, добрият отец изведнъж запова да ги заплашва, че ще ги прокълне и ще им прочете молитва за болести и смърт. Изплашени след тези закани в повечето случаи хората дават колкото им поиска наглият свещеник като бързат да се отърват от него още на първия завой.", "date": "2019.05.16", "title": "Поп рекетира шофьори  с анатеми и проклятия"}
{"url": "https://www.monitor.bg:443/bg/a/view/borisov-i-cipras-davat-start-na-izgrajdaneto-na-gazovata-ni-vryzka-s-gyrcija-165302", "text": "Премиерът Бойко Борисов и гръцкият му колега Алексис Ципрас ще дадат началото на изграждането на междусистемната газова връзка между България и Гърция, съобщиха от правителствената информационна служба. Интерконекторът между двете страни е един от приоритетните проекти за сигурност и конкурентоспособност на енергийния пазар в Европейския съюз. Проектът е изключително важен и от гледна точка осигуряване на диверсификация на източниците и доставките на газ за България и региона на Югоизточна Европа, уточняват от Министерски съвет. Церемонията за даване началото на строителните дейности по проекта ще се състои на 22 май до с. Кирково.", "date": "2019.05.16", "title": "Борисов и Ципрас дават старт на изграждането на газовата ни връзка с Гърция "}
{"url": "https://www.monitor.bg:443/bg/a/view/osetinec-dari-700-000-evro-na-isljamska-dyrjava-165299", "text": "Руските служби задържаха в Москва мъж, който събрал и дарил 50 млн. рубли или близо 700 000 евро на терористичната организация „Ислямска държава“ /ИД/. По данни на Федералната служба за сигурност, арестуваният е родом от Северна Осетия, като сумата била преведена на различни банковски карти на екстремистите. Средствата били използвани от ИД за закупуване на оръжие и подготовка на атентати. Службите те-първа ще установяват по какъв начин мъжът се е сдобил с такава крупна сума пари. По-рано в руския град Твер бяха задържани други трима мъже за финансиране на „Ислямска държава“. За тях е известно само, че са жители на една от централноазиатските републики.", "date": "2019.05.16", "title": "Осетинец дари 700 000 евро на „Ислямска държава“ "}
{"url": "https://www.monitor.bg:443/bg/a/view/verijna-katastrofa-e-stanala-na-am-trakija-kraj-pazardjik-165298", "text": "Верижна катастрофа е станала на 92-ия километър на автомагистрала“ Тракия“ в района на Пазарджик, като сигналът за инцидента е бил подаден в местната полиция в сряда около 16,30 ч., но за него говорителят на Областната дирекция на МВР в града Мирослав Стоянов съобщи днес. Сблъсъкът е регистриран на метри от разклона за Панагюрище на аутобана, където 21-годишният М.Й. от Етрополе с лек автомобил „Опел“ застигнал и се блъснал последователно във „Фолксваген“ с водач Д.С.- 28г. от пловдивското село Царацово и в товарен автомобил „Скания“ с ремарке и управляван от румънски гражданин. В резултат на удара в тях се блъснал и „Шевролет“ , зад волана на който бил пловдивчанинът Й.П.- 45г. За радост в резултат на верижната катастрофа няма тежко пострадали хора. Нанесени са материални щети по автомобилите. Заради огромния трафик снощи и ограниченото движение само в аварийната лента се наложи регулиране на движението от служители на „Пътна полиция“, докато екипи на „Спешна помощ“ и пожарната бяха на мястото на сблъсъка. Трима от ранените са били откарани в пазарджишката болница за преглед, но травмите не са сериозни, твърдят от здравното заведение.", "date": "2019.05.16", "title": "Верижна катастрофа е станала на АМ“Тракия“ край Пазарджик"}
{"url": "https://www.monitor.bg:443/bg/a/view/papi-hans-vecherja-v-kuhnjata-na-ada-snimki-165293", "text": "Поетът Константин Трендафилов, известен още с музикалното си алтер его Папи Ханс, ще се нареди за вечеря в Кухнята на Ада. Изпълнителят на „Супер палав“ е сред гостите, които ще се надяват да опитат от ястията на черните куртки в епизода на Hell’s Kitchen тази вечер. Списъкът с ВИП гости включва още естрадните звезди Петя Буюклиева, Кристина Димитрова и Маргарита Хранова, както и Нешка Робева, която пристига в ресторанта на шеф Виктор Ангелов в компанията на дъщеря си Аглика и внучката си Рада. Преди вечерната резервация обаче Светлана и Чилева ще се изправят една срещу друга в ожесточен двубой. Двете ще играят „Шеф печели или шеф губи“, за да покажат чии знания за кулинарията са по-трайни, а уменията им да приготвят класни чинии ще трябва да прескочат няколко нива на трудност. Ще научим какво е севиче в Перу, меланезе в Австрия, какво се крие в баницата и как се приготвя най-отровната риба в света.", "date": "2019.05.16", "title": "Папи Ханс вечеря в Кухнята на Ада (СНИМКИ)"}
{"url": "https://www.monitor.bg:443/bg/a/view/i-opyrnichavite-obichat-165301", "text": "Как взаимната неприязън прераства в любов? Отговор на този въпрос ще търси българският филм „Опърничавите“, който ще завладее кината от утре. Режисьор на филма е Георги Костов, а сюжетът е инспириран от едноименната книга на инженера Младен Стоянов с остроумния псевдоним Драско Закеф. Историята в „Опърничавите“ проследява живота на Андрей (Симеон Лютаков) – преуспял в чужбина българин, завърнал се в родината с цел развлечение. Случайно на морския бряг се запознава с красивата Анелия (Анастасия Левордашка), а съдбоносната среща се оказва и отправна точка на новите му приключения. „Опърничавите“ е заснет с бюджет от 400 хиляди лева и бележи едва първото професионално стиковане между Костов и Стоянов, който е и продуцент на заглавието. Любопитен факт е, че преди да обединят усилия за този филм, двамата се захващат с екранизирането на друга творба на автора - „Ново начало“. Макар че идеята е оставена на трупчета, двамата все още не са се отказали от нея, като до края на годината се очаква клапата да щракне и за тази продукция. А какво е довело до забавянето на проекта? По думите на режисьора, „Ново начало“ е по-трудно за заснемане заглавие заради действието, което се разгръща и в четирите сезона и заради двете катастрофи, които трябва да намерят адекватния си (и съвсем не евтин) път към екрана.", "date": "2019.05.16", "title": "И „Опърничавите“ обичат"}
{"url": "https://www.monitor.bg:443/bg/a/view/na-18-maj-udovolstvieto-ot-pazaruvaneto-v-zora-stava-dvojno-165297", "text": "Двойно повече функции, двойно по-добри характеристики, двойно по-висока производителност - очакванията на клиентите постоянно растат. Технологиите се развиват, както и търговската мрежа на ЗОРА. В началото на годината само за 40 дни компанията успя да обнови изцяло свой ключов обект в столичния квартал „Младост“. Сега е ред на Търговище. На 18 май, в 10:00 ч. пред жителите на града ще се отворят вратите на разширения и реновиран магазин ЗОРА. Иновативният дизайн, характерен за обектите на фирмата, е разгърнат вече на 2 етажа, на площ от 1200 кв. метра, които са достатъчни човек да открие целия спектър от уреди за дома и семейството, предлагани от световни производители. А за да бъде удоволствието двойно по-голямо, специални ценови предложения и отстъпки, валидни от 18 до 23 май, очакват всеки посетител. ЗОРА очаква любителите на технологиите на откриването на обновения си магазин в Търговище - бул. Александър Стамболийски 40-46, на 18 май, в 10:00 ч.", "date": "2019.05.16", "title": "На 18 май удоволствието от пазаруването в ЗОРА става двойно"}
{"url": "https://www.monitor.bg:443/bg/a/view/top-debat-mejdu-naslednicite-na-unker-165303", "text": "Водещите кандидати за следващ председател на Европейската комисия участваха в дебат в Европейския парламент в Брюксел. Те говориха по въпросите за миграцията, икономиката, опазването на околната среда, данъците и международните отношения. Двама от фаворитите за наследник на Жан-Клод Юнкер - Манфред Вебер от ЕНП и Франс Тимерманс от ПЕС, вече имаха среща в германска телевизия. Останалите четирима за първи път изложиха очи в очи аргументите си. Това са Маргрете Вестегер от Алианса на либералите и демократите за Европа, Ян Захрадил от Алианса на европейските консерватори и реформисти, Ска Келер от Европейската зелена партия и Нико Куе от Европейската левица. Нико Куе (Европейска левица) определи миграцията като огромна човешка трагедия, но и възможност за хора без перспективи у дома. Ска Келер (Зелена партия) защити честно разпределение на отговорността за мигрантите. Ян Захрадил (Европейски консерватори и реформатори) посочи, че ЕК следва да уважава всяка държава от ЕС, независимо от размера и местоположението й. Маргрете Вестагер (Алианс на либералите и демократите) отбеляза, че ЕС е най-доброто място за живеене на света, особено за жените. Манфред Вебер (Европейска народна партия) настоя, че въпросите с миграцията имат само общо решение. Франс Тимерманс (Партия на европейските социалисти) подкрепи предложението големите дружества да плащат повече данъци, въвеждането навсякъде в ЕС на минимална работна заплата, върховенство на закона във всяка страна, защита на жените.", "date": "2019.05.16", "title": "Топ дебат между наследниците на Юнкер "}
{"url": "https://www.monitor.bg:443/bg/a/view/vandali-zalichiha-unikalnite-risunki-v-peshterata-magurata-165304", "text": "Общинари от Белоградчик  Неизвестни засега вандали заличиха уникални рисунки в пещерата Магурата, след като надраскаха на стената на пещерата думите \"Ради Павчо 2019 Антов\". Общинари от Белоградчик пък мазали с кал и трили с четка и парцали мястото на драсканицата, за да прикрият скандала. Това научи репортер на \"Монитор\". Първи във фейсбук посетител от Приморско Андрей Шурелов. най-ранните артефакти по стените са на 7000 години. Според туристи слизали в пещерата днес надрасканията надпис е заличен и от него единствено е остовено издълбаното Павчо. Вандалският акт предизвиха вълна на недоволство в социалните мрежи. Унищожени са уникални рисунки на ловни сцени и слънчевия календар, датиращи между 3000 и 1200 години преди новата ера. Залата беше затворена за посетители в продължение на години, а решението да бъде отворена беше взето съвсем наскоро. След като стана ясно от Фейсбук публикация,че в края на миналата седмица вандали са драскали върху уникалните праисторически рисунки в пещерата „Магура” днес факт е и безхаберие, граничещо с престъпление. Неизвестно за сега кой и по чие нареждане, но неизвестни служители с кал, четка и парцали, някой се е опитал да заличи написаното„ Ради, Павчо и Антов, 2019!  В момента се четат само части от буквите на надписа и претисненията са ,че са повредени и праистиречските рисунки под драсканиците. За това, че някой е трил надрасканото опитвайки да го заличи потвърди Емил Цанков, историк и зам.-председател на археологическото дружество в Белоградчик и бивш кмет на община Белоградчик. Той предостави и снимки от опитите да се прикрие вандализма. Днес при неговото посещение в пещерата е дошла и полиция да изяснява случаят. Той е категоричен , че общината се е опитала пет дни да прикрие вандализма, с обяснението че тиражираните снимки са фалшива новина. На 14 май в 10 ,39 ч. в профила си Андрей Шурелов, от Приморско публикува снимка и пише следното, след като в неделя на 12 май той със свои трима приятели е посетил пещерата „Магурата”, където се намират уникалните праисторически рисунки –гордостта на българската праисторическа наука . „ Ради, Павчо и Антов, 2019! Да се знае! Историята продължава да се пише - съжителство на рисунки на 12 000 год., и на надписи на няколко дни. След още 12 000 год., новия надпис ще е древен, и изследователите тогава ще спорят кой/кои са тези Ради, Павчо и Антов! „ Неизвестно, кога преди посещението на Шурелов е направен вандалския надпис, коментират историци от Белоградчик. Пред “Монитор”, те казаха, че рисунките са издраскани поне няколко дни преди вандализма да стане известен и то благодарение на Фейсбук публикацията. Хората в Белоградчик, историците си задават въпроса как се е стигнало до този вандализъм, което означава, че в пещерата посетителите са били без екскурзовод и подобно действие е безхаберие , граничещо с престъпност. По неофициална информация от Белоградчик, общинската управа разбирайки за вандализма се е опитала да прикрие стореното заличавайки издрасканото с четки, боя и парцали? Дали това наистина е така тепърва ще се установява от полиция, историци и управници... Андрей Шурелов каза специално за „Монитор“, че вандалите са драскали имената си в дясната част от ловната сцена на уникалните рисунки в Галерията със скалните рисунки в пещерата \"Магура\". Той заедно с приятелите си и голяма група туристи са влезли в неделя в 10,30 ч.да разгледзат пещерата и са придружавани от екскурзовод. Любопитното и интересно според Шурелов е, че до галерията с рисунките групата рязко е намаляла на десетина човека. Тогава той е забелязъл вандализма и запитал екскурзоводът за деянието и отговорът е бил „ че най-вероятно драскането върху рисунките и надписът е станал в събота-11 май. Според Андрей Шурелов практика е в Галерията с рисунките туристите да остават сами, без екскурзовод , което е предпоставка всеки недобросъвестен да вандалства необезпокоявано..... На въпроса Кожг ТойТой разказа, че Новината, че са унищожени скални рисунки в пещерата Магура в Северозападна България е фалшива. Това заяви пред БНР кметът на Белоградчик Борис Николов. Той беше категоричен, че проверката, която е направил директорът на Историческия музей в града Ивайло Крумов в пещерата по повод съобщения в медии, че върху рисунки са изписани две лични и едно фамилно име, доказва, че вандалски акт няма. Пещерата \"Магура\", която се намира в близост до Рабишкото езеро и Белогрдчишките скали, е обявена за национална културна ценност през 1965 г. и отстои на 50-тина километра от Видин и е сред най-посещаваните в страната и от години страната ни се бори рисунките да влязат в списак на защитените исторически обекти от ЮНЕСКО. Праисторическите рисунки са издълбани в скалата и изрисувани с прилепно гуано (тор). Фигурите изобразяват танцуващи женски силуети, танцуващи и ловуващи мъже, маскирани хора, звезди, оръдия на труда. Друга част от тях представят образите на животни, растения и шахматни пана. Рисунките датират от различни епохи - епипалеолит, неолит, енеолит, начало на раннобронзовата епоха. Най-ранните са от преди 7000 години. Слънчевият годишен календар от късния неолит, открит там, е най-ранният слънчев календар, открит досега в Европа. Той е изрисуван по стените на залата-светилище и на него са отбелязани поне 5 празника, както и 366 дни. Според учените той е направен с голяма точност и прецизност на записите. Дълги години залата с рисунките беше затворена и не се допускаха посетители. След настояване от местните власти бе взето решение залата да бъде отворена и пещерата годишно се посещава от хиляди български и чужди туристи. През 2018 година екип учени , които правиха 3D заснемане на рисунките алармираха, че въпреки безспорната си културна, историческа и туристическа значимост, Галерията със скалните рисунки остава без адекватна защита и стратегия за опазване. Рисунките датират от различни епохи - епипалеолит, неолит, енеолит, начало на раннобронзовата епоха. Слънчевият годишен календар от късния неолит, открит там, е най-ранният слънчев календар, открит досега в Европа. Той е изрисуван по стените на залата-светилище и на него са отбелязани поне 5 празника, както и 366 дни. Според учените той е направен с голяма точност и прецизност на записите. Няколко години преди 2011 г.пещерата “Магура” бе затворена за посетители, след като крадци вандалски обраха осветлението в нея и нарязаха специалния кабел, който го осигуряваше. В годините около собствеността на “Магурата” се водят постоянни спорове, защото тя в миналото бе отдадена за стопанисване на частна фирма, която трябваше да ремонтира и възстанови осветлението, което не бе извършено. През 2011 г. стартира проект за възстановяване на осветлението на уникалната българска пещера “Магура”. Възстановяване на осветлението в цялата пещера струваше 240 000 лева. “Магурата” е разположена в близост до с.Рабиша и едноименното езеро. Пещерата е първата благоустроена пещера в България. Тя е скътала в недрата си най-богата галерия от скални рисунки на Балканите. Възрастта на “Магурата” се определя между 1,5 и 4 млн.години и те се състои от обширен подземен лабиринт , чийто клонове имат дължина около 2,5 км с импозантни зали, сталактити и сталагмити, редки пещерни образования. Скалните рисунки, които са под специална защита, са правени от първобитните обитатели с прилепско гуано и общия им брой възлиза на над 750. С най-богата и сложна композиция се отличават първите три групи, представящи ловни сцени, митични танци и с право рисунките се смятат за изключително ценни за науката и се определят от историците като уникални шедьоври на праисторическото изкуство в Югоизточна Европа. Рисунките се намират на 375 метра под земята , от естествения вход на пещерата. Общият брой на изображенията надхвърля 750. За да бъдат запазени, достъпът до тях бе дълги години ограничен. Първите следи от присъствието на човека в пещерата се отнасят към късният палеолит, 8 000 години преди Христа. Уникалните скални рисунки са изпълнени с прилепно гуано (тор). Те са многопластови и от различни епохи - епипалеолит, неолит, енеолит, начало на раннобронзовата епоха. Рисунките в \"Магурата\" изобразяват танцуващи женски фигури, танцуващи и ловуващи мъже, маскирани хора, богато разнообразие на животни, \"шахматни\" пана, слънца, звезди, оръдия на труда, растения. Слънчевият годишен календар е от късния енеолит и добавки през раннобронзовата епоха и е изпълнен с голяма точност и прецизност на записите. Чрез рисунките праисторическите хора са съхранявали информациите за регионалния календар и празниците, изобразявайки техните символични и конкретни персонажи.", "date": "2019.05.16", "title": "Служители мазали с кал надрасканото от вандали в Магурата (СНИМКИ)"}
{"url": "https://www.monitor.bg:443/bg/a/view/tridneven-nacionalen-folkloren-festival-se-provejda-v-kostandovo-165300", "text": "На 17-ти, 18-ти и 19 май в град Костандово ще се проведе 24-ят Национален фолклорен фестивал “Костандово-2019“, в който ще участват 1400 индивидуални изпълнители и фолклорни групи и формации от цялата страна. Жители и гости на китното родопско градче ще имат възможност да се насладят на музиката и изпълненията на певци и състави от цялата страна -Варна, Сандански, Силистра, Сливен, Благоевград, Димитровград, София, Симеоновград, от област Пазарджик са потвърдили участие от почти всички общински центрове - Велинград, Стрелча, Панагюрище и други. Фестивалът се открива в петък, на 17 май, от 20 ч. на площада в Костандово и в първата вечер ще има изпълнения на фолклорната група“ Мега Фолк“ със солист Тинка Бошнакова. В събота ще свири оркестър “Джони Бенд“, а в неделя - Виевската фолклорна група.Фестивалът се провежда под егидата на Министерство на културата и организатори са Община Ракитово, кметство град Костандово и Народно читалище “Просвета-1919“ в градчето.  ", "date": "2019.05.16", "title": "Тридневен национален фолклорен фестивал се провежда в Костандово"}
{"url": "https://www.monitor.bg:443/bg/a/view/rok-zvezda-syzdava-partija-v-ukrajna-165305", "text": "Вокалистът на украинска рок група Святослав Вакарчук заяви днес, че ще основе политическа партия за предстоящите парламентарни избори, защото на обществеността й е дошло до гуша от корупцията и иска нови лица в политиката, предаде Ройтерс. Корупцията, влошаващият се жизнен стандарт и господството на старите политически сили намалиха доверието към правителството до само 9%, най-ниския рейтинг в света, показа проучване на Галъп от март. Парламентарните избори трябва да се произведат в края на октомври, шест месеца след президентските, в които новодошлият в политиката комедиен актьор Володимир Зеленски победи досегашния президент Петро Порошенко. Самият Зеленски официално ще встъпи в длъжността президент на 20 май.  Четирийсет и четиригодишният Вакарчук бе смятан също за потенциален претендент за президентския пост, но два месеца преди изборите той се отказа да участва в тях, като каза, че не се интересува от поста на президент, а от истинските промени в Украйна. \"Ние от партията \"Глас\" отиваме в парламента, за да разрушим старата политика и за да изградим нова политика, която ще ни донесе истинска промяна\", каза Вакарчук пред привърженици в центъра на Киев. \"Парламентът се е превърнал в отровно блато, което засмуква бъдещето ни. Трябва да променим това\", добави той. Вакарчук каза, че партията му ще подкрепя европейската и евроатлантическата интеграция и свободния пазар и ще се бори с корупцията и влиянието на олигарсите. Активен поддръжник на Оранжевата революция през 2004 г., Вакарчук стана депутат през 2007 г., но се оттегли от политиката година по-късно, припомня Ройтерс. Социологическо проучване през април показа, че евентуална политическа партия на Вакарчук би получила по-малко от 1% подкрепа от избирателите. Но според анализатори неговата нова партия може да успее да прескочи 5-процентния изборен праг. \"Обществото иска нови лица в политиката и нови политици\", каза Володимир Фесенко от мозъчния тръст \"Пента\". \"Той има шансове и висок личен рейтинг, а до неотдавна всъщност бе вторият най-популярен човек в Украйна след Зеленски\", каза анализаторът, без да назовава източници.", "date": "2019.05.16", "title": "Рок звезда създава партия в Украйна"}
{"url": "https://www.monitor.bg:443/bg/a/view/jana-titova-dari-alek-aleksiev-s-vtora-dyshterichka-snimka-165296", "text": "Звездната двойка Яна Титова и Алек Алексиев посрещна на бял свят втора рожба. Новият член на семейството е момиченце. То ще носи името Хана. За щастливата новина се похвали таткото с публикация в социалните мрежи. \"С Яна Титова сме изключително благодарни на целия екип на Аджибадем Сити Клиник Болница Токуда и д-р Весела Маркова. Впечатлени сме от от отношението на всички тук, беше един път... беше и забавно, и много вълнуващо. и е много приятна!\", написа звездата от „Възвишение“. Преди време Яна и Алек заявиха, че се надяват отново на момиченце, тъй като първородната им наследница Ая искала сестричка.", "date": "2019.05.16", "title": "Яна Титова дари Алек Алексиев с втора дъщеричка (СНИМКА)"}
{"url": "https://www.monitor.bg:443/bg/a/view/ajfelovata-kula-staa-na-130-godini-165286", "text": "С концерт електронна музика и с голямо светлинно шоу беше отбелязана във френската столица 130-годишнината на Айфеловата кула, предадоха световните агенции. Честването се проведе в подножието на един от най-ярките символи на Париж. С настъпването на вечерта сводовете на кулата бяха осветени от впечатляващо светлинно шоу с използване на лазерни прожектори, разказващо за историята на монумента. Медийната част на празника беше предшествана от благотворителна инициатива. По заръка на кмета на Париж Ан Идалго за 1300 ученици на възраст от 6 до 12 години беше организирано безплатно посещение на Айфеловата кула. Към 20:30 часа местно време започнаха да звучат песните на френската певица и композиторка Жан Адед, която гастролира безплатно пред многобройната публика. Към 22:15 часа осветлението на кулата беше загасено, като по контурите й пробягаха тънки светлинни линии, сплитащи се в причудливи конфигурации, докато не обхванаха цялата повърхност на историческото съоръжение. Светлинните метаморфози бяха съпроводени от потпури на известни мелодии. Празничното шоу беше повторено три пъти през вечерта - на всеки час, като то ще може да бъде наблюдавано също в четвъртък и петък.", "date": "2019.05.16", "title": "Айфеловата кула става на 130 години "}
{"url": "https://www.monitor.bg:443/bg/a/view/nad-200-000-s-podpis-protiv-igra-na-tronove-8-165287", "text": "Армията от фенове на кървавата сага „Игра на тронове“ започна петиция за презаснемане на осмия сезон, а бройката на подписалите светкавично набъбва. Вече над 200 000 телеманиаци са дали своя вот за каузата, която трудно би била реализирана. „Дейвид Бениоф и Дан Уайс се доказаха като изключително некомпетентни сценаристи, когато нямат готов източник, от който да черпят идеи ( т. е. Книгите) . Оправдайте очакванията ми и го направете, НВО!“, гласи текстът към петицията. Междувременно се появи още една петиция, която призовава феновете на „Игра на тронове“ да не подписват петиции за промяна на сюжета. Припомняме, че от началото на осми сезон на фентъзи епоса феновете постоянно недоволстват.  , който ще остане в историята като този с най-нисък рейтинг от началото на поредицата с едва 57 %.", "date": "2019.05.16", "title": "Над 200 000 с подпис против „Игра на тронове“ 8 "}
{"url": "https://www.monitor.bg:443/bg/a/view/advokatite-na-syd-ako-prikrijat-klientite-si-za-prane-na-pari-165290", "text": "Адвокатите ще бъдат съдени, ако прикрият клиентите си да перат пари или им помагат да се финансира тероризъм. Това решиха депутатите, приемайки на второ четене Законопроекта за мерките срещу изпирането на пари. Адвокатите ще бъдат задължени да сигнализират на дирекция \"Финансово разузнаване\" в ДАНС само при случаите, когато клиентът поиска да му съдействат за пране на пари или да му помогнат да финансира тероризъм . В случай, че не сигнализират и помогнат на клиента - носят наказателна отговорност по НК, както и административна. Когато извършват престъпление, има Наказателен кодекс, заяви народният представител от ПГ на ГЕРБ Маниол Манев, в колуарите на НС, който е експерт по охрана и сигурност. Той допълни, че адвокатите няма да бъдат доносници. Също така отпадна най-притеснителното за тях задължение да докладват на ДАНС за всеки нов клиент. През февруари адвокатите протестираха срещу задължението да съобщават данни за клиентите си. Те смятаха, че създадените норми са \"Пример за изключително лошо транспониране на Директива на ЕС и за прекомерно раздут кръг на задължените лица\". Друг аргумент бе от финансовата гледна точка, именно че липсва предварителна оценка колко ще струва на хората и бизнеса изпълнението на тези мерки. Председателят на вътрешната комисия в парламента Пламен Нунев обясни колко дълга и трудна е била работата по закона и допълни, че е доволен, че измененията са завършили с консенсус между всички участници.", "date": "2019.05.16", "title": "Адвокатите на съд, ако прикрият клиентите си за пране на пари"}
{"url": "https://www.monitor.bg:443/bg/a/view/hvanaha-lidera-na-eta-izdirvan-17-godini-165288", "text": "Бившият лидер на баската сепаратистка организация ЕТА Жозу Тернера бе задържан днес във Франция, съобщи испанското министерство на вътрешните работи, цитирано от Франс прес. Бившият политически лидер на саморазпусналата се след четири десетилетия на насилие организация бе задържан \"в ранните часове тази сутрин в Саланш, във френските Алпи\", при обща операция с френските сили за сигурност, посочва министерството. ЕТА извърши голям брой атентати в името на независимостта на Страната на баските, в които бяха убити повече от 800 души. Испанската полиция издирва Тернера от 2002 г., когато той мина в нелегалност, за да избегне наказателно преследване за ролята си в атентат на ЕТА в Сарагоса през 1987 г. Тогава загинаха 11 души, сред които пет деца. Тернера записа \"финалното обръщение\", с което ЕТА обяви окончателното си разпускане през май миналата година.", "date": "2019.05.16", "title": "Хванаха лидера на ЕТА, издирван 17 години"}
{"url": "https://www.monitor.bg:443/bg/a/view/ronaldo-zamrazil-sperma-za-cjal-futbolen-otbor-165292", "text": "Бразилската легенда Роналдо говори за своето семейство в любопитно интервю за \"Financial Times\". В него Феномена не изключи в бъдеще да увеличи фамилията, въпреки че вече има четири деца. Всъщност още през 2010-а Роналдо се подложи на вазектомия, но си е оставил варианти чрез замразена сперма. \"Винаги съм мечтал за много деца. Изпълних тази мечта. Вече затворих фабриката за деца.\" И все пак: \"Имам достатъчно замразена сперма да си направя футболен отбор, ако жена ми иска.\" Футболист №1 на света за 1996, 1997 и 2002 г. има четири деца - Роналд, Алекс, Мария София и Мария Алис от три различни жени. Настоящата му приятелка Селина Локс е с него от февруари 2015.  ", "date": "2019.05.16", "title": "Роналдо замразил сперма за цял футболен отбор"}
{"url": "https://www.monitor.bg:443/bg/a/view/slynceto-syshto-e-zvezda-iz-dnevnicite-na-edin-naivnik-165295", "text": "Имаш един, последен ден в града, който смяташ за свой дом. Измежду напрегнатите ти срещи с хора, които вероятно биха могли да предотвратят заминаването ти – нещо, което ти отчаяно много искаш, те среща непознат със странната промисъл, че има нужда само от един час, за да те накара да се влюбиш в него. Какво ще направиш? Ще забравиш всичките си проблеми и ще се разположиш така, че да си възможно най-лесна мишена за стрелите на Купидон. Този отговор ни дава премиерното заглавие за седмицата „Слънцето също е звезда“. Подобно на заглавието си, филмът не носи никаква прогресивна или нова информация, дори емоция на зрителите си. Рай Русо Йънг и Трейси Оливър, които се грижат съответно за режисурата и сценария на продукцията, не ни дават никаква причина да вярваме, че тези две млади души са съдбовно обвързани от витаещата във въздуха любов. Водени като че ли най-вече от наивността на тийнейджър, те пропускат да разгърнат златната мина в сюжета си – културните различия между чернокожото момиче от Ямайка – Наташа, и синът на корейските мигранти Даниел. Накратко са разказани семейните истории и на двамата, като това вероятно са единствените четири минути от филма, които ще ви спасят от захарна кома. Останалото е сладникава любовна история, започваща със свежия скептицизъм на Наташа, но дори той за части от секундата се превръща в страстен оптимизъм. Заглавието „Слънцето също е звезда“ идва и от една от репликите на актрисата Яра Шахиди (Наташа) във филма. В сцената тя говори за това как именно слънцето носи посланието за надеждата. Самата Шахиди пък е голямата надежда на „Слънцето също е звезда“. Актрисата успява да извлече максимума от иначе непостоянната в разсъжденията си тийнейджърка, като носи така необходимата свежест на екрана. Чарлз Мелтън (Даниел) е достоен за романтичен филм от такъв ранг, но остава в сянката на своята колежка. Още повече, когато образът му е въведен чрез плочките на корема му – решение, което рязко го позиционира в графата „романтично клише“. „Слънцето също е звезда“ е екранизация на едноименния роман на Никола Юн, автор и на „Всичко, всичко“, който също получи филмова версия неотдавна. И двете заглавия носят в зародиш духа на непоправимия романтик. Ето защо всеки, който се определя като такъв несъмнено трябва да се разходи до киносалона и за „Слънцето също е звезда“. И все пак в свят и филм, където съществуват реални проблеми като миграция, расови предразсъдъци, бедност и т.н., фокусирането само и единствено върху сладникавата любов изглежда по-скоро като да си заровим главата в пясъка. А може би точно от това имаме нужда? Изводите оставяме на вас.", "date": "2019.05.16", "title": "“Слънцето също е звезда“ - из дневниците на един наивник"}
{"url": "https://www.monitor.bg:443/bg/a/view/nad-polovin-ton-nelegalno-agneshko-hvanaha-okolo-velikden-i-gergiovden-165291", "text": "Над половин тон нелегално агнешко хванаха около Великден и Гергьовден инспектори на Българската агенция по безопасност на храните (БАБХ), съобщиха от санитарното ведомство. Спрени са от реализация над 2100 кг храни от животински произход, като от тях близо 540 кг е агнешкото трупно месо без здравна и идентификационна маркировка. За по-малко от месец, в периода от 15 април до 6 май, БАБХ извърши 4362 извънредни тематични проверки по повод празниците Великден и Гергьовден. Инспекторите от отделите „Контрол на храните“ при съответните областни дирекции по безопасност на храните (ОДБХ) проверяваха обекти за производство и търговия с храни, пакетиращи центрове за яйца, складове за търговия на едро с храни, заведения за обществено хранене и търговски обекти за търговия на дребно с храни, пазари и тържища, находящи се на територията на съответната област. Освен агнешко сред спрените и насочени за унищожаване храни има и говеждо месо, агнешки субпродукти, пилешки бутчета, млечни продукти, 510 кокоши яйца, а също и 37 кг козунаци, ядки и добавки в храните. В резултат на проверките са и са издадени 60 предписания. В рамките на тематичните проверки в търговската мрежа и заведенията за обществено хранене инспекторите на БАБХ следяха за първи път тази година и за наличието на здравна маркировка на трупното месо в различни цветове за страната на произход – син за месото от дребни преживни животни (ДПЖ) с произход България и червен за месо с произход различен от български (заклано в българска кланица, но с чужд произход). Проверявано е още за правилно съхранение на храните, спазване на сроковете на съхранение, коректно етикетиране и маркиране на яйца, включително за недопускане на яйца от клас „B“ в търговската мрежа, както и за наличие на документи за произход и безопасност. Най-честите несъответствия са свързани с предлагане на храни с изтекъл срок на годност, без здравна и идентификационна маркировка, без документи за произход и некоректно етикетирани съгласно действащото законодателство. Констатирани са нарушения и за извършване на дейност в обекти без регистрация по чл.12 от Закона за храните, неспазване на Наредбата за специфичните изисквания за млечните продукти - продажба на имитиращи продукти, съдържащи в състава си мляко заедно с млечни продукти, несъответствия на изискванията за качество и контрол за съответствие на пресни плодове и зеленчуци - предлагане на плодове и зеленчуци без необходимите обозначения. По време на проверките са установени (по Системата за управление безопасността на храните), липса на проследимост на предлаганите храни, лични здравни книжки с изтекъл срок на валидност, неспазване на изискванията за температура при съхранение, за сграден фонд и оборудване и за лоши хигиенни условия. Част от проверките бяха извършени съвместно с представители на Икономическа полиция към областните дирекции на Министерството на вътрешните работи (ОДМВР), които се включиха в рамките на тяхната компетентност.", "date": "2019.05.16", "title": "Над половин тон нелегално агнешко хванаха около Великден и Гергьовден"}
{"url": "https://www.monitor.bg:443/bg/a/view/kmet-skandira-s-abiturienti-ot-1-do-12-165275", "text": "Снощи за пореден път кметът на Благоевград д-р Атанас Камбитов посрещна абитуриентите на Благоевград на площада пред зала „22 септември“. Близо стотина зрелостници от благоевградските гимназии, уважили поканата на кмета се снимаха с него за спомен от празничната среща. Заедно с тях и градоначалника скандираше от 1 до 12. После той ги покани на стилен коктейл в една от залите на кметството.  Ученичката Петя Пороминска от НХГ „Св.св. Кирил и Методий“ посрещна своя рожден ден на официалния прием. Кметът д-р Атанас Камбитов поздрави рожденичката и ѝ подари таблет. Петя Пороминска вече е приета студентка в АУБ, специалност „Бизнес администрация“. Общо 867 са абитуриентите от Благоевград, които завършват тази година средното си образование.", "date": "2019.05.16", "title": "Кмет скандира с абитуриенти от 1 до 12"}
{"url": "https://www.monitor.bg:443/bg/a/view/iznenadvashta-stachka-na-letishteto-v-bruksel-165289", "text": "Брюкселското летище \"Завентем\" няма да работи до 13:00 часа местно време днес (14:00 българско) заради изненадваща стачка на компанията, която се занимава с навигацията и въздушния контрол. Отменени полети има и на летище \"Шарлероа\". От \"Завентем\" предупреждават пътниците, че през целия ден се очакват забавяния и отменени полети, и ги съветват да се обърнат към авиокомпанията, с която летят. От сайта aviation24.be уточняват, че цялото белгийско въздушно пространство е затворено и са отменени поне 60 полета. Стачкуват служителите на skeyes - службата за въздушен контрол и навигация, която миналия петък бяха постигнали споразумение с мениджмънта. Според сайта на летище София от \"Шарлероа\" в идните часове се очаква един полет - FR6352, който в сайта на белгийското летище е отбелязан като закъсняващ и вместо в 12:25, ще потегли в 13:45. Ще бъде забавен и полет FR6351 към \"Шарлероа\" от София, който ще кацне в 13:20, вместо в 12:00.", "date": "2019.05.16", "title": "Изненадваща стачка на летището в Брюксел"}
{"url": "https://www.monitor.bg:443/bg/a/view/norvegija-posrednichi-mejdu-opozicija-i-vlast-vyv-venecuela-165294", "text": "Представители на венецуелското правителство и на опозицията са заминали за Норвегия, за да обсъдят възможността за преговори за решаване на политическата криза в страната, съобщи Ройтерс. Властите на Венецуела ще бъдат представени в Осло от министъра на информацията Хорхе Родригес и от губернатора на щата Миранда Ектор Родригес. От опозицията за Норвегия са заминали вторият заместник-председател на парламента Сталин Гонсалес и политическите съветници Херардо Блайд и Фернандо Мартинес. Норвежкият външен министър заяви през март, че е готов да действа като посредник за преговори между венецуелското правителство и опозицията, припомня агенцията. До момента противоборстващите страни не са провели срещи, но ще разговарят поотделно с норвежки дипломати, заявил пред Ройтерс източник от опозицията.  В реч, излъчена по националната телевизия вчера, венецуелският президент Николас Мадуро заяви, че Хорхе Родригес \"изпълнява важна мисия в чужбина\", но не посочи повече подробности. Междувременно лидерът на венецуелската опозиция Хуан Гуайдо в интервю, поместено в днешния брой на френския в. \"Фигаро\" коментира, че армията във Венецуела е недоволна от поведението на Мадуро и зрее конфликт.  Гуайдо изразява увереност, че \"сега е станало напълно очевидно, че режимът вече не може да разчита на военните, за да осигури своето съществуване, защото в армията има силно недоволство\".", "date": "2019.05.16", "title": "Норвегия посредничи между опозиция и власт във Венецуела"}
{"url": "https://www.monitor.bg:443/bg/a/view/zapochnaha-snimkite-na-ekshyn-komedijata-divi-i-shtastlivi-165276", "text": "Снимките на екшън комедията „Диви и щастливи“ с участието на Яна Маринова, Луиза Григорова-Макариев, Александър Сано и Дария Симеонова вече започнаха. В една от главните роли се превъплащава младата международна звезда Базил Айденбенц, познат от хитовия британски сериал „Виктория“. Продукцията обещава зрелищни каскади, каквито досега не е имало в български филм или сериал. Визията е модерна и гони качеството на холивудските продукции, а хуморът и свежите реплики допълват съвременния стил на снимане, като част от диалога е на английски език. Редица обичани родни звезди ще влязат в образите на запомнящи се герои, към които публиката няма да остане безразлична. Имената им на този етап остават в тайна. „Диви и щастливи“ е третият пълнометражен български филм на режисьора Мартин Макариев („Вила Роза“, „Привличане“), сценарист е Борислав Захариев, а оператор е Андрей Андреев. Продуценти са Яна Маринова и Александър Сано. Същият екип реализира хитовия филм „Привличане“, който се превърна в най-гледания филм за пролетта на 2018 г, като изпревари по брой зрители дори холидувски блокбастъри като „Черната пантера“. „Привличане“ е и на едно от челните места в класацията за най-гледан български филм за всички времена. Създаването на филма „Диви и щастливи“ следва примера на международните професионалисти в бранша. Още през 2018 г. във Варна беше заснета 10-минутна секвенция, с която продуцентите участваха на павилиони за филми в Холивуд и Кан. Там „Диви и щастливи“ беше купен още на „зелено“, а договорът с международния дистрибутор Free Dolphin Entertainment осигурява разпространение в цял свят. „Диви и щастливи“ разказва историята на Боряна (Яна Маринова), която е загубила усещането за пълноценен и истински щастлив живот. Една нелепа случайност обаче събужда у нея скритата жажда за смислено съществуване и това я подтиква към смели и решителни действия. В устрема си тя повлича и най-добрата си приятелка Мила (Луиза Григорова-Макариев). Уверени в себе си, двете жени успяват да се справят с предизвикателствата и да се отправят на едно лудо пътешествие към истинската си същност, осъзнавайки, че щастието е в собствените им ръце. „Искахме да направим филм за смелата жена. За жената, която не се страхува да поема рискове и се втурва презглава, за да сбъдне мечтите си. С този филм искаме да вдъхновим съвременната българка да бъде по-борбена и да не отстъпва пред трудностите, да преследва целите си и да има вяра в себе си. Щастието е на една ръка разстояние, трябва само да се протегнеш...или някой да ти покаже, че винаги има начин“, казва актрисата и продуцент Яна Маринова.", "date": "2019.05.16", "title": "Започнаха снимките на екшън комедията „Диви и щастливи“   "}
{"url": "https://www.monitor.bg:443/bg/a/view/shefkata-na-mvf-veshtae-zabavjane-na-svetovnata-ikonomika-165285", "text": "Растежът на световната икономика ще се забави, но не става дума за рецесия, заяви управляващият директор на Международния валутен фонд (МВФ) Кристин Лагард на Астанинския икономически форум, който се провежда в столицата на Казахстан. Ако през последните две години виждахме как 75% от световната икономика ускоряват темпа, то през 2019 г. виждаме, че 70% от глобалния брутен вътрешен продукт започват да се забавят. Не става дума за рецесия, но има забавяне. Надяваме се, че няма да има финансово \"затягане на коланите\" и няма да има допълнителни рискове, възпрепятстващи растежа - например международно напрежение и по-специално между САЩ и Китай. Лагард подчерта, че сега световната икономика трябва да се ускори, но бавно. През април МВФ понижи прогнозата си за растежа на световната икономика за 2019 година с 0,2 процентни пункта до 3,3 на сто. Оценката за 2020 г% бе запазена на равнище 3,6 на сто, както бе и през 2018 г.", "date": "2019.05.16", "title": "Шефката на МВФ вещае забавяне на световната икономика"}
{"url": "https://www.monitor.bg:443/bg/a/view/vicepremieryt-donchev-kadri-na-peevski-v-pravitelstvoto-njama-165278", "text": "\"Смените в отбора са не само във футбола, но и в политиката. Дори да няма доказана вина, щом има обществено напрежение, е нормална тази политическа реакция. Оставката е поемане на отговорност, в никакъв случай не е прах в очите\". Това заяви в предаването \"Още от деня\" по БНТ вицепремиерът Томислав Дончев по повод оставката на земеделския министър Румен Порожанов. \"Пак казвам, Порожанов си тръгна, защото назря обществено напрежение и той пое своята отговорност. Но това, което ускори нещата, бе забавеното отстраняване от длъжност на директора на Държавния фонд \"Земеделие'', допълни вицепремиерът. \"Не мисля, че има министри на Пеевски, най-малкото той не е участвал във формирането на кабинета. Що се касае до опозицията, тя какво друго би могла да каже? Кадри на ДПС в правителството няма'', отсече категорично Дончев и отрече слуховете, че ДПС е техният скрит партньор в управлението. По темата с инвестициите вицепремиерът посочи, че в България след 2014 г. има сериозни инвестиции.", "date": "2019.05.16", "title": "Вицепремиерът Дончев: Кадри на Пеевски в правителството няма"}
{"url": "https://www.monitor.bg:443/bg/a/view/karadajy-ot-silistra-vinagi-kogato-e-trudno-idva-vremeto-na-dps-165281", "text": "Екипът на Централния лъч на ДПС продължава предизборната си обиколка. Кандидат-евродепутатите на ДПС начело с председателя Мустафа Карадайъ бяха посрещнати тържествено в община Главиница и община Ситово. По-късно се проведе предизборна среща с членове и симпатизанти на ДПС от цялата област в град Силистра. Младостта е вградена в темелите на ДПС, каза лидерът на ДПС. Винаги, когато е трудно идва времето на ДПС, допълни той и поясни, че още когато през 1984-85г ни беше трудно и ни сменяха имената, опитваха да ни забраняват езика, религиите и ни газеха достойнството, един млад човек, в старта на своята академична кариера, създаде точно тук в Добруджа нелегална организация от млади хора, за да се противопостави на тоталитарната власт и да отстоява нашето достойнство, за нашата защита, каза Карадайъ. Говоря за нашият почетен председател д-р Ахмед Доган, поясни Мустафа Карадайъ. Бяха задържани и от затворите организираха мирните Майски протести през 1989г., където имаме свидни жертви. Но тоталитарната власт падна и дойде демокрацията. Пак на младежка възраст, г-н Доган създаде ДПС, която е първата регистрирана партия след демократичните промени в България, каза още той. Това прави енергията на младостта и затова ние знаейки точно как става това е и нашето: „Ние залагаме на младите!“, обясни Карадайъ. Карадайъ коментира и призива на почетния председател на ДПС д-р Ахмед Доган като каза “нека да чуем обръщението на нашия почетен председател, който казва, че каузата на ДПС е много по-голяма, за да си позволим лукса да се борим помежду си и да отнемем мечтите на нашите деца и внуци. Да не отнемем мечтите на нашите деца и внуци, заради личностните ни борби\", подчерта Карадайъ. Върнете ни Дулово, с тези думи се обърна към дуловчани зам.-председателят на ПГ на ДПС Йордан Цонев. Дайте заедно да си го вземем обратно. Тези не го заслужават, не знаят какво злато е Дулово. Цонев напомни обръщението на почетния председател към членовете и симпатизантите на ДПС и каза, че най-големия в ДПС каза „простете“. Кои сме всички ние, че не можем да кажем „простете“. Всички трябва да кажем простете, ако сме ви обидили, елате си в семейството и заедно да обновим България, заедно да извършим промяната. След проведените предизборни срещи кандидат-евродепутатите присъстваха на благотворителна вечеря-ифтар, даден от председателя на ДПС Мустафа Карадайъ.", "date": "2019.05.16", "title": "Карадайъ в Силистра: Винаги, когато е трудно идва времето на ДПС"}
{"url": "https://www.monitor.bg:443/bg/a/view/izkustven-intelekt-izbira-tochnija-razmer-obuvki-165272", "text": "Покупката на обувки онлайн винаги е рискована, тъй като никога не се знае дали ще са точния размер, когато пристигнат. Компанията за спортни стоки вече има приложение, което позволява на клиентите да разглеждат и купуват обувки от своя смартфон. Но скоро, когато трябва да изберат размер, потребителите ще имат възможност да използват функцията Nike Fit. Тези данни биват обработени с помощта на изкуствен интелект (AI), който определя кой размер обувки ще бъде точно на потребителя, защото размер може да бъде различен за различните модели обувки. Приложението запаметява данните на всеки потребител, за да не се налага извършването ново сканиране всеки път, когато купуват нови обувки. Компанията се надява, че Nike Fit не само ще осигури, за първи път, точния размер обувки на потребителите, но и ще намали броя на върнатите поръчки, насърчавайки потребителите да купуват повече обувки от компанията. Версия на системата ще се въведе и в магазини, където търговците ще сканират краката на клиентите, докато са стъпили специално разграфена подложка.", "date": "2019.05.16", "title": "Изкуствен интелект избира точния размер обувки"}
{"url": "https://www.monitor.bg:443/bg/a/view/novi-programi-shte-pomagat-na-startypite-da-se-razrastvat-165283", "text": "Нови програми ще помагат на малките и средни предприятия да се интернационализират и да се разрастват. Това стана ясно от думите на изпълнителния директор на Изпълнителната агенция за насърчаване на малки и средни предприятия д-р Бойко Таков. Те ще разполагат с общ бюджет от 6 млн. лв., поясни Таков за “Монитор”. Програмите са две - едната е свързана с организирането на панаири и изложения, а другата - с търговски мисии. В подобно събитие от хранително-вкусовата промишленост в Дубай участваха наши 34 компании, а 80% от тях са сключили договори. Първата програма ще е финансирана с 3.5 млн. лв, а втората с 2.5 млн. лв. като за събитие ще се оповестява месец по-рано, откъдето съответно ще кандидатстват фирмите и сами ще показват кой панаир или изложение ги интересува. “Над 1800 фирми са подкрепени по този начин за последната година като 70% от тях казват, че са осъществили ползотворни контакти и договори”, коментира Таков. По негови думи интересът е голям и много стартъпи вече са се свързали с агенцията. “Първото изискване е фирмата да е малко или средно предприятие, оттам насетне зависи дали и преди е получила такова финансиране, какъв е размерът на безвъзмездната финансова помощ и има други европейски критерии”, допълни Таков за “Монитор”. В момента изпълнителната агенция работи заедно с икономическото министерство, за да е сигурна, че няма да пропусне някой сектор. Ваучерни схеми пък ще помагат на предприятията да излизат на капиталовите пазари. През октомври се очаква да стартира набирането на предложения за ваучерите. За целта агенцията ще отпусне “Реално това е сумата, която трябва да се изразходва за финансовия посредник и за излизане на фондовата борса” каза още Таков. Очакванията са да се подкрепят минимум 30 компании с 1.5 млн. лв. като задължително изискване е за 9 месеца компанията да генерира 500 хил. лв. капитал. Първият ваучер дори се реализира в момента със стартъп. По-популярната схема е свързана с насърчването на създаването на нови фирми. Първият ваучер по схемата ще е от 5000 лв. без ДДС, а вторият - 20 000 лв. без ДДС. Ще бъде отворена и процедура за доставчиците на ИКТ услуги, по която те да кандидатстват, а след тях ще кандидатстват фирмите. Целта е да се подкрепят 900 предприятия с 450 ваучера на стойност от 9,7 млн. лв., Фирмите ще могат да се възползват от услуги за изработване на сайтове, информационна и кибер сигурност и дигитален маркетинг.", "date": "2019.05.16", "title": "Нови програми ще помагат на стартъпите да се разрастват"}
{"url": "https://www.monitor.bg:443/bg/a/view/nestle-prodava-kozmetichnija-si-biznes-za-10-1-mlrd-165280", "text": "Швейцарският концерн Nestle SA започна ексклузивни преговори за продажбата на подразделението си Nestle Skin Health занимаващо се с производство на козметика за грижа за кожата на консорциум, оглавяван от шведската EQT Partners и дубайския фонд Abu Dhabi Investment Authority(ADIA), се казва в прессъобщение на продавача. Стойността на сделката се оценява на 10,2 млрд. швейцарски франка (10,13 млрд. долара). Приходите на Nestle Skin Health за 2018 г. са били 2,8 млрд. шв. франка (2,78 млрд. долара). Предполага се, че сделката ще бъде приключена през второто полугодие на 2019-та. Централният й офис е в Лозана. Във фирмата работят 5 хил. души във филиали в 40 страни в света. Основаната през 1866 г. швейцарската компания Nestle притежава 400 фабрики в 83 страни.", "date": "2019.05.16", "title": "Nestle продава козметичния си бизнес за $10,1 млрд."}
{"url": "https://www.monitor.bg:443/bg/a/view/pokazaha-risuvan-predi-80-godini-portret-na-boris-hristov-165282", "text": "Портрет на гениалния  бас Борис Христов, рисуван точно преди 8 десетилетия/на 5 април 1939 г./  от художника Васил Стоилов/1904-1990/  показа в Стара Загора дългогодишният актьор и основател на музикалното общество на името на оперната мегазвезда Нино Луканов. Портретът е бил съхраняван някога в родния дом на Борис Христов в София, но при един от многобройните ремонти изчезнал, години по-късно по неведоми пътища той стигнал до ръцете на Луканов, заедно с шест от цивилните костюми на певеца. Костюмите Луканов предал за съхранение на старозагорския музей, а портретът възнамерява да подари на художествената галерия. В навечерието на 24 май  Нино Луканов подари на местния филиал на ДА „Архиви“ огромно количество материали, сред които и оригинали, свързани с четвъртвековната дейност на музикалното общество. Сред дарените документи има и копия на писма от кореспонденцията му с Борис Христов през десетилетията и съпругата му Франка. В личната си фонотека Нино Луканов пази филм за Борис Христов, заснет от датската телевизия през 1971 година и предоставен му публичните лектории, посветени на гениалния изпълнител. Приятелството на Нино Луканов с Борис Христов датира от 15 юни 1963 година, двамата се запознали в столичния му дом при първото завръщане на баса /току що получил италиански паспорт/ в родината заедно със съпругата Франка. Дружбата им продължава до кончината на певеца на 28 юни 1993 г. За тази дружба Луканов издаде през 2004 г. томче под наслов „ Незабравими мигове от едно приятелство“, което отдавна е библиографска рядкост.", "date": "2019.05.16", "title": "Показаха рисуван преди 80 години портрет на Борис Христов"}
{"url": "https://www.monitor.bg:443/bg/a/view/balykov-objavi-izbranicite-si-ima-dosta-iznenadi-165284", "text": "Новият национален селекционер на България Красимир Балъков обяви разширения си списък от играчи за лагер-сбора преди европейските квалификации срещу Чехия на 7 юни и Косово на 10 юни. Балъков повика 27 футболисти, сред които се набиват на очи вратаря на „Етър“ Христо Иванов, нападателят на „Левски“ Станислав Иванов и Виктор Генев. Марселиньо и Георги Илиев също попадат в списъка. \"Лъвовете\" се събират на 29 май в национална футболна база \"Бояна\".  Николай Михайлов (Левски), Пламен Илиев (Лудогорец), Христо Иванов (Етър)  Страхил Попов (Касъмпаша), Васил Божиков (Слован Братислава), Николай Бодуров (ЦСКА-София), Иван Турицов (ЦСКА-София), Камен Хаджиев (Академия Пушкаш), Антон Недялков (Лудогорец), Иван Горанов (Левски), Кристиан Димитров (Ботев Пд), Виктор Генев (Черно море), Крум Стоянов (Етър)  Ивелин Попов (Ростов), Георги Костадинов (Арсенал Тула), Кирил Десподов (Каляри), Тодор Неделев (Ботев Пд), Галин Иванов (Халадаш), Марселиньо (Лудогорец), Кристиян Малинов (ЦСКА-София), Мартин Минчев (Черно море), Георги Илиев (Черно море), Янис Карабельов (Славия), Георги Сърмов (Етър), Станислав Иванов (Левски), Станислав Костов (Левски), Исмаил Иса (Дунав)", "date": "2019.05.16", "title": "Балъков обяви избраниците си, има доста изненади"}
{"url": "https://www.monitor.bg:443/bg/a/view/robin-jensen-pesenta-e-kato-lotarien-bilet-165273", "text": "Наричат го Властелина на корейския поп. Робин Йенсен е един от най-изявените мениджъри в музикалния издателски бизнес. Създател е на някои от най-успешните екипи и творчески срещи за писане на музика в Европа. Съосновател е на компании като EKKO Music Rights Europe и Dsign Music AS, с които продава над 35 милиона записа на физически носители. Тази година, заедно със Саня Армутлиева, той застава зад първия лагер за писане на песни в България. Какво го води на родна територия и какви очаквания има към артистите у нас - отговори на тези въпроси даде Йенсен специално за „Монитор“. За първи път чух за Саня от моя издател в Швеция, който обясни, че тя постига успехи в България, че е правилният човек за мой партньор, на когото може да се има доверие. Това беше и причината да я поканя на моя Song:Expo в Трондхайм, Норвегия, и така тя се превърна в част от екипа на международната ни мрежа от лагери за писане на песни. Преди точно три години започна всичко и ето ни тук. В Норвегия, Швеция, Финландия, както и в Лос Анджелис, Сеул и Токио. Но никога не сме имали такива събития в Централна Европа. Вие сте в самия център на Европа! Вие сте в средата на всичко. Затова смятам, че вие трябва да сте страната, чиито песни да се разпространяват във всички държави наоколо. Имате изключително местоположение, заради което според мен това е правилното място за следващия ни Songwriting Camp. Това е причината да съм тук. Трябва да разберете, че музиката не е просто хоби. Тя има стойност. Когато хората оценят това, ще искат да инвестират в нея. Сега е трудно да се изкарват пари от музика, което е абсурдно. Само продажбата на билети носи пари. Затова е нужен друг поглед на нещата, нужно е да започнат да се обучават младите артисти, авторите на песните. Защото това е продуктът – песента. Музикалната индустрия работи по следния начин – има много артисти, които имат продуцентски компании зад гърба си. Тези компании от своя страна търсят песните. Моята работа е да свързвам точките. Познавам тези компании, знам кой има нужда от песни сега. Тогава задачата ми е да кажа това на авторите на песни. Идеята не е просто да влезеш в студиото и да напишеш каквато и да е песен. Трябва да е правилната песен – с подходящото темпо, съобразена с това дали са мъжки или женски вокали, текста... Сложно е. Песента е като лотариен билет. Може да не струва нищо или можеш да спечелиш милиони долари, защото се превръща в хит №1 по света. Задачата ми тук пък е да науча българските автори как да се сдобият с по-добри лотарийни билети. Ако един ваш автор успее да пробие на международния пазар, тогава всички останали ще знаят, че това е възможно. Да, отваря една съвсем нова врата. Знаете ли, в Норвегия имаме добра школа за ски състезатели, които носят победи всяка година. Преди 15 години се чудех как настройват психиката си, какво правят, за да печелят отново и отново. Затова отидох и започнах да ги изучавам - какво правят те, какво правят техните треньори и ментори. Те са ужасно добри! Тогава реших, че искам да бъда такъв ментор за авторите в музикалната индустрия. Така екипът ми успя да изкачи 38 хита до №1 в „Билборд“. Здравословно е да има съревнование. Състезанието подтиква авторите да създават по-добри песни. Ако този елемент отсъства, те ще напишат просто поредната песен и тя никога няма да достигне до номер 1 по света. Трябва да го има съревнованието. Но не от типа на „О, аз съм много по-добър“, а - „Как можем да станем по-добри заедно“. В Норвегия, например, когато артистите дойдат за един Song:Expo, те искат да се върнат и за следващия и за по-следващия. Те знаят, че е по-забавно да създадат нещо заедно с хора, чиито разбирания са сходни с техните собствени. По време на тези лагери едно от важните неща е да намериш друга „изгубена душа“, която мисли по същия начин като теб. Когато си сам срещу света е много трудно, няма да спечелиш. В тези лагери се създават и страхотни приятелства, някои дори стават гаджета, трети се женят. Не очаквам. Знам. Имаме шест студиа, във всяко от които ще записваме по една песен на ден. Имаме 4 дни за писане, това означава, че накрая ще имаме 24 песни. Това е минималният брой. Някои успяват да произведат и по две песни на ден. И тъй като математиката е важна за музиката и за прехраната от музиката, то поне 10%, или в този случай - три песни, очаквам да бъдат издадени. Голям успех ще бъде, ако резултатността се покачи до 20% и шест песни видят бял свят.", "date": "2019.05.16", "title": "Робин Йенсен: Песента е като лотариен билет"}
{"url": "https://www.monitor.bg:443/bg/a/view/naj-modernijat-kompleks-na-volvo-otvori-vrati-v-sofija-165270", "text": "Официалният представител на Volvo у нас – „Мото-Пфое”, откри вчера първия самостоятелен комплекс на шведската марка в България. Ексклузивният търговско-сервизен център е изграден по най-актуалните стандарти на Volvo и се отличава с изискан скандинавски стил, изчистени линии и внимание към детайла. Новото дилърство се намира на ул. „Околовръстен път” № 483, на ключовия транспортен възел в близост до детелината на „Ботевградско шосе”, където Северната скоростна тангента се влива в околовръстното шосе в посока Пловдив и ж.к. „Младост”. С изграждането на модерния и високотехнологичен комплекс на Volvo у нас, „Мото-Пфое” за пореден път вдига високо летвата в автомобилния бизнес. През миналата година българският импортьор на трите водещи премиум автомобилни марки откри първия самостоятелен център на марките Jaguar и Land Rover в страната. С отварянето на новия ексклузивен дом на Volvo, компанията за пореден път демонстрира последователната си стратегия да устройва за взискателните си клиенти функционални и красиви дилърства, предлагащи под един покрив пълна гама продукти и услуги в конкурентните луксозни пазарни сегменти. Самостоятелният комплекс на Volvo в София е с разгърната застроена площ от общо 2780 кв.м. Шоурумът заема 800 кв.м, а сервизната зона и складът за резервни части – над 1000 кв.м. На разположение са близо 90 паркоместа. Автомобилният център е изграден изцяло по стандарта на производителя Volvo Retail Experience. Комплексът гарантира усещане за лукс и изисканост, благодарение на характерния изчистен шведски дизайн, излъчващ уют и топлина, които могат да накарат всеки клиент да се почувства като у дома си. Архитектурният дизайн е минималистичен и семпъл. Изборът на материали и повърхности допринасят за създаването на изискано пространство, в което е пресъздадена вдъхновената от шведската култура философия Volvo Retail Experience. Атмосферата в новия център на Volvo има за цел да внуши скандинавски уют, изисканост и спокойствие. Интериорът е решен в няколко зони за клиенти за конфигуриране на автомобили, място за отдих, зона за кафе и напитки, оборудван кът за забавление на най-малките фенове на марката, както и иновативна зона с разнообразие от отбрани употребявани модели на шведската марка. В новия комплекс на Volvo се предлагат всички услуги, покриващи най-високите изисквания за качество и гарантиращи мобилността на клиентите на марката, начело с продажба на нови и употребявани автомобили Volvo, бързо и качествено следпродажбено обслужване, продажба на резервни части, консумативи и аксесоари, застрахователни услуги, оценка, изкупуване и абонамент, както и гъвкави финансови пакети за всяко предизвикателство в услуга на клиентите. Мащабната инвестиция и изпълнението на комплекса допълнително ще затвърдят имиджа на Volvo като марка, която проектира автомобилите си с мисъл за човека. Модерното дилърство е огледало на бъдещето на Volvo – оборудването предвижда и супер мощни зарядни станции, готови за изцяло електрическите модели на марката. Проектирано е с капацитет да обслужва непрекъснато увеличаващия се брой собственици на Volvo автомобили и предоставя най-добрата инфраструктура за техните нужди и високи изисквания. Според специалистите от Volvo, това е може би най-добрият комплекс на марката в югоизточна Европа. Ексклузивно за церемонията по откриването на модерния комплекс на Volvo у нас пристигнаха специалните гости Франк Версавел - вицепрезидент на Volvo Cars за регион Европа, Близък Изток, Африка, Хесус Фернандез де Меса - изпълнителен директор на Volvo Cars за същия регион, Масато Ишида - генерален мениджър в Sumitomo Corporation за Европа, Близкия изток, Африка и Обединение на независимите държави и Хидеюки Нагаока - генерален мениджър на бизнес подразделение транспортни и строителни системи в Sumitomo Corporation.", "date": "2019.05.16", "title": "Първият комплекс на Volvo отвори врати в София"}
{"url": "https://www.monitor.bg:443/bg/a/view/rushat-60-tonna-skala-na-bunardjika-zaplashva-uchilishte-165265", "text": "Работници на строителна фирма започнаха да обрушват над 65-тонна скала на Бунарджика, която е надвиснала опасно над Професионалната гимназия по дървообработване в Пловдив. Ако не бъдат взети спешни мерки, скалите може да се срутят върху училището. За да се предотврати това, е била свикана комисия по бедствия и аварии, съвместно с РИОСВ, в район „Централен” и е било решено отчупената сиенитна скала да бъде премахната. Това съобщи кметът на района Георги Стаменов. Този четвъртък той бе лично на мястото, за да проследи работата на строителните работници. Опасната скала била наблюдавана от няколко месеца. Тъй като в последната седмица се придвижила с около 6 см в посока към техникума, било взето решение за премахването й. Сиенитът бил разцепен от корените на огромно старо дърво, което паднало преди около година и половина. Корените му останали в скалата и започнали да я цепят, като клин. „Скалата я следим от няколко години, но сега вече положението стана критично. Затова предприехме действия да я обрушим, за да запазим живота и здравето на учениците и учителите им и сградния фонд. Рискът да падне бе изключително голям”, каза Стаменов. Той уточни, че със скалната маса ще бъдат издигани подпорни стени по проекта за възстановяване на Бунарджика.", "date": "2019.05.16", "title": "Рушат 60-тонна скала на Бунарджика, заплашва училище (ОБНОВЕНА, СНИМКИ, ВИДЕО)"}
{"url": "https://www.monitor.bg:443/bg/a/view/gledat-mjarkata-na-kipyreca-sgazil-kradec-v-boljarino-165274", "text": "Започва мярката за неотклонение на кипъреца Димитракис Пирилис. Той е обвинен, че е прегазил крадеца  рецидивист Петър Гаджанов в имота си в село Болярино. Мярката се гледа от Окръжния съд в Пловдив. Двама адвокати - Съби Събев и Константин Давчев, защитават кипъреца. Съдът им даде тридесет минути да се запознаят с материалите по делото. Димитракис Пирилис заяви, че иска да направи изявление, но след като бъде освободен. Това са неговите очаквания. Той е обвинен в причиняване на смърт при пътно-транспортно произшествие, за което го грози затвор от 10 до 20 г. \"Много работлив е Димитракис. Той в Кипър беше полицай за 10 години. Преди това е бил за 2 г. в армията. В същото време работил във ферма в Кипър и е помагал в отглеждането на братята си\", каза роднината на Димитракис Андреас, който е в съда в Пловдив, за да подкрепи Димитракис.  Кипърецът дошъл в България през 2001 г. Купил земя в село Болярино и бившия селскостопански двор. Бил е краден десетки пъти. Взимали му крави, свине и други животни. Откраднали му 100 хиляди лева и му подпалили къщата в селото. Помагал на цялото село, казва и жена му Таня. Осигурявал работа на десетина местни жители, дарявал пари и на църквата. \"Години наред го крадяха. Убитият Петър ни открадна 8 коне и влезе в затвора за 7 години. Излезе и пак се върна да ни краде. Три дни преди инцидента той и другите двама ни откраднаха 5 крави\", каза жената на Димитракис Таня. Димитракис инвестирал 3 млн. евро във фермата си в Болярино. Имал земи и в село Гранит. Внесъл породисти крави от Германия, разказва и роднината му Андреас.", "date": "2019.05.16", "title": "Гледат мярката на кипъреца, сгазил крадец в Болярино"}
{"url": "https://www.monitor.bg:443/bg/a/view/trymp-zashtiti-telekomunikaciite-na-sa-sht-165268", "text": "Президентът на САЩ Доналд Тръмп подписа изпълнителна заповед, с която обявява извънредно положение за защита на телекомуникационните мрежи на САЩ от чуждестранни заплахи, съобщиха световните агенции. С указа се забранява на американски компании да използват телекомуникационно оборудване, произведено от компании, които могат да представляват опасност за сигурността на страната. Това решение е смятано за част от по-широките усилия да се забрани достъпа на китайския технологичен гигант Хуавей (Huawei) до американския пазар, отбелязват Ройтерс и ДПА. От Белия дом изтъкнаха, че целта на указа е да се защити Америка от чуждестранни противници, които активно и все повече създават и използват в свои интерес уязвими места в информационно-комуникационната инфраструктура. Вашингтон смята, че телекомуникационното оборудване на Хуавей, третия по големина производител на смартфони, може да се използва от Китай за шпионаж, отбелязва Ройтерс. През август миналата година Тръмп подписа указ, с който се забранява на правителствените агенции да използват оборудване, произведено от Хуавей и още една китайска компания Зет Ти И (ZTE).  Министерството на търговията на САЩ заяви, че включва Хуавей и свързаните с нея 70 юридически лица в черния си списък поради заплаха за националната сигурност. Министерството разполага с информация, че китайската компания е въвлечена в дейности, насочени против националната сигурност на САЩ и външнополитическите интереси на страната.  Това решение означава, че на Хуавей ще бъде забранено да купува части и компоненти от американски компании без одобрението на правителството на САЩ, отбелязва Ройтерс. Освен това включването на Хуавей в черния списък ще направи трудно, ако не и невъзможно за китайския технологичен гигант да продава някои от продуктите си поради зависимостта си от доставчици от САЩ. Президентът на САЩ Доналд Тръмп ще посети Южна Корея, за да се срещне с президента на страната Мун Дже-ин, в рамките на визитата си в региона в края на юни за участие в срещата на върха на Г-20 в японския град Осака, съобщи Белият дом в комюнике, цитирано от Ройтерс и Франс прес.  Двамата президенти \"ще продължат тясната координация на усилията си за постигане на пълна и изцяло проверима денуклеаризация\" на Северна Корея. Тръмп и Мун ще обсъдят също пътищата за укрепване на съюза между Съединените щати и Република Корея и на приятелството между народите на двете страни, се посочва в комюникето. Срещата на върха на Г-20, която ще се състои на 28 и 29 юни в Осака, ще бъде първият подобен форум на територията на Япония.", "date": "2019.05.16", "title": "Тръмп защити телекомуникациите на САЩ "}
{"url": "https://www.monitor.bg:443/bg/a/view/poveche-gisheta-na-mitnicite-s-turcija-namaljavat-zadrystvanijata-165266", "text": "Българските и турските митници са договорили да бъдат увеличени гишетата за обслужване на пътниците през активния пътнически сезон, който се очаква да започне през втората половина на юни. Наближава сезонът на масовите пътувания на турските граждани, живеещи в европейските държави, за прекарване на лятната ваканция в Турция. Това е период на големи задръствания по митниците, натрупване на километрични опашки и чакане с часове на митниците на ГКПП Капъкуле/Капитан Андреево, Хамзабейли/ Лесово и Дерекьой/Малко Търново. А също и на Ипсала на границата с Гърция, предава БТА. По данни на турската митническа Дирекция към средата на юни се очаква около един милион турски граждани, така наречените \"гурбетчии\", да пътуват за Турция. Това означава, че дневно в Турция ще влизат по около 1000 автомобили. През уикендите цифрата се увеличава двойно, посочи отговорен представител на турската митница. По думите на турският зам.-министър на търговията Ръза Туна Турагай целта е да не се допускат задръствания по границите и да се осигури безпроблемно и бързо преминаване през ГКПП-тата за разлика от предишните години. \"Капъкуле за нас е много важен и е най-големият по суша граничен и митнически пункт. Той се нарежда сред най-натоварените в света. Осигуряването на пътуване през него на без излишно чакане е важно както за регулирането на търговския трафик, така и за осигуряване правото на хората да пътуват, да посещават страната си безпроблемно и възможно при най-добри условия\", заяви той.", "date": "2019.05.16", "title": "Повече гишета на митниците с Турция намаляват задръстванията"}
{"url": "https://www.monitor.bg:443/bg/a/view/merkel-evrokomisiajata-ne-moje-da-spre-severen-potok-2-165269", "text": "Европейската комисия вече не е в състояние да спре изпълнението на проекта за газопровода „Северен поток 2“. Така смята германският канцлер Ангела Меркел, цитирана от германското икономическо издание Das Handelsblatt. „До голяма степен проектът е одобрен“, подчерта Меркел в рамките на дискусия след реч за външната политика, проведена в сряда вечер в германския град Равенсбург, провинция Баден-Вюртемберг. „ЕК има възможности за противопоставяне на новия газопровод. Но не може да го възпрепятства“, подчерта германският канцлер. „Сърцевината“ е Украйна. Тя „трябва да остане транзитна страна – въпреки „Северен поток-2“, увери Меркел, като допълни, че това вече е обещано на новия държавен глава на страната Владимир Зеленски. Съответното е било отбелязано и пред руския президент Владимир Путин. Същевременно в обширно интервю в навечерието на изборите за Европейски парламент германският канцлер Ангела Меркел заяви, че Европа трябва да промени позицията си, за да посрещне предизвикателствата, поставени от трите ѝ основни глобални конкуренти – Китай, Русия и САЩ. Канцлерът даде интервю за журналисти от германския вестник „Зюддойче цайтунг“. “Те [Китай, Русия и Съединените щати] ни принуждават да търсим общи позиции отново и отново. Често е трудно, като се имат предвид различните ни интереси. Но ние правим това – достатъчно е да припомним, например, нашата политика по отношение на конфликта в Украйна”, посочи Меркел. Европейският съюз трябва да натрупа “политическа сила, съизмерима с нашите икономически възможности”, за да действа независимо от големите сили“, каза още тя. Канцлерът сочи като пример действията на Европа по договора за ограничаване на ядрената програма на Иран, от който американският президент Доналд Тръмп извади страната си, наричайки споразумението с Техеран “ужасна едностранна сделка, която никога не би трябвало да бъде сключена”. Германия и нейните съюзници, включително Великобритания, разработват нова платежна система, която ще позволи на техните компании да заобикалят американските санкции срещу Техеран, пише в този контекст в. „Таймс“. Германия, Франция и Обединеното кралство имат различен подход към иранското споразумение, отколкото САЩ, заяви Меркел, добавяйки, че в тази ситуация “въпреки всички наши различия в други области” Европа споделя интереси с Русия и Китай. “Много хора се притесняват за Европа, включително и аз,” каза германският канцлер. “Това означава, че се чувствам още по-задължена да се присъединя към другите, за да има Европа бъдеще.” Както пише “Таймс” Меркел твърди, че ЕС трябва да отложи вътрешните си конфликти и да разработи по-агресивна външна и отбранителна политика. Интервюто с Меркел е взето в един важен момент – вече 14 години тя е на канцлерския пост. Нейната партия – Християндемократическият съюз – напоследък губи позиции, въпреки че някои смятат, че Меркел е доста популярна и може да остане на поста си до края на четвъртия мандат до 2021 г., пише „Гардиън“. ", "date": "2019.05.16", "title": "Меркел: Еврокомисията не може да спре Северен поток 2"}
{"url": "https://www.monitor.bg:443/bg/a/view/prevozvachi-i-upravljavashti-zapochvat-pregovori-za-po-niski-tol-taksi-165277", "text": "След среща при премиера Бойко Борисов регионалното министерство ще предложи нови по-ниски тол такси на превозваческия бранш. Транспортният бранш и министър Петя Аврамова се обединиха около необходимостта от въвеждането на система за таксуване на тежкотоварния трафик. „Имаме изготвени нови тарифни предложения за използването на тол таксата, които ще предложим на превозваческия бранш, каза на брифинг в Министерски съвет регионалният министър Петя Аврамова. „Разговорът беше конструктивен. От утре продължават разговорите в конкретика на работни срещи и ще бъдат коментирани конкретните тарифи. Имаме изготвени нови предложения, които ще предоставим на превозваческия бранш и браншовите организации, които те да разгледат и да обмислят и да водим разговори в конкретика“, добави Авромова, цитирана от Агенция Фокус. Другата тема, която ще се обсъжда е обхватът на републиканската пътна мрежа. От 16 август започват тестове в реално време на тол системата. Всички представители на бранша ще монтират за тестовия период да бордови устройства на своите автомобили. Така ще бъде създадена реална картина на пътникопотока на тежкотоварни превозни средства, заяви изпълнителният директор на Съюза на международните превозвачи Йордан Арабаджиев. „Ако е необходимо ще направим промяна, за да регулираме този 3-месечен период и законово. След края на този месец ще свикам конструирания обществен консултативен съвет по въпросите, така, че в по-широк формат да предложим тол тарифите и обхвата на тол системата в България“, допълни Аврамова.", "date": "2019.05.16", "title": "Превозвачи и управляващи започват преговори за по-ниски тол такси"}
{"url": "https://www.monitor.bg:443/bg/a/view/robotizirano-kolibri-shte-pomaga-pri-bedstvija-165271", "text": "Птиците отдавна са вдъхновение за създаването на различни безпилотни летателни апарати, но колибрито е изключително пъргаво, а способността му да зависва на място във въздуха и да прави остри завои може да е от полза за дроновете. Резултатите от предишни опити за създаването на роботизирани колибрита са били по-големи от реалните, по-бавни и контролирани от човек. Докато новият дрон на Пардю е съвсем малко по-голям от истинско колибри, с размах на крилете от 17 см и теглото на възрастно колибри от нищожните 12 гр., но може да вдигне до 27 гр., повече от два пъти собственото си тегло. Всичко това е обгърнато от 3D-отпечатано тяло, което е снабдено с крила от въглеродни влакна и мембрани с честота на маховете до 40 Hz. Най-важното е, че дрона може да лети като колибри, което за робот е по-впечатляващо, отколкото звучи. Тези малки птици могат да изпълняват някои от най-невероятните въздушни каскади, познати на птиците, като зависване на място и завъртане на 180 градуса за 0,2 от секундата. Вдъхновените от колибри дронове, не е задължително летят най-бързо или най-далече, защото подобрената им маневреност и сравнително малките размери, им позволяват да преминават през тесни пространствата, през които други роботи не биха могли. Изследователите намират приложение на дроновете при бедствия, след които да търсят оцелели сред руините или да оценят щетите. Интересно е, че роботите нямат камери и затова все още не могат да виждат, но посредством електрическо усещане за допир и алгоритми за изкуствен интелект, те могат да се движат в пълен мрак. Учените също казват, че преди да бъдат добавени още сензори на робота, е необходимо увеличаване на подемната му сила. Камери, GPS и други сензори ще бъдат от полза в бъдещите версии, а батерии ще му позволят да лети свободно, тъй като настоящата версия на робота трябва да бъде свързана с енергиен източник. Изследването трябва да бъде представено следващата седмица в три доклада на Международната конференция по роботика и автоматизация на Института на инженерите по електротехника и електроника (IEEE International Conference on Robotics and Automation) в Монреал.", "date": "2019.05.16", "title": "Роботизирано колибри ще помага при бедствия"}
{"url": "https://www.monitor.bg:443/bg/a/view/bashta-i-sin-jivopisci-podrediha-obshta-izlojba-165267", "text": "Обща изложба, на която са представени 60 творби: голямоформатни маслени платна и малка пластика, съчетание от бронз и рога от овни подредиха в култовата старозагорска зала „Байер“ баща и син Светлин и Данко Стоеви. Добре познатият с анималистичните си пристрастия Светлин Стоев, автор и на две белетристични книги  /“Будни сънища“ и „Подземни небеса“/ не е изневерил на себе си: в част от платната  оживяват любимите му каракачански кучета /художникът е учредител на международната асоциация за признаване на каракачанското куче/, а в други са вплетени сюжети от легенди и приказки. Достатъчно е да се вгледаш в заглавията на картините /“Тишина от чанов ек, притихнала в сърцето на Балкана“ или /“Карасеврийска легенда“/, за да разбереш пиетета на  твореца към мистичното, но и животворното начало. Сравнително малко познатия Данко Стоев /завършил е графика във великотърновския университет при проф. Радко Спасов и специализирал в университета на полския град Лодз/ изненадва с усета си към композицията и цветовата многопластовост. За разлика от таткото, който има десетки изяви, а платната и пластиките му са притежание на  стотици ценители у нас и чужбина /над 50 него голямоформатни работи могат да бъдат видяни из залите на замъка – реплика в Равадиново/, Стоев – младши до сега е имал само три самостоятелни изложби, като в тази експозиция той се представя в напълно непозната за ценителите и приятелите му светлина. Залата се оказа тясна, за да побере приятели и познати, които дойдоха да поздравят авторите, неочаквано за всички пристигна и група деца от градчето Мъглиж, ученици на Стоев – старши, който през последната година е поел ангажимента  безкористно да им преподава началата на изобразителното изкуство в рамките на набиращото  скорост сдружение „Творецъ“. С ръка на сърцето Светлин Стоев призна, че първоначално идеята за съвместна експозиция с Данко леко го притеснила, винаги е бягал от подражателството по родова линия, включително и по линия на писането /баща му, дългогодишният журналист и прозаик Йордан Стоев е автор на половин дузина романи и сборници с разкази , последната засега е „Градината на праведните грешници“, появила се за 80-та му годишнина наскоро. Художник и автор на няколко книги е и по-малкият му  брат Илко Стоев, който напоследък се е оттеглил да рисува в Родопите!/, но вече можел да си отдъхне: синът имал своя път и свой почерк в рисуването.  ", "date": "2019.05.16", "title": "Баща и син живописци подредиха обща изложба"}
{"url": "https://www.monitor.bg:443/bg/a/view/premieryt-se-sreshta-s-prevozvachi-za-tol-taksite-165263", "text": "Започна срещата на премиера Бойко Борисов с представители на превозваческия бранш. Очаква се на нея да бъде обсъдена темата за обхвата на пътищата, за които ще се плаща тол такса, както и за размера на тарифите. Вчера ресорният заместник-министър регионалното развитие и благоустройство Николай Нанков каза, че след поредица от срещи с транспортния бранш и на експертно ниво са доближени позиците по отношение на обхвата, на тарифите и други детайли. Целта е да имаме справедлив модел на тарифиране и да спазим европейския принцип, който натоварва да плаща повече, обясни тогава Нанков. Искаме да създадем необходимите условия за развитие на транспортния бранш, но и да не лишаваме пътния сектор от ресурс за ремонт и рехабилитация. Всеки компромис по отношение на обхвата и тарифата ще влияе в дългосрочен план върху качеството на пътищата и изграждането на автомагистралния пръстен, заяви още заместник-министърът. Министерството на регионалното развитие и благоустройството започна от началото на април разговори с превозвачите за размера на таксите, които ще се начисляват за използване на републиканската пътна мрежа с въвеждането на тол системата за тежкотоварни автомобили над 3,5 тона от 16 август 2019 г. На този етап предложението е да се таксуват около 50 на сто от републиканската пътна мрежа, т.е. около 10 000 км. Останалите 10 000 км и 20 000 км общинска пътна мрежа ще са безплатни за тежкотоварните автомобили над 3,5 т след въвеждането на тола. Тарифите са изработени от експерти на Световната банка, която е консултант на Агенция \"Пътна инфраструктура\". Изискването на МРРБ беше да се предложат цени, по-ниски от средноевропейските, които обаче да отчитат географското ни положение. Приходите от тол таксите ще осигурят допълнителен ресурс за ремонт и изграждане на пътища. При изработването на тарифите МРРБ се водеше и от политиката цените да са такива, че да не доведат до поскъпване на основните продукти от потребителската кошница. МРРБ ще предложи за най-масовият тежкотоварен транспорт межди 3,5 т и 12 тона таксата да е около 10 ст. За по-тежките автомобили таксите ще са по-високи. По неофициални данни предложените цени са обвързани с вида на автомобила и неговата екологичност, като най-ниската е близо 5 ст./км за автобусите EURO 6, а най-високата - близо 95 ст./км е за камиони над 12 тона с четири и повече оси EURO 1 и EURO 2. Транспортният и спедиторски бизнес предлагат при определяне на размера на тол таксите в България да се приеме германската система, но съобразена с БВП на България, който е около пет пъти по-малък от този на Германия. Конфедерацията на работодателите и индустриалците в България /КРИБ/ поиска отлагане на въвеждането на тол системата до началото на следващата година. КРИБ настоява в обхвата на платените трасета да останат само магистралите и първокласните пътища, които са част от европейската транспортна мрежа. \"По този начин системата за таксуване ще бъде насочена основно към транзитното движение и едновременно с това ще даде алтернатива на превозвачите, които работят на българския пазар\", се казва в позицията на КРИБ. Според организацията около 40 на сто от тежкия трафик по българските пътища е транзит. Според бизнеса никъде по света не се плаща за пътища трети клас и компаниите настояват те да бъдат извадени от обхвата на тол таксите.  Срещу първоначално обявените пътни такси се обявиха от бизнеса. Според тях те са прекалено високи и ще доведат до увеличаване на цените на стоките и на билетите за междуградските автобуси.  Председателят на Българската петролна и газова асоциация Живодар Терзиев тези дни съобщи, че има вероятност още от края на август заради тол таксите да има средно с 3 - 4 стотинки на литър увеличение на цените на горивата. Плащането на тол таксата ще се отрази в цената на транспорта на горива с 30 на сто, което, прехвърлено към литър гориво, ще е между три и четири стотинки, обясни Терзиев и допълни, че това е такса, която бизнесът подобно на ДДС и акцизите, ще плаща всеки месец. Задължителен шестмесечен тестови период на тол системата поискаха в обща позиция браншовите сдружения в сектор \"Транспорт\" и \"Спедиция\". Транспортният бранш подкрепя въвеждането на тол системата в България, но при ясни правила, спазени технически изисквания и прозрачност, Документът е подписан от Съюза на международните превозвачи, Асоциацията на българските предприятия за международни превози и пътищата, Конфедерацията на автобусните превозвачи, Националното сдружение на българските превозвачи, Камарата на автомобилните превозвачи в България, Асоциацията на българските търговци, производители, вносители и превозвачи на горива, Камарата на автомобилните превозвачи в България и Българската асоциация на сдруженията в автомобилния транспорт. Сдруженията настояват още да им бъде предоставена картата с построените пътни рамки и прилежащото им оборудване с координати на местоположението им преди стартирането на тестовете. ", "date": "2019.05.16", "title": "Премиерът се среща с превозвачи за тол таксите"}
{"url": "https://www.monitor.bg:443/bg/a/view/bylgari-napisaha-pesen-za-shakira-165261", "text": "Шест песни в един ден и хит, достоен за звезда от ранга на Шакира – такава е равносметката в цифри за първия по рода си музикален творчески лагер у нас - Sofia Songwriting Camp. Девет български звезди, сред които Михаела Маринова, Дара, Павел и Венци Венц, Ева Пармакова и други, обединяват усилия с утвърдени имена в индустрията от Швеция, Норвегия, Румъния и Англия, с цел да почерпят достатъчно опит и знания и да изстрелят родната музика извън географските граници на страната. Сред менторите е и шведският продуцент, превърнал се във властелин на K-попа,  . С нашите звезди работят специалисти от ранга на Крис Янг (писал за Кайли Миноуг, Лайнъл Ричи и Род Стюърд) и Jungleboi (творил с Риана и Уил Ай Ем), а резултатите са вече налице. обясниха от екипа на Sofia Songwriting Camp пред „Монитор“. По песента, която ще получи еднопосочен билет към репертоара на колумбийската певица, са работили двама български и двама чуждестранни артисти. Sofia Songwriting Camp стартира официално в понеделник, като ще продължи до неделя.", "date": "2019.05.16", "title": "Българи написаха песен за Шакира"}
{"url": "https://www.monitor.bg:443/bg/a/view/ivan-hadjiivanov-malkite-vzemanija-vse-poveche-se-uvelichavat-165241", "text": "Събирането на комунални задължения без съд е добра идея, казва в интервю за \"Монитор\" зам.-председателят на Съвета на Камарата на ЧСИ - За мен наградата е едно много голямо признание за работата на цялата кантора за 13-те години, откакто съществува, въпреки че призът е за 2018 г. Всяко съдебно решение е лист хартия, ако не се изпълни. - За нашата кантора 2018 г. беше сравнително трудна година. От 2009 г. насам всички промени в законодателството са в полза на длъжника и в този смисъл нашата работа става все повече, а сумите за събиране намаляват. Увеличиха се малките вземания, трудовите спорове, делата за издръжки. Намаляха банковите дела. Банките от основен кредитор преди 5-10 г. сега са незначителен процент - около 20% от всички дела не само в моята кантора, но и при частните съдебни изпълнители като цяло. Водещи са предимно частните дела на бизнеса. - В началото беше много трудно, хората не бяха свикнали с нас, но постепенно благодарение на медиите приеха поведение, което е в тяхна полза. Разбраха, че колкото повече длъжникът се крие, колкото по-трудно тръгва да плаща дълговете си, толкова по-голяма сума дава, защото толкова повече са нашите действия, които оскъпяват неговото дело. Колкото по-открити са длъжниците, колкото по-лесно биват намирани от нас, толкова делото е по-лесно. Понякога адвокати ги подвеждат да се крият и протакат – да разчитат на жалби, които са несъществени, които после отпадат в съда. Адвокатът си взема хонорара, но накрая разноските ги плаща длъжникът и се трупат лихви по делата. - Моят район е в Русе. През тези 13-14 г. имаше много различни дела. Кантората е събрала над 250 млн. лв. В нея работят сериозни професионалисти. Делата за предаване на деца са много драматични, въводите във владение са трудно изпълними дела. Имаше социални дела за хора, които се наложи 2 пъти да си плащат имотите. Делото за Русенската корабостроителница е интересно. - Аз по професия съм корабен инженер и преди да стана съдебен изпълнител, съм работил като такъв, така че разбирам тази материя. Синдиците на КТБ извадиха изпълнителен лист и продават Русенската корабостроителница. Площта на имота е 320 дка. Става въпрос за голям интерес. Предприятието има дълга история. Още Митхад паша преди 160 г. е започнал да прави кораби там и да ги ремонтира. Постепенно корабостроителницата се е развила и достигнала до тези размери. Тя правеше по 22 кораба на година. В нея работеха 2000 души. Не зная дали западането й е било умишлено. - Заварихме безстопанственост, желание машините да бъдат нарязани и затова синдиците я запечатаха – за да не я нарежат и да може да се продаде в състояние да произвежда. Заводът е модерен и има производствени мощности, за да може да прави плавателни съдове. - Запечатана е и се охранява. - Да, имаше, но се очаква сериозен инвеститор, който да създаде работни места. Тя е обявена на публична продан. - Обикновено се укриват да не приемат документи, но това не ги спасява от съдебно изпълнение. - Това е много добра идея, нещо, което е факт в много други страни. Камарата на частните съдебни изпълнители направи международна конференция на тази тема. Добра е идеята и за доброволните продажби – длъжниците да признават вземането и сами да извършват продажбата, за да не дават пари за държавни такси и адвокатски хонорари. Доброволните продажби намаляват разходите на длъжниците. Това показва международният опит в Европа и в прибалтийските републики и може да се почерпи от него. Това трябва да се приеме колкото може по-бързо. Същото е положението и с малките вземания, когато човек си признае дълга и не чака изпълнителни листи и натрупване на разноски и приема да плаща. Събирането на комунални вземания без съд и доброволните продажби ще разтоварят съдебната система – хем ще става по-бързо, хем ще е по-евтино, без да се минава през съд с държавни такси и адвокатски хонорари. Има работна група за промяна в ГПК. Колкото по-бързо това бъде прието, толкова по-бързо ще се види ефектът, за който говорим. - В зората на нашата професия – частното съдебно изпълнение съществува от 2006 г., от КАТ не искаха да установяват и да спират от движение коли на длъжници. Не ни съдействаха по никакъв начин. Имаха някакви вътрешни наредби, не желаеха да изпълняват нашия закон за ЧСИ. Затова отидох на този вариант – купих паяк втора ръка от Англия, с който установявахме и спирахме колите на длъжници, връчвахме им покана за принудително изпълнение и докато собственикът се огледа, колата беше запечатана. След като длъжникът не желае да изпълнява доброволно, автомобилът беше репартриран и отиваше на публична продан, като преди това, разбира се, беше оценяван. Тази техника беше много добра, журналистите ни направиха много голяма реклама, разказвайки за паяка и постепенно отпадна необходимостта от него, тъй като щом ни видеха, длъжниците започваха доброволно да си дават ключовете и талоните на колите. Вече нямаше нужда от паяка и затова го подарих на общината в Русе. По-късно общината си купи още един паяк и двата работят и досега – репатрират неправилно паркирали автомобили, които пречат на движението. - Имам ловен билет, но не ходя на лов. Вадя пушките само когато идват да ме проверяват. В дейността на Камарата на частните съдебни изпълнители има много пътувания. Аз пътувам постоянно. Почивката при мен е трудна работа. - Моят род по бащина линия започва през 1775 г. През 1920 г. дядо ми е направил родословно дърво, 1500 души са в него. Родът ни започва от Вълчан войвода. Две поколения са живели в Тулча. Прадядо ми се преселил в Русе и там се оженил за сестрата на кмета на града Петър Винаров. Така през 1883 г. се появил дядо ми. Той е станал известен адвокат и ръководител на Вътрешната добруджанска революционна организация. Той е създателят на родословното дърво. Районите на Добрич, Силистра, Тутракан и Балчик са били предимно с българско население, но Добруджа е била дадена на Румъния. Организацията има повече от 1000 акции там за запазване на българското самосъзнание. В рода ни има 5-6 генерали, има и научни работници – академици. Всички те са работели за България. - Купих къща в съседство на бащината ми в центъра на Русе. Започнахме да ремонтираме таваните и от гредите изпадна оръжие, което вероятно е участвало в Балканските войни. Беше добре запазен белгийски револвер „Смит Вейсон“ 12 мм калибър. С такива револвери са били въоръжени офицерите доброволци. Предадох оръжието в полицията, там то бе изследвано. После получих постановление от прокурор, че с него не е извършвано престъпление и тогава го дарих на музея в Русе. Роден е през 1957 г. в Русе. Следва в МЕИ-Варна корабостроене, дипломира се в Рощок, Германия От 1983-86 г. работи в Института по корабна хидродинамика към БАН След това 6 г. работи във военната промишленост – в Научно-изследователския институт към комбинат „Дунарит“ Бил е последователно общински съветник, зам.-председател на общинския съвет в Русе и главен юрисконсулт в общината През 2006 г. напуска общината и досега е частен съдебен изпълнител Два мандата е бил в Съвета на Камарата на ЧСИ. В първия мандат е председател на Контролния съвет, а сега е зам.-председател на Съвета на Камарата на ЧСИ.", "date": "2019.05.16", "title": "Иван Хаджииванов:  Малките вземания все повече се увеличават"}
{"url": "https://www.monitor.bg:443/bg/a/view/d-r-guido-maronati-modata-na-golemite-gyrdi-i-ustni-otmina-165223", "text": "- Това е лесен начин за постигане на ефект на повдигане на лицето, шията и тялото без да има хирургическа намеса. Обикновено когато искаме да постигнем това се прилага класическата хирургическа намеса. Прави се разрез, това оставя някакъв белег. Хирургическата намеса носи рискове. С тази техника постигаме същото, но за 15- 20 минути без никакъв риск. Първата полза на метода е повдигането, а втората е че се подобрява качеството на кожата. - Предлагаме ги най-вече на тези, които искат естетична намеса, но се страхуват. Най-подходящите пациенти са тези, които искат лек лифтинг и биоревитализация, която се постига от съдържащата се хиалуронова киселина, полимлечна киселина и поликапролактон. Когато искаме да използваме неинвазивна техника, конците са най-добрият вариант. Нека ви кажа последователността: най-добър ефект се постига с хирургия, на второ място са лифтинг конците и накрая микроултразвук, но при него ефектът не е толкова добър. - В нашата работа ние отказваме определени процедури. Първо, имаме пациенти с високо кръвно налягане, сърдечно заболяване, дерматити. Второ, когато имаме насреща пациент, който смята, че конецът е магия. И с един ще можем да оправим всичко – околоочния контур, всичко. Тоест бихме отказали на пациенти, които са си луди. - Обикновено между 1 и 2 години. За толкова време се абсорбират съставките – полимлечна киселина, капролактон и хиалуронова киселина. Предлагаме и конци, които са постоянни. Но при нас в Италия, а мисля, че и в България, не се възприемат толкова добре. На първо място защото хората изпитват страх от нещо, което постоянно ще остане в тях. И второ, не действат върху качеството на кожата Хубавото при непостоянните е, че процедурата може да се прави многократно. - Не. Използват се за повдигане. Можем да ги използваме по тялото – на ръцете, на гърдите, вътрешната част на бедрата. Повдигане да, но не и обем. Поставят се с местна упойка, не използваме скалпел, не остава никаква рана. - Говорехме за лазерните технологии, които се развиват много бързо и са много важни в момента. Чисто технически нещата в пластичната хирургия са вече развити. - В Италия не съм имал, но тук, в България, съм имал много. Това, което са искали, са филъри и ботокс, трансфер на мастна тъкан от едно място на друго, корекция на гърди, липосукция, ринопластика. Допреди 10 години липосукцията беше много разпространена, ние взимахме тази мастна тъкан и я изхвърляхме, но вече знаем, че тя е много полезна и може да отиде на други места. Затова вече не я изхвърляме. Обикновено не взимаме мастна тъкан от дупето, защото то ще се смъкне. Взима се мастна тъкан от тази част на корема. Най-често поставяме мастна тъкан в гърдите и дупето. - Една от най-трудните хирургически намеси е ринопластиката, но най-рисковите са лифтинг на лицето и на шията. Последното не е много трудно, но е много рисково, защото има нерви. Ако хирургът не е достатъчно добър, може да ги среже и това да доведе до парализа. Трудно е да се постигне симетрия, особено при пациенти, които са имали някакви проблеми в миналото – наранявания, недобра хирургическа намеса. При тях е много трудно да се постигне симетрията. -В началото, когато започнах кариерата си на пластичен хирург, на 100 жени пациенти имах един мъж. Сега обаче поне 15-20% от пациентите са мъже. В момента при мъжете процедурите основно са ринопластика, липосукция и повдигане на клепача. Иначе другите са слагане на ботокс и третиране с лазер. -Не виждам съществена разлика между италианските пациенти и българските. Има разлика с бразилките например, както и корейките. При последните се забелязва, че обикновено се стремят да променят контура на брадичката понякога и дори формата на окото. Искат да е по-закръглено, по-европейски тип. Другата разлика е в размера имплантите за гърди. Обикновено корейските пациенти искат много малки импланти. Българките и италианките предпочитат със среден размер. В днешно време все по-важно става размерът да изглежда по-естествен, а не да е голям. - Да, както и на големите устни. Освен това множество изследвания показаха, че когато се поставят филъри или мастна тъкан 3-4 пъти, кожата на устните не може вече да го понесе и формата вече не е добра. Затова е по-хубавото да се поставят малки количества. Тогава ефектът е по-добър. Друга тенденция, която забелязвам, е че повечето от пациентите вече предпочитата неинвазивни процедури.", "date": "2019.05.16", "title": "Д-р Гуидо Маронати: Модата на големите гърди и устни отмина"}
{"url": "https://www.monitor.bg:443/bg/a/view/marija-belova-se-zakle-v-ns-165264", "text": "Мария Щерева Белова положи клетва като народен представител от партия ГЕРБ на мястото на Десислава Танева, която бе избрана от парламента за министър на земеделието, храните и горите. На 15 май 2019 г. ЦИК я обяви официално за народен представител от двадесет и първи изборен район – Сливенски. Тя е под № 4 от листата на партия „ГЕРБ“. До избирането на Белова се стигна след като Народното събрание гласува оставката на земеделския министър Румен Порожанов и замени поста му с Десислава Танева. Също така председателят на парламента Цвета Караянчева предложи и бе прието за първа точка в последния работен ден от седмицата да бъде първото гласуване на Законопроект за изменение и допълнение на Закона за лечебните заведения. ", "date": "2019.05.16", "title": "Мария Белова положи клетва на мястото на Десислава Танева"}
{"url": "https://www.monitor.bg:443/bg/a/view/26-poveche-zapochnati-stroeji-prez-pyrvoto-trimesechie-165262", "text": "26% повече са започнатите строежи през първото тримесечие на годината, спрямо същия период на 2018-та, отчетоха от Националния регистър за ново строителство и реконструкции в България на конференция, проведена късно в сряда. Общата им разгъната застроена площ (РЗП) е 1,75 млн. квадрата. При жилищните обекти ръстът е 50%, като са започнатите обекти в сегмента са с РЗП от 1,046 млн. кв. м. По-голяма част, над половината от квадратурата се пада на София - 550 хил. кв. м, което представлява 76% от обема за аналогичния период на 2007 г., когато бе последният връх в инвестиционно-строителната активност за обекти от поне 1000 кв. м.  постигнат преди 12 години и в периода януари-март 2019-та са започнали строителството на 150 хил. квадрата жилища. Подобно е положението и в Бургас, където обемът на започнатите площи е надминат, макари само с 1 на сто. Във втория по големина наш черноморски град през първото тримесечие е започнато строителството на 59,5 хил. кв. м. За периода януари-март 2019-та промишленото строителство отчита ръст от 44,3% на годишна база, като е даден старт на изграждането на обекти с РЗП от 343 хил. кв. м. В сегмента на ваканционните имоти увеличението е 55% с РЗП от 48,5 хил. кв. м, а при офисните сгради е регистриран спад от 6,87% до 143,54 хил. кв. м. През миналата година започнатото строителство на сгради от минимум 1000 квадрата е 68% от обема за рекордната 2007-ма, като при жилищните площи делът е 43 на сто, отчита още статистиката на регистъра. За 2018-та, спрямо предходната година     като увеличението се равнява на 1,4 млн. квадрата. „Това показва, че голяма част от строителния отрасъл се възстановява бързо и шеста поредна година има двуцифрен ръст на увеличението на строителството. Започнатите жилищни кооперации са с 42,9% повече на годишна база и РЗП-то им достига 3,98 млн. квадрата. На практика това е сегментът, който движи цялото високо строителство в страната”, каза Петър Каменов от регистъра. При промишлените сгради ръстът е близо 16% и РЗП от 1,3 млн. кв. м или 140 хил. кв. м повече. В сегмента на офисите увеличението е 27,61% и площ от 350 хил. кв. м. При специализираните публични обекти (болници, училища, детски градини) също има сериозен ръст от 26,64%, като основно повишението се дължи на инвестиционния интерес за изграждане на частни училища. При започнатите хотели обаче за миналата година има спад от почти 24% до 320 хил. км. м, защото през 2017-та година е имало пик в изграждането на такива обекти. Подобна е конюнктурата и за търговските сгради, където има намаление на стартиралите проекти с 11,14%. Във ваканционните имоти за втора поредна година се отбелязва ръст и той е 7%, а РЗП-то на започнатите сгради за 2018-та е 140 хил. кв. м, като те са основно по Черноморието. При новото строителство за миналата година     Делът й е близо 36% от общото РЗП в страната, като ръстът спрямо 2017-та е 21%, а площите достигат 2,4 млн. кв. м. Близо 2 млн. квадрата се падат на градежите на жилища, като увеличението на годишна база е 48%. В област Пловдив за 2018-та са започнати обекти с площ от 1,06 млн. кв. м и е отчетен ръст от 48%. 360 хил. квадрата се падат на промишлените сгради и логистичните центрове. Със 740 хил. кв. м стартирали строежи и ръст от 38% се отчита за миналата година в област Варна. При хотелите в морската столица има ръст от 705 до 140 хил. квадрата. След 4 години на спад, през 2018-та в Бургаска област е регистрирано увеличение на новото строителството с 12,44% до 588,2 хил. кв. м РЗП. Там има бум на градското жилищно строителство със 77 на сто. Другите динамично развиващи се райони на страната са област Стара Загора със започнати 303 хил. кв. м и 45% увеличение и Кърджали, където ръстът е 170% с отчетени 112,7 хил. кв. м. Добре се представя и област Велико Търново - със 127 хил. кв. м нови строежи за 2018-та, а също и София-област - с 223 хил. кв. м.  Пикът на строителство в България е през 2007 г., когато са започнати 9,7 млн. кв. м, а за миналата година площите са 6,6 млн. кв. м, колкото и през 2005 г. или 68% от рекорда преди 12 години. През 2018-та в страната са завършени общо почти 3,7 млн. кв. м, което е с 15 на сто повече на годишна база. При хотелите е отчетен ръст от почти 14%, а при ваканционните имоти - 20%. Пуснатите в експлоатация жилищни сгради над 1000 квадрата са били с над 10% повече с РЗП от 1,95 млн. кв. м. При офисите ръстът е 33%, а при промишлените обекти близо една четвърт и площ от 814 хил. кв. м. При големите търговски обекти има ръст от 49%. Спад от 50% е отчетен при спортните сгради, а също и при специализираните публични сгради - с 11% до 117 хил. кв. м.", "date": "2019.05.16", "title": "26% повече започнати строежи през първото тримесечие"}
{"url": "https://www.monitor.bg:443/bg/a/view/kola-za-cjal-jivot-i-oshte-malko-165244", "text": "Всеки десети мъж обича колата повече от жената. Това поне показа преди време проучване на един от автомобилните гиганти, направено сред 2000 души във Великобритания. Не случайно има и безброй вицове за приликите между най-милото на мъжа вкъщи и в гаража. „Жените, както колите, при първата среща изглеждат без забележка, а след петата година ползване, започват да работят по-шумно и да ти пилят на главата“, шегуват се на общите черти тези, които делят любовта си по равно между жената и колата. У нас обаче, оказва се, има една съществена разлика, която скъпи мъже, задължително трябва да знаете: С жената може и да се разведете, с колата – не винаги. Запомнете го, споделям го от опит – цяло десетилетие няма отърване от очуканото ми „Пунто“. С радост го продадох през далечната 2008-а. След пет години обаче, когато вече от паметта ми започнаха да изчезват някои от цифрите на регистрационния му номер, общинските данъчни решиха да ми го припомнят. В тяхната система забравеното вече от мен „Пунто“ още било моя собственост и затова - или да плащам, или да го отписвам. И тогава започна страданието. По някакво лошо стечение на обстоятелствата или поради небрежност, характерна за младите хора, преди години не само съм загубила договора за покупко-продажба на въпросната кола, а и връзка с купувача. Но без договор – няма „развод“. От въпросната община ме препращат в съседната, в която съм регистрирала „завинаги“ моето старо возило. Там пък сърдита служителка едва изчаква финала на личната ми драма и ме праща да търся спасение в КАТ. На тяхното гише вдигат рамене и ме насочват към нотариуса за така нужния ми дубликат на договора. Нотариусът набързо ме реже – не можел за цял месец да свали някой в мазето да издирва точно моя документ. Справка в сайта на гаранционния фонд пък показа, че за прескъпото ми „Пунто“ от години не се плаща задължителната „Гражданска отговорност“, което най-вероятно означава, че животът му отдавна е завършил в някой нелегален пункт за скрап. Та след безвъзвратната загуба на безброй нервни клетки в обиколката на въпросните институции, реших да се откажа. Данъкът да си тече, здраве да има само!...чиновниците да си пращат писма за дължимото, аз ще обещавам, че ще си платя. И това свърши, вече съм принудена да плащам заради другия автомобил. Междувременно ми мина през ума да обявя колата за открадната или да представя фалшива бележка от депо за отпадъци, но не искам да газя закона, искам само да се отърва от нея по предвидения в законодателството ред. И без това достатъчно съм погазила тогавашната нормативна уредба, като не съм отписала колата от общината в едномесечен срок след продажбата. Съгласна съм да си понеса вината, да платя глоба, но да се разделя с колата. Защото иначе прегрешението на всеки един убиец или крадец е по-леко от моето -той излежава наказанието си и среща свободата, аз съм принудена да страдам и плащам данъка на чужд автомобил цял живот. А след мен ще плаща и синът ми, защото ще има „Пунто“, макар и само на хартия. Лъч надежда за приключване на драмата ми са готвените промени в Административно-процесуалния кодекс, според които кола с настъпила „тотална щета“, вече ще се отписва служебно. Така клетниците с унищожени на пътя коли вече няма да обикалят до безкрай опашките на институции и застрахователи и през това време да плащат данък на недвижеща се кола. Остава да запълнят дупката в законодателството и за отписване при загубен документ. Дотогава ще си плащам за „Пунтото“ и ще стискам палци за наследството на детето.", "date": "2019.05.16", "title": "Кола за цял живот и още малко "}
{"url": "https://www.monitor.bg:443/bg/a/view/izleze-pyrvijat-tijzyr-na-gospodarkata-na-zloto-2-video-165204", "text": "Феновете на блокбастъра „Гоподарка на злото“ имат повод за радост. След две години работа по продукта, най-накрая излезе първият тийзър за втория филм. В съвременния прочит на любимата на малки и големи приказка за Спящата красавица в ролите на Злодеида и Аврора отново влизат холивудската красавица Анджелина Джоли и младата надежда Ел Фанинг. Първа част на \"Господарка на злото\" очарова зрителите през 2014 г. и отбеляза приходи от над 750 милиона долара в световния боксофис. Втората лента ще се появи на голям екран през октомври.", "date": "2019.05.16", "title": "Излезе първият тийзър на „Господарката на злото” 2 (ВИДЕО)"}
{"url": "https://www.monitor.bg:443/bg/a/view/otpisvame-kola-s-total-shteta-slujebno-165251", "text": "Служебно ще се случва отписването на кола с настъпила „тотална щета“. Облекчението за изстрадалите от висене по гишетата е част от готвените промени в Административно-процесуалния кодекс и още 142 закона, които са публикувани за обществено обсъждане. С промени в Кодекса за застраховането отпада разнасянето на бележки между застрахователи и институции. Те ще стигат до компетентните регистрационни органи на Министерството на вътрешните работи, след което служебно ще се прекратява регистрацията на превозното средство и незабавно ще уведомяват обратно застрахователя. Срокът, за който издаденият акт за нарушение заменя контролния талон, ще бъде увеличен на шест месеца, като е приравнен с максималния срок, в който следва да се издаде наказателно постановление по закона. ако още не е издадено наказателно постановление. По отношение на данъка върху превозните средства за намаляване на административната тежест се предвижда прекратяването на регистрация на превозно средство да се установява служебно от служителите на общинската администрация, въз основа на данни от регистъра на пътните превозни средства, поддържан от вътрешното министерство. Отпада и задължението да се подава декларация пред данъчните при придобиване на автомобил по наследство. При бракуване на моторно превозно средство и снемането му от регистрация също няма да се подава декларация. До момента тези административни облекчения важаха единствено при закупуването на кола. Както държавните власти, така и другите задължени да изискват информация за чисто данъчно досие - нотариуси и банки, ще си я набавят служебно от финансовото министерство. Това важи както за задължения към НАП, така и за местни данъци и такси, например при прехвърляне на жилище. в данъчното. От началото на 2019 г. и купувачите на имоти бяха освободени от подаване на декларация пред данъчните. За всяко прехвърляне на имот - възмездно или безвъзмездно, вече Агенцията по вписванията служебно ще подава информация към данъчните. Собствениците на кучета пък ще са освободени от задължението да ги декларират пред общината в 3-месечен срок от придобиването им. За целта обаче животното ще трябва да има издаден ветеринарен паспорт с нанесени в него ваксинации и обезпаразитяване. Всеки месец ветеринарите докладват за новорегистрираните при тях животни в общинските дирекции по безопасност на храните и няма нужда стопаните да подават декларации пред местните власти.", "date": "2019.05.16", "title": "Отписваме кола с тотал щета служебно"}
{"url": "https://www.monitor.bg:443/bg/a/view/vdjasno-s-krajbi-i-donosi-napred-165260", "text": "Маргинализиралите се десни политици отчаяно търсят как да привлекат избиратели. Техните кандидати Радан Кънев и Стефан Тафров, отдавна загърбили синята идея, се опитват да се възползват от славното минало, като откраднат символите СДС и ги използват в предизборната кампания. Няма да коментираме иронията, с която от СДС отбелязват печалния факт и припомнят мнимите им заслуги към някогашната кауза, наблягайки на политическата им повратливост, особено в желанието им да са в позиции, гарантиращи личното им благополучие. Че обичат да крадат също не е новина. Та нали имат такъв учител в лицето на Иван Костов, който бе идеологът на масовата приватизация, ограбила хиляди българи. Бе майстор и в продажбата на ключови държавни активи, укрепнали олигархията на прехода. А когато, народът го изхвърли от властта, бившият преподавател по марксистка политикономия разцепи СДС и научи своите наследници как да саботират страната пред еврочиновниците. Затова никак не се учудваме, че изхвърленият от своите евродепутат Светослав Малинов настоява Брюксел да започне наказателна процедура срещу България, което всъщност е прецедент в Европарламента - депутат да поиска санкции срещу страната, която го е пратила там. Показателно е, че само шестима от общо 751 депутати на ЕП са подкрепили документа. Резолюцията е срещу изграждането на автомагистрала “Струма”, която пречела на популациите и придвижването на обитаващите района животински видове. А уж този въпрос у нас бе вече решен. Изобщо не се изненадахме, че въпреки дрязките помежду им, зад Малинов застанаха и “Демократична България” и “Да, България”. Всъщност защо ли се учудваме на действията им, след като председателят на ВКС Лозан Панов по същия позорен начин се опитва да внуши на европейски представители, че не бива да се вдига мониторингът над страната ни, защото вървяла към националсоциализъм и автокрация, а съдебната система работела избирателно и била напълно парализирана. Нямаме съмнение, че нелепите реминисценции с нацизма и тоталитаризма целят друго. Но те също така доказват колко далеч е той от ценностите на демокрацията. Изводът е - с подобни жалки действия няма как да се спечели доверието на избирателите. Поуката обаче е за всички, и тя е - преди да гледаш в чуждия двор, е добре да преметеш своя. От тези, които “бранят” по този начин националните интереси, няма как да го очакваме, избирателите, обаче би следвало да имат предвид това, когато тръгнат към урните", "date": "2019.05.16", "title": "Вдясно: с кражби и доноси напред!"}
{"url": "https://www.monitor.bg:443/bg/a/view/frognuz-i-boec-kato-smokinov-list-na-oligarhijata-165255", "text": "От времената на Стария завет та досега ролята на смокиновия лист е незавидна. Особено, когато срамотиите извират отвсякъде. В това число и от самия смокинов лист. Именно в тази метафизична обремененост се лутат „Фрогнюз“ и БОЕЦ. Финансираният от банкера-беглец – сайт-поща, играещ ролята на негов пресцентър. И НПО-то, пак спонсорирано от него, вкарващо на ишлеме диктувани от Василев сигнали срещу враговете му до де що има институции у нас и по света.   Подобно на ментора си, който вече четвърта година се крие в странство, и „Фрогнюз“, издаван от агент „Академик“ на ДС Огнян Стефанов, и БОЕЦ са особено тревожни от старта на кампанията за евровота насам. Състояние, раждащо трепетливи движения под формата на фейкове, които обаче постигат само едно – да изкарат наяве срамотиите и задкулисните си обвързаности с банкера-беглец и приятелите му олигарси – подсъдимите издатели Иво Прокопиев и Огнян Донев и ортакът им Сашо Дончев. Примерите са бол, а последните са от вчера, когато само за ден сайтът продуцира няколко фалшиви новини. Все в шизофренно-абсурдистки стил и по традиция – отново срещу основния враг на ментора си и ортаците му – депутата и издател на „Телеграф медиа“ Делян Пеевски. Серията започна със статия „Ще последва ли някой примера на младотурците, преди Пеевски да съсипе и ДПС?“, в която покрай взаимно изключващи се призиви, насочени към движението, се повтарят старателно вече повтаряните и опровергавани до втръсване опорки за КТБ, Булгартабак, „Петрол“ и турския доклад за контрабанда. Твърденията за някакво участие на Пеевски в грабежа на КТБ рухват под напора на собствената си фалшива тежест, тъй като депутатът внесе закона, с който се спря именно вторичния грабеж на активите на трезор. А сред тях е и „Петрол“. За въздушността и на тезата за някаква имагинерна връзка между „Булгартабак“ и депутата изобщо не си струва да се говори. Той никога не е имал контрол над холдинга, а още през 2016 г. продаде и миноритарния си дял от 5% в него. Гръмко афишираният турски доклад също е партенка, каквито харесват да пускат от кафявия „Фрог“, но вече бе опроверган лично от главния прокурор Сотир Цацаров, който обяви още преди година: „Отговорът от подразделението на турското МВР гласи, че докладът има аналитичен характер и е предназначен за целите на превенция на контрабандата, като е бил представен пред Интерпол. Турската страна ни уведомява също така, че констатираните действия на контрабанда на цигари касаят цигари със съответни марки, без в тях да се твърди, че производителят е \"Булгартабак\" или те са резултат на нелегално производство. Най-важното е, че не са предприети каквито и да е наказателни разследвания и преследвания“. А каква е причината за тази лавина от фейкове? Елементарно – олигархията е в стрес, откакто стана ясно, че Пеевски е втори в листата на ДПС за евровота и се страхува, че ще продължи с разкритията си срещу нея и баща й Иван Костов от още по-високата трибуна на Брюксел.", "date": "2019.05.16", "title": " „Фрогнюз“ и БОЕЦ като смокинов лист на олигархията"}
{"url": "https://www.monitor.bg:443/bg/a/view/syvmestno-komandvane-shte-nadzirava-specoperaciite-165259", "text": "Съвместно командване на специалните операции ще бъде създадено. Решението за новото звено в отбранителните ни сили беше прието от Комисията по отбрана на заседание вчера. То е предвидено в законопроект за промени, свързани с функции на Въоръжените сили и организационната им структура, храненето на личния състав, социални въпроси, превенция и антикорупционни мерки и изменения в трудово-правните отношения.  Очаква се приетите промени в Законопроекта за изменение и допълнение на Закона за отбраната и въоръжените сили на Република България да бъдат гласувани днес в пленарна зала.", "date": "2019.05.16", "title": "Съвместно командване ще надзирава спецоперациите"}
