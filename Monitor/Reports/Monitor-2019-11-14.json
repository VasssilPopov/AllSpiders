{"url": "https://www.monitor.bg/bg/a/view/uchenik-pomete-semejstvo-v-centyra-na-kustendil-180851", "text": "18-годишен ученик помете семейство на главната улица „Цар Освободител“, само на метри от сградата на полицията в Кюстендил. Трагедията се разиграва в сряда малко след 21 часа, когато момчето, шофиращо „Алфа Ромео“, не спира на знак „Стоп“ и се забива във рено, управлявано от 42-годишна жена. Вследствие на тежкия удар двете коли са смачкани до неузнаваемост. 42-годишната кюстендилка е настанена с опасност за живота в Кюстендилската болница. С нея в автомобила е пътувал и съпругът й, който също е в тежко състояние – с разкъсни наранявания в областта на главата и цялото тяло. „Явно това дете тъкмо е взело книжка. Беше жестока катастрофа. Да не говорим, че движението беше спряно за поне час, правеха се множество огледи. Дано поне да успеят да спасят живота на двойката“, коментираха свидетели на катастрофата. По случая е започнато досъдебно производство в РУ Кюстендил, уведомен е дежурен прокурор.", "date": "2019.11.14", "title": "Ученик помете семейство в центъра на Кюстендил"}
{"url": "https://www.monitor.bg/bg/a/view/seks-skandal-raztrese-fermata-180803", "text": "Освен удоволствие и радост, сексът във „Фермата“ предизвика раздразнение и гняв. Недвусмислените звуци, долитащи от леглото на двама от участниците, изнервиха останалите мъже и жени в шоуто, и станаха повод за раздор. След като в продължение на месец само се натискаха и целуваха, маникюристката Силвия и треньорът Сами Хоссни най-сетне пристъпиха към действие, а пъшкането им огласи малката стая, която делят с Веселка, Красимира и Митко Калайджиев. От страстта им леглото се разскърца нетърпимо и разбуди съквартирантите им. Въпреки че лишиха от сън всички, двамата не се притесниха и на сутринта индиректно признаха какво са правили цяла нощ. Сексът между Силвия и Сами обаче вбеси Митко, който беше скапан от работа, но не можа да мигне от скърцането. \"Събудих се в 2 и не успях да заспя до 5. Започва да ми писва!“, разлюти се той. За да не слушат любовните стонове, двамата с Красимира се преместиха да си говорят в лятната кухня, докато страстите в спалнята се охладят.", "date": "2019.11.14", "title": "Секс скандал разтресе „Фермата“"}
{"url": "https://www.monitor.bg/bg/a/view/matu-peri-e-vluben-v-kortni-koks-180843", "text": "Матю Пери крие нестихваща любов към колежката си Кортни Кокс. С това твърдение гръмнаха медиите отвъд Океана само ден, след като стана ясно, че  (най-вероятно продуциран от HBO). Повод за тези слухове даде приближен на екранния Чандлър, според когото актьорът е бил винаги влюбен в Кокс. казва неназованият приятел на Пери пред US Weekly. Припомняме, че двамата актьори изиграха съпрузите Моника и Чандлър в „Приятели“, като героите им се разходиха до олтара в края на седмия сезон на сериала. Самата Кокс също се венча – за Дейвид Аркет, като тяхната сватба се състоя през 1999 г. Бракът им обаче не просъществува и двамата се разделиха през 2013 г. Сега актрисата има връзка с ирландския музикант Джони Макдейд.", "date": "2019.11.14", "title": "Матю Пери е влюбен в Кортни Кокс?"}
{"url": "https://www.monitor.bg/bg/a/view/bnb-bez-otricatelni-lihvi-po-depozitite-180853", "text": "Лихвите по депозитите за граждани в България няма да станат отрицателни, прогнозира подуправителят на БНБ Калин Христов на конференция за банките и бизнеса в София. Според Христов растежът на икономиката и ниската инфлация в еврозоната ще се запазят още много дълго време, което автоматично се пренася в България заради валутния борд. Това поставя в изцяло нова среда банките, но промяната ѝ минава през структурни реформи в икономиката, а не през парична политика, категоричен е Христов. По думите му проблемите у нас и в Еврозоната са идентични – застаряващо население и свиваща се работна сила. През следващата година безработицата няма да се увеличава, заплатите ще растат, спестяванията на домакинствата също ще се увеличат. а икономическият растеж и инфлацията от последните няколко години със сигурност не отговарят на изключително ниските лихви, заяви председателят на банковата асоциация Петър Андронов. „Общо взето се вижда, че през последните години на ниски лихви в банковия сектор се натрупва много голямо напрежение. Той се мъчи да компенсира спадащите маржове с много по-големи обеми, но тези големи обеми водят до няколко риска“, каза той. А именно - да се отпускат кредити на клиенти, които не е сигурно, че ще успеят да ги възстановят или да се навлезе в сфери, които са считани за небанкируеми, смята Андронов. Според него в България по спестяванията. „Лихвените проценти са нула по депозитите на граждани, за фирми – отрицателни. Вероятността, поне моята оценка, за граждани да станат отрицателни клони към нула, защото това би убило модела на финансиране на нашата банкова система, която се финансира основно с депозити от граждани“, каза и Христов. Централната банка следи отблизо ситуацията и използва всички инструменти, за да предпази системата от неблагоприятен икономически развой. „Т.е. всички буфери, които са активирани в момента на максимум, вероятността да бъдат намалени клони към нула. Този, който го считаме за цикличен и всяко тримесечие го калибрираме, за да видим отново дали адекватно отразява акумулиращите се рискове, вероятността да продължи да се покачва клони към единица“, смята Калин Христов. Или казано по друг начин, банките ще трябва да заделят допълнителен капитал, за да изпълнят регулаторното изискване.", "date": "2019.11.14", "title": "БНБ: Без отрицателни лихви по депозитите"}
{"url": "https://www.monitor.bg/bg/a/view/japonkata-sekaj-mori-oficialna-naslednichka-na-naim-sulejmanoglu-180855", "text": "Секай Мори официално бе вписана като дъщеря на Наим Сюлейманоглу в турския вариант на ЕСГРАОН. Това съобщи нейната адвокатка Хюлия Акхасал. Първоначалната молба на Секай бе отхвърлена, защото през 1989 година Наим не бил получил пълните права на турски гражданин след бягството си от България. Тогава остана отворен въпросът как е участвал на олимпиадата в Сеул, без да има редовен паспорт. Секай заведе дело, което е приключило благоприятно за нея, обясни юристката. Наим дори бе ексхумиран, за да се докаже бащинството му на японката. ДНК тестът показа 99,99% вероятност, че е той. Решението да бъде вписана в регистъра дава право на Секай да претендира на равни начала с останалите три дъщери на великия щангист за неговото наследство. Освен това тя вече има право да носи и името на баща си и да получи и турски паспорт освен японския. Секай е дете на Сюлейманоглу от най-дългата му връзка с японската журналистка Наоми Мори, с която се запознава точно на игрите в Сеул. До последния си дъх той признаваше, че тя е голямата му любов. Заради това малко преди смъртта си накара брат си Мухарем да издири най-голямата му дъщеря. Останалите три обаче направиха и невъзможното да попречат на Секай да получи правата на наследница, но в крайна сметка се провалиха. Първо беше делото за доказване на бащинство, което завърши в полза на японката, а след това бе и отказът да бъде вписана като наследничка на Наим, който умря през 2017 г.", "date": "2019.11.14", "title": "Японката Секай Мори официална наследничка на Наим Сюлейманоглу"}
{"url": "https://www.monitor.bg/bg/a/view/promociite-cunami-za-djoba-180854", "text": "Модата на Черния петък вече не е новост и у нас. Отвъд Океана тя обикновено се проявява като диво пазаруване почти на каквото и да е, само да е на промоция. Сериозно погледнато обаче, там потребителите отдавна имат изградена култура на покупки на редовна стока на намалени цени и си правят добре сметката. По този показател - не само по стандарта на живот, все още сме далеч от янките. Откакто падна Желязната завеса, все още обичаме да залитаме на промоциите. Така в супера ни пробутват парено жълто сирене за кашкавал на промоция, в който може да има и палма. Мобилните оператори пък ни предлагат на промоция какво ли не, включително и модерните напоследък електрически тротинетки. Постепенно и у нас промоцията се превръща в цар на пазара. И не само на Черен петък, преди Коледа, Нова година и Великден. Поводи за прилъгване на клиенти винаги се намират. Правилата на пазарната икономика го изискват. Важното в случая е каква е нашата реакция като потребители и как ще защитим интересите си и ще проявим благоразумие. Дали, виждайки нещо на ниска цена, да се юрнем да го купуваме и после да се чудим къде да го сложим вкъщи. С навлизането масово и у нас на кредитните карти и отпускането на заеми от търговците, дето се вика, направо на щанда, нещата станаха почти неконтролируеми. Нямайки визуален контакт с банкнотите в портфейла и не забелязвайки как те намаляват, се отпускаме в мола или в интернет и после се чудим защо не ни остават кинти да си платим сметките за телефона, парното, водата и другите задължителни такси към узаконените монополисти. Дядо ми обичаше да разправя как неговият дядо го съветвал: „Като вземеш парàта, показваш я на слънцето да я види, след това я скриваш в джоба и гледаш скоро да не излезе от там“. Във времената, когато хората са се връщали на село от пазара, където са продали и купили това-онова, може би е било по-лесно да се спестява по нещо. А и е било задължително да се прави. Нали и за това се казва „бели пари за черни дни“. Сега излиза, че въпросните финанси се пазят донякъде за Черния петък. Така де, нали трябва да сме в крак с модата на консуматорския глобализиран свят. От друга страна, в условията на конкуренция постепенно и родните търговци се научават, че не бива да си задръстват щандовете със стока на безбожни цени и да чакат тя да се разпродаде бързо. Все пак трябва да се съобразяват и с доходите ни, които все още са най-ниските в Евросъюза. Кръвта обаче вода не става и нашенските търговци се опитват да прилагат различни мошенически трикове. Или ще „забравят“ да напишат старата цена, а само новата - на промоцията, и някакъв процент на намалението. На хора, влизащи рядко в голям магазин, може да им се види изгодна, но дали наистина е така? Затова и предварителната подготовка за атаката на магазините на Черния петък става задължителна, но е друг въпрос дали ни остава време за това.", "date": "2019.11.14", "title": "Промоциите - цунами за джоба"}
{"url": "https://www.monitor.bg/bg/a/view/nacionalite-zagubiha-i-ot-paragvaj-180858", "text": "Националният отбор на България отстъпи с 0:1 от Парагвай в приятелската среща на стадион \"Васил Левски\". Единственото попадение в дебюта на новия селекционер Георги Дерменджиев отбеляза Мигел Алмирон в 60-ата минута.   Така \"лъвовете\" продължиха негативната си серия, като вече 12 поредни мача не познават вкуса на успеха. Последната победа на България беше през октомври 2018 година срещу Кипър с 2:1. Четвърфиналистът от последната Копа Америка напълно заслужено спечели, след като демонстрира, че в момента е по-добър отбор от родния представителен състав. Селекцията на Едуардо Берисо създаде няколко чисти положения, които пълния дебютант Георги Георгиев отрази. Именно вратарят на „Славия“ беше най-добър от \"лъвовете\", пише sportal.bg. Играчите на Дерменджиев опитаха да играят компактно и на контраатака, за да не оставят пространства на гостите, които обаче бяха по-технични и по-свежи, като накрая заслужено си тръгнаха и като победители. Така южноамериканците записаха първи успех в Европа след загубата с 0:1 от Сърбия и равенството 1:1 със Словакия през последните си проверки. Дерменжиев съхрани шестима от играчите си след почивката, тъй трябваше да мисли и за последната квалификация с Чехия в неделя, което ще бъде официалният му дебют. Той и щабът му имат едва 70 часа, за да възстановят футболистите си, които трябва да направят всичко срещу чехите, за да не влязат в историята, като първият отбор на България без нито една победа в един квалификационен цикъл за Еврофинали.  ", "date": "2019.11.14", "title": "Националите загубиха и от Парагвай"}
{"url": "https://www.monitor.bg/bg/a/view/41-dyrjavi-shte-uchastvat-v-evrovizija-2020-180845", "text": "Общо 41 държави ще се включат в песенния конкурс Евровизия, който ще се проведе в нидерландския град Ротердам през идния месец май. Това обявиха от Европейския съюз за радио и телевизия. Освен България, която след едногодишен пропуск, ще се завърне на сцената на Евровизия, към музикалното състезание се завръща и Украйна. Две страни пък обявиха, че няма да излъчат свой представител през 2020 г. Това са Унгария и Черна гора. По традиция, домакинът (Холандия) и „петте големи“ страни (Германия, Франция, Италия, Испания и Великобритания) получават право на директна квалификация за грандиозния финал на конкурса. Останалите страни ще бъдат разделени на два полуфинала, като по 10 артиста от всеки от концертите ще продължи напред. На кой полуфинал ще се представи България ще стане ясно на 28 януари. Междувременно идните седмици се очаква организаторите да пуснат в продажба и билетите за Евровизия 2020.", "date": "2019.11.14", "title": "41 държави ще участват в Евровизия 2020"}
{"url": "https://www.monitor.bg/bg/a/view/borisov-pristigna-na-chetvyrtata-sreshta-na-vyrha-v-solun-180856", "text": "Премиерът Бойко Борисов пристигна в Гърция, където ще участва в Четвъртата среща на върха в Солун.  Заедно с премиерите на Гърция и Република Северна Македония Кирякос Мицотакис и Зоран Заев ще обсъдят перспективите за развитие на бизнеса и икономическия растеж, реализацията на съвместните транспортни и енергийни проекти.", "date": "2019.11.14", "title": "Борисов пристигна на Четвъртата среща на върха в Солун (ВИДЕО)"}
{"url": "https://www.monitor.bg:443/bg/a/view/mitove-i-istini-za-nedejstvitelnija-vot-180840", "text": "Недействителните гласове са обект на многобройни анализи и изследвания по света. По-слабо изучен е този въпрос у нас. Различни са видовете недействителен вот: отбелязване на повече (или на нито един) от предвидените видове избор в бюлетината, използване на нестандартни символи и надписи от страна на избирателя, нарушаване на тайната на вота и т.н. Нещо повече, обикновено в закона се указва кога гласът е действителен, като във всички останали случаи той се класифицира като недействителен. Така е и в нашия Изборен кодекс. Там даже е предвидена хипотезата „недействителен глас, подаден за партия, коалиция или независим кандидат“. Тя отговаря на случая, когато избирателят е посочил правилно своя избор, но допълнително е писал разни неща в бюлетината, които не е трябвало да пише. Или пък ги е написал нарочно. У нас гневните избиратели могат да задраскват и квадратчето „Не подкрепям никого“, което хем отговаря на действителен глас, хем е в полза на … никого. Това квадратче е остатък от други неща и е време да отпадне. А то може и да е много вредно при някои екстремни разпределения на гласовете, когато може изобщо да блокира изборния процес. Причините за появата на недействителни гласовепри избори с хартиени бюлетини са най-различни, например желание да се демонстрира наказателен или протестен вот, както и образователен дефицит (или обикновена неграмотност) у някои от гласуващите.А понякога просто някой по-възрастен избирател си е забравил очилата и затова е попълнил бюлетината с грешки, които правят гласа му недействителен. Строги норми за размера на този вот по света няма, но е прието, че е допустимо да има от 3 до 4 на сто недействителни гласове.В Германия, както може да се очаква, този процент е по-нисък и е между 1% и 2%. Как обаче стои този въпрос у нас? след избухването на демокрацията (и по-точно на 13 октомври 1991 година), както и непосредствено след това, българският избирател демонстрира добра култура на гласуване със съвсем приемливи нива на недействителен вот. Първият крах в това отношение ни връхлетя на местните избори през 1999 година. Помня го добре този скандален случай, защото тогава бях член на ЦИК и шокът беше голям. Случаят се потули, но изводи, макар и негласни, се направиха. Какво все пак се случи тогава? Ами гласуваха малко над три милиона души (колкото и на 27 октомври тази година впрочем), но общински съветници произведоха гласовете само на около два милиона души (!). И какво беше станало с гласовете за съветници на един милион българи? Ами, оказаха се недействителни, защото в един милион бюлетини нямаше отбелязан глас за общински съветници. За капак, партиите и коалициите в бюлетините не бяха номерирани, което допълнително обърка по-слабо грамотните избиратели. А ако объркването беше целта, тя беше постигната. Макар и без особен политически ефект. Защото в една етнически обособена община и 50% на сто да са действителните гласове, то останалите 50% от гласовете пак ще си произведат кметове и съветници от съответния етнос. Щото други кандидати тогава нямаше. Така или иначе, с 33% недействителни гласове за общински съветници, през 1999 годинаБългария постави един тъжен рекорд в демократичната си история. с приличен дял на недействителните гласове на президентски, европейски и парламентарни избори в размер на 2-3%. Съвсем в европейската норма и само малко по-лошо, отколкото в Германия. Например на последните президентски избори през 2016 година недействителните гласове бяха около 3%. За съжаление, на местни избори не е така и ние гласуваме под световните и европейските стандарти, с над 4% недействителен вот. Така например на местните избори през 2011 година недействителните гласове и за съветници и за кметове бяха 5-6%. Това е над нормата, но все още не е катастрофа. През 2015 година обаче и тук ни се стовари на главите Черен лебед под формата на собствената ни латентна, че и съвсем явна, глупост. Недействителните гласове за общински съветници тогава скочиха повече от двойно и достигнаха 14,1%. За кметове, обаче, недействителните гласове си останаха в границите на 4-6%. Какво се беше случило и как така се оказа, че един и същи избирател гласува съвсем грамотно за кметове и крайно неграмотно за общински съветници? Ами, бяха се появили любимите на някои български политици и прогресивни НПО изборни преференции. Справедливостта изисква да се отбележи, че преференциите си действат много добре на много места в Европа. Че някъде са даже и задължителни, за да е действителен гласът. Преференциите на родна земя родиха любопитния феномен „15-15“, от който се облагодетелстваха кандидатите-късметлии, на които номерът в бюлетината съвпадаше с номера на издигналата ги партияили коалиция.Когато се констатира това, то беше за една партия, за избирателите на която се смяташе, че са по-възрастни, или пък по-необразовани. Това предизвика една малко преждевременна радост у някои десни политици и анализатори. Защото, видите ли, десните избиратели се оказали по-млади и по-образовани (тогава мантрата за „умните и красивите“ още не беше толкова популярна). А радостта беше преждевременна, защото се оказа, че явлението „15-15“ си го има, при това съвсем равномерно разпределено, при избирателите на всички партии. Днес този феномен е преодолян, но не съвсем. Но не това създаде големия недействителен вот при изборите за общински съветници. Този вот се роди по много други начини. Например, избирателят отбелязваше номера на любимата си партия в полето на преференциите, а в полето за партиите и коалициите не отбелязваше нищо и така произвеждаше недействителен глас. Или пък, за да докаже на изборния дилър, че е гласувал „правилно“, отбелязваше, освен номера на партията, и някаква причудлива комбинация от преференции, заради която секционната избирателна комисия класифицираше гласа му като недействителен. А е възможно някои от избирателите просто да са пренебрегвали вота за съветници и да са гласували както им падне, включително и с недействителни гласове. Но как тогава до 2011 година (без трагичната 1999 година) избирателите гласуваха сравнително правилно за съветници, а след това, внезапно някои от тях оглупяха? Същевременно при парламентарни и европейски избори процентът на недействителните гласове остава нисък, макар че и там вече има преференции. Положението е според констатацията „Ясно, что дело темное“, която руснаците често използват, когато нещата не подлежат на рационално обяснение. Така или иначе, по ред причини, през последните осем години се удвои и утрои процентът на недействителните гласове за общински съветници. Така, по стар български обичай, вместо да изпишем веждис тази прогресивна форма на гласуване, може би извадихме очи. Какво по-точно се случи с недействителните гласове на току-що приключилите Местни избори-2019? Първо, маса хора сред политическия така наречен елит се изказаха крайно неподготвени по въпроса и изрекоха куп глупости, заради които сега трябва да се извинят на българския народ. Когото обвиниха в тежка неграмотност. Но няма да го направят, естествено. Той, българският народ, е свикнал над него да издевателстват всякакви политици. Например френски, да споменем някои. Неподготвените политически лидери казаха, че недействителните гласове на тези избори били достигнали 20%, че даже и 25%. Ако бяха мои студенти, за тази фундаментална глупост моментално бих ги скъсал и бих ги пратил на поправителен изпит. Но за съжаление не мога, а щеше да им е от полза. Тази година на местните избори на първи тур имаше 660 616 недействителни гласа общо за съветници и за кметове. И слабо подготвените по математика политици взеха и хоп, разделиха това число на 3,1 милиона гласували избиратели. В резултат на което получиха абсурдните над 20% недействителни гласове. Читателите вече са разбрали къде е грешката, защото на тези избори се гласуваше с до 4 бюлетини, всяка от които отговаря на един глас. Така броят на подадените гласове съвсем не е 3,1 милиона, а е равен на сумата от гласовете за общински съветници, за общински кметове, за районни кметове и за кметове на кметства. И тази сума е 7 761 421, което е доста повече от 3,1 милиона. Така процентът на недействителните гласове средно за всички избори е 8,5%, а не абсурдните над 20%, за които трябва да се пишат двойки. А иначе разбивката на недействителния вот по видове избори почти дословно повтаря картината от 2015 година, което е естествено, защото причината е същата: вероятното зловредно влияние на преференциите в настоящия им вид. При това недействителните гласове за съветници тази година са 15,1%, а за всичките видове кметове – малко над 4%. Остава да видим за какво ги ядохме преференциалните жаби. Обработката на преференциите гълта огромна част от времето на изборните комисии и на преброителите, увеличава до три пъти (!) броя на недействителните гласове и има пренебрежимо влияние върху съставите на избраните общински съвети. Така например в Столична община, където листите са най-дълги с до 61 имена, преференциите не разместиха нито един кандидат. В национален мащаб от 5135 съветници около 18% са разместени, главно в малки общини и в резултат на „семейни войни“ и разделения. А и много от разместванията са привидни, защото не променят състава на групата съветници на партията. Ще дам пример от последните европейски избори и листата на втората политическа сила с 5 избрани кандидати. Там петият стана втори с преференции, но това не промени състава на групата на избраните евродепутати. Изводът е, че или трябва да падне преференциалният праг, за да могат да се разместват листите в големите общини, или трябва да приемем финландския модел (гласове за партиите само през преференциите), или следва да се замислим за ползата от преференциите изобщо. Другото е лицемерие, което иначе съвсем не ни е чуждо. У нас, за разлика от останалата част от Европа, е много популярно мнението, че недействителните гласове могат успешно да се преборят с машинно гласуване. Тук обаче възникват някои въпроси. Ако човек има елементарна грамотност, включително компютърна, той ще се справи с машинното гласуване, както се справиха и 50 хиляди избиратели на парламентарните избори през 2017 година. Но пък такъв човек едва ли би произвел недействителен глас чрез хартиена бюлетина поради образователен дефицит. У нас обаче има и стотици хиляди избиратели, които просто няма да се справят с машинното гласуване, особено, ако трябва да превъртят по няколко екрана за да направят, примерно, до 5 избора. Така че, ако искаме да въведем образователно-компютърен ценз, нека го кажем честно. Аз обаче имам и едно рационално предложение. Да изчакаме високотехнологичните европейски държави като Германия, Холандия и Ирландия да го въведат машинното гласуване и после ние да се поучим от светлия им опит. Или пък Швеция и Дания, да речем. Изборите, слава Богу, минаха и заминаха, като трябва да се отбележи, че изборната администрация и преброителят „Информационно обслужване“ АД се справиха много добре със задачите си. Ще минат и делата с искания за касиране на част от произведените избори. Какво ще е решението на административните съдилища предстои да видим. Ние обаче знаем каква е историята на касиранията на избори у нас след 1990 година. Касирани европейски и президентски избори, за щастие, няма. В девет парламента от 1991 до 2017 година от 2 160 мандата има касиран един, което прави по-малко от 1/20 от процента. Има обаче касирани избори за „малки“ кметове, а има и едни такива избори за общински съвет. Една от причините беше участие на хора без право на глас, което се установява чрез анализ на избирателните списъци. Имаше и едно дело за касиране на местни избори, което се проточи над 4 години и беше прекратено поради това, че мандатът на оспорвания орган изтече. А иначе практиката на съда в това отношение е ясна и напълно правилна: изборът в даден район или секция се касира, ако нарушенията се докажат по безспорен начин и ако тези нарушения са били от естество да променят изборния резултат. Тук расистки мотиви като този, че избиратели от даден етнос са продали гласа си, само защото са гласували в полза на даден кандидат, нямат място. Престъплението „купуване и продаване на гласове“ се доказва с факти, а не с разсъждения кой за кого е гласувал. А и не знам защо Комисията за защита от дискриминация не се самосезира по този въпрос. България винаги е била толерантна държава и расизмът у нас няма място. Сега е време да забравим обидите, които глупаво си нанесохме в предизборния период, и всеки трябва да се върне на основната си работа. И да почне да си я гледа съвестно, за свое собствено и на близките си добро и за доброто на България.", "date": "2019.11.14", "title": "Митове и истини за недействителния вот"}
{"url": "https://www.monitor.bg:443/bg/a/view/angelkova-predlaga-zastrahovkata-na-turoperatorite-da-se-obvyrje-s-oborota-im-180842", "text": "Задължителната застраховка за отговорност на туроператорите да се обвърже с оборота им, предлага туристическият министър Николина Ангелокова между първо и второ четене на промените в Закона за туризма. От 3500 вписани туроператори и туристически агенти в регистъра на министерството над 1800 са с минимална застраховка от 25 000 лева, което не гарантира правата на потребителите, смята още Ангелкова. Депутатите от икономическата комисия приеха на първо четене Закона за туризма, след две седмици промените отново ще бъдат разгледани. Критики към текстовете има от опозицията и НФСБ. Бившият вицепремиер и депутат от „Обединените патриоти“ Валери Симеонов предвиди условия за корупция, ако само от общините да зависи продуктовото зониране в националните ни курорти. „Философията на закона е сбъркана, кардинално всичко с националните курорти се съсредоточава м министерството на туризма, а трябва да участват и останалите министерства“, смята Симеонов. По думите му е необходимо да се въведе зониране само в новите курорти. От ГЕРБ предлагат част от парите, събирани от данъците на бизнеса в националните бюджета, трябва да бъдат инвестирани в инфраструктурата. По думите на Ангелкова това не е възможно заради самостоятелността на общините и няма как да им бъде вменено. По предложение на бранша в министерството ще бъде създададена нова комисия, която да подпомага „дигиталната трансформация“ в туризма. Текстовете от закона за ски училищата и учителите ще бъдат прецезирани, обеща Ангелкова. По-рано през деня на среща с бранша в Пловдив министърът на туризма обяви, че до края на годината да бъде обявена нова процедура за концесия на летището в града. Така ще се привлекат повече полети към област Пловдив и по-конкретно към зимния курорт Пампорово, смята Ангелкова.", "date": "2019.11.14", "title": "Ангелкова предлага застраховката на туроператорите да се обвърже с оборота им "}
{"url": "https://www.monitor.bg/bg/a/view/advokat-na-cvetan-vasilev-natiskal-osnovnija-svidetel-deloto-ktb-180849", "text": "Скандалният адвокат Лазар Карадалиев се е настанил в кабинета на Цветан Василев и е тормозил яростно бившия му главен счетоводител Бисер Лазов, който сега е основен свидетел по делото за разграбените между 4 и 5 млрд. лева от КТБ. Това разкри в спецсъда Лазов в отговор на въпрос, зададен му от самия Карадалиев, който е сред екипа защитници на БГ Мадоф по мегаделото. Лазов подробно разказа в съдебната зала как дни преди фалита на КТБ - през юни 2014 г., и часове след бягството на Цветан Василев през Солун до Виена, кабинетът му в централата на КТБ бил зает от адвокат Лазар Карадалиев. „Карадалиев буквално нахлу в офисите и седна в стола на Василев. От този момент Фирмата имаше нов господар - Карадалиев. След моето посещение във Виена, Василев ми разкри, че не го интересуват директорите и служителите от КТБ – които сега са подсъдими тук, защото той още тогава ги даде курбан. И докато тези хора са в съда, Василев пие скъпо вино в скривалището си“, заяви Лазов. Свидетелят продължи с разкритията си около аферата и действията на мустакатия аферист дни след укриването му от правосъдието: „Пред мен във Виена Василев свали маската и се разкри. Тогава осъзнах, че задачите от Василев се спускат през неговия нов наместник Карадалиев, за да заметат следите. Аз отказах да се подчинявам и започнах пълно съдействие с разследващите органи. Предупредих и колегите, което вбеси Карадалиев. От този момент срещу мен започна яростна атака и тормоз. Заведоха ми и дело, че съм обидил и притеснил Василев. Служители също бяха притеснявани и привиквани“, уточни Лазов. Част от тези хора също са свидетели по делото. Срещу скандалния Карадалиев се води разследване, а още преди година зам.-главният прокурор Иван Гешев обяви как от свидетелски показания в досъдебното производство се разкрива, че БГ Мадоф е предлагал 200 000 лв. чрез наместника си Карадалиев за \"профилактиране\" на основния прокурорски свидетел Бисер Лазов да промени показанията си. Докато се криел във Виена, преди да намери сигурно скривалище в Белград, БГ Мадоф чрез Лазар Карадалиев започнал да оказва натиск и върху бизнесмени от провинцията. „Тези хора през годините бяха използвани от Василев за т.нар. и вече обяснено от мен надкредитиране“, уточни Лазов и продължи: „Не с всички успяваха. Сред тях беше един пернишки бизнесмен, който е собственик на централна ремонтна база, както и бизнесмен от Петрич, който е известен, че държи оранжериите в града“. Лазов свидетелства и за натиск върху собственика на дружеството „Евробилд 2003“ Тихомир Иванов, който му признал: „Притеснявам се, дърпат ме. Ще ме дръпнат някъде, а не искам да ме разнасят в някой багажник“. Тези показания на Лазов вбесиха адвокатите и подсъдимите, Карадалиев започна да подскача нервно из съдебната зала, а колегите му поискаха край на заседанието, тъй като въпросите им на тоя етап били изчерпани.", "date": "2019.11.14", "title": "Адвокат на Цветан Василев натискал основния свидетел делото КТБ"}
{"url": "https://www.monitor.bg:443/bg/a/view/pette-naj-golemi-problema-v-lubovta-na-zodiite-180838", "text": "Вижте какви са най-честите проблеми на зодиите в любовта! Всеки от нас е стигал до момента, когато си мисли, че най‐накрая е открил човек, с когото наистина иска да бъде. Отдъхваме, че трудната част е приключила, но истината е, че в този момент започват истинските трудности. Всички ние имаме различни представи какви искаме да бъдат връзките ни, които често са повлияни от предишните ни любовни отношения. Овен 1 Взимате решения, без да се консултирате с партньора си. 2. Не разбирате кога той не иска да участва в нещо, което вие правите. 3. Превръщате всичко в състезание между вас двамата. 4. Понякога ви е трудно да приемате „не“ за отговор. 5. Правите нещо рисковано, което има негативни последици за вас и партньора ви. Телец 1 Вие сте твърдоглава и обичате нещата да се случват по вашия начин. 2. Заядлива сте и отказвате да виждате нещата от другата гледна точка. 3. Цупите се, когато не получите това, което искате в спалнята. 4. Може да бъдете осъдителна към половинката си, но ще го задържите за себе си, за да не знае за какво точно го съдите. 5. Обичате мъжът да се вслушва в мнението ви и се обиждате, когато не го прави. Близнаци 1 Винаги се чудите дали може да го направите по‐добре от партньора си. 2. Вие често мените настроението си, но не винаги споделяте това, което ви притеснява. 3. Обещавате да направите нещо за партньора си, но забравяте. 4. Отлагате до такава степен, че нещата никога не се свършват. 5. Става ви скучно във връзката ви и е трудно някой да задържи интереса ви. Рак 1 Имате нужда от постоянно внимание. 2. Може да станете твърде привързана и да изпитвате чувство за притежание. 3. Бързо сменяте настроението си и е трудно на партньора ви да ви следва. 4. Може да бъдете докачлива, затова той не знае какво точно може да ви накара да се заядете с него. 5. Убедена сте, че партньорът ви ще ви напусне, затова имате склонност вие първа да правите тази крачка. Лъв 1 Изключително важно е вашата връзка да изглежда добре пред другите. 2. Може да бъдете много властна и да се опитвате да контролирате партньора си. 3. Флиртувате прекалено много, което не се харесва на половинката ви. 4. Понякога говорите снизходително на партньора си. 5. Обичате да се бъркате в живота на другите хора, макар че това не е ваша работа. Дева 1. Настоявате да правите всичко, след което се оплаквате от факта, че правите всичко. 2. Мислите, че винаги сте права и отказвате да признаете, когато грешите. 3. Притеснявате се за всичко. 4. Харесвате неща, които са по‐традиционни, заради което ви е трудно да приемате, когато партньорът ви не следва една права линия. 5. Супер критична сте към половинката си и към самата себе си. Везни 1. Вместо да показвате как се чувствате, вие го задържате, като в даден момент просто избухвате. 2. Може да бъдете изключително взискателна към времето на партньора си. 3. Съмнявате се както във вашите решения, така и в тези на половинката си. 4. Отнема ви много, за да се обвържете, но когато го сторите, продължавате да се колебаете. 5. Понякога избирате партньора си въз основа на това дали смятате, че може да го спасите с любовта си. Скорпион 1. Може да сте много неделикатна към чувствата на партньора си. 2. Не може да понасяте никакви лъжи, дори когато става въпрос за съвсем малки. 3. Не избягвате конфликти, а ги търсите, тъй като ги намирате за вълнуващи. 4. Имате много силен сексуален апетит и половинката ви трябва да може да го задоволява или ще го зарежете. 5. Имате проблеми с гнева и може да преминете от пълно спокойствие към яд за секунди. Стрелец 1. Външният вид е много важен за вас, заради което не ви се нрави, когато половинката ви не изглежда добре. 2. Живеете на момента и рядко мислите за бъдещето. 3. Искате да сте независима и не позволявате на партньора ви да ви се меси. 4. Имате проблеми с границите. Ако той крие нещо от вас, ще го превърнете в мисия да разберете какво точно не ви казва. 5. По‐скоро бихте си тръгнала от една връзка, отколкото да останете и да работите върху проблемите си. Козирог 1. Имате склонност да избирате неподходящи партньори, след което сте напълно заслепена, когато връзката се разпадне. 2. Толкова сте отчаяна да бъдете във връзка, че ще намерите милиони извинения защо не е толкова лоша. 3. Работите прекалено много и не отделяте достатъчно време на връзката си. 4. Имате проблеми с парите. Смятате, че не трябва да споделяте с него това, което изкарвате, но половинката ви трябва да го прави. 5. Може да бъдете много дребнава и се ядосвате, ако партньорът ви не прави нещата така, както ви харесва. Водолей 1. Не може да понясате, когато някой стане емоционален към вас и ще прекратите, когато това се случи. 2. Въпреки това, сте много чувствителна към собствените си нужди. 3. Безпокойте се, когато той не върви в една посока с вас и не споделя идеите ви. 4. Вие сте много независима и ставате сприхава, ако смятате, че половинката ви ви задържа по някакъв начин. 5. Често чувствате, че той не ви разбира напълно. Риби 1. Може да бъдете прекалено чувствителна и задържате дълго време болката в себе си.2. Очаквате той да взима всички големи решения.3. Съмнявате се във всеки и всичко, често без основателна причина. 4. Понякога сте толкова изгубена в собствените си мисли, че често пропускате важни неща, които партньорът ви казва. 5. Носите духовете на предишните ви връзки и това често причина сегашната ви връзка.", "date": "2019.11.14", "title": "Петте най-големи проблема в любовта на зодиите"}
{"url": "https://www.monitor.bg:443/bg/a/view/5-godini-zatvor-za-bylgarin-v-polsha-za-ubijstvo-na-peshehodna-pyteka-180846", "text": "Пет години ефективно ще лежи в полски затвор 38-годишният Севдалин Б., който през май 2018 година уби на пешеходна пътека в Полша 69-годишна жителка на гр. Ополе. Това е окончателната присъда, която българинът получава, след като Апелативният съд намали първоначалното му наказание от 7 на 5 години. Във фаталния 29 май Севдалин ходил с личната си \"Шкода Суперб\" за лекарства в аптеката. Аптеката била затворена, но на връщане не спрял на пешеходна пътека и блъснал възрастна жена. Избягал от местопроизшествието без да окаже първа помощ и без да се поинтересува какво е станало. Впоследствие пред разследващите и пред съда мъжът твърдял, че не е бягал, защото не е имало повод да бяга - изобщо не знаел, че е блъснал човек. Твърдял, че точно този ден имал проблем със зрението и карал с тъмни очила. \"Имах конюнктивит, не можех да си отворя добре очите, няколко дни по-рано бях на лекар, изписаха ми капки и мазило, но не ги купих веднага. Когато положението стана по-зле, излязох да ги взема.\" - разказва осъденият пред първата инстанция. Жертвата издъхнала на място на асфалта. Полицията започнала незабавно разследване на произшествието и издирване на виновния шофьор. В ополския квартал \"Армия Крайова\" ченгетата намерили \"Шкода\"-та на Севдалин, близо до дома му. От него обаче нямало и следа. Успял да напусне страната и едва през октомври м. г. с европейска заповед за арест бил задържан в Белгия и екстрадиран в Полша. \"Едва в чужбина от вестниците разбрах, че съм блъснал жена.\" - твърдял вече след екстрадицията Севдалин. От 7-годишната присъда не били доволни нито близките на жертвата, нито осъденият, и двете страни обжалвали. Съдът обаче намалил с 2 години наказанието.  \"От страна на подсъдимия няма проява на \"пиратско шофиране\", макар често общественото мнение да се обработва в средствата за масово осведомяване с подобни заглавия. Не е установено подсъдимият да е карал с превишена скорост или да е извършил някаква опасна маневра преди това. Подсъдимият и пешеходката са се оказали поради нещастно стечение на обстоятелствата на едно и също място и поради недостатъчно внимание от страна на шофьора тя е загинала.\" - обясни решението си за смекчаване на присъдата в четвъртък съдия Артур Грабовски. Успоредно с това съдът налага пожизнена забрана на Севдалин Б. да управлява МПС - на първа инстанция забраната беше пет години след излежаване на присъдата.", "date": "2019.11.14", "title": "5 години затвор за българин в Полша за убийство на пешеходна пътека"}
{"url": "https://www.monitor.bg:443/bg/a/view/naum-shopov-zaradva-tea-minkova-s-nov-avtomobil-180802", "text": "Актьорът Наум Шопов-младши зарадва годеницата си Теа Минкова с чисто нов автомобил. Двойката, която е в очакване на първата си рожба, всъщност заедно е избрала колата. Сред основните им критерии са били да е с автоматична скоростна кутия, да има iso fix система, за да могат да слагат бебешкото столче, да е с четири врати и да е нова, разказаха те. В седмичния си влог звездата от медицинската драма „Откраднат живот“ и половинката му показаха как отиват в шоурума на известна марка и Теа се качва да шофира по софийските улици, за да закара любимия си на снимки. Минкова обясни, че докато актьорът с лекарски ценз е на снимки, тя ще прави \"женски неща\" с майка си и сестра си.", "date": "2019.11.14", "title": "Наум Шопов зарадва Теа Минкова с нов автомобил"}
{"url": "https://www.monitor.bg:443/bg/a/view/vas-okonchatelno-othvyrli-jalbata-sreshtu-icgb-otnosno-procedurata-180835", "text": "Върховният административен съд (ВАС) отхвърли окончателно жалбата срещу междуправителственото дружество „Ай Си Джи Би“ АД (ICGB) относно процедурата за производство и доставка на тръби за интерконектора между България и Гърция. Решението на съда потвърждава законосъобразността на проведената процедура по избор на изпълнител за една от ключовите обществени поръчки за изграждането на съоръжението. Тричленен състав на ВАС остави в сила решението на Комисията за защита на конкуренцията (КЗК), с което се потвърждава решението на проектната компания ICGB за избор на гръцката компания Corinth Pipeworks S.A Pipe Industry S.A. за изпълнител на обществената поръчка за производство и доставка на тръби. Със същото решение от процедурата се отстранява дружеството „Топливо-2“ ЕООД поради несъответствие на техническото предложение с изискванията на техническата спецификация. С решението на ВАС окончателно е отхвърлена жалбата на „Топливо-2\" и първоинстанционното решение на КЗК е прието за законосъобразно и обосновано. ВАС посочва, че дори и едно несъответствие на техническото предложение с условията на документацията и изискванията на възложителя е достатъчна предпоставка за отстраняване на участник от процедурата. Според съда проектната компания ICGB ясно е посочила причините за отстраняването на жалбоподателя в протокол от заседанието на комисията, която разглежда офертите на участниците в търга за тръбите. Така твърденията на „Топливо – 2“ са намерени изцяло за неоснователни и необосновани. Решението на ВАС е окончателно и не подлежи на обжалване. По този начин ICGB може успешно да продължи изпълнението на договора за доставка на тръби, като се дава увереност и на финансиращите институции – Европейската инвестиционна банка (ЕИБ), управляващия орган в България по ОПИК и Европейската комисия (ЕК), че няма никакви съмнения относно законосъобразното и правилно провеждане на процедурата.", "date": "2019.11.14", "title": "ВАС окончателно отхвърли жалбата срещу интерконектора с Гърция"}
{"url": "https://www.monitor.bg:443/bg/a/view/sem-s-ostavkata-na-generalnija-direktor-na-bnr-atmosferata-shte-se-normalizira-180847", "text": "С оставката на генералния директор на БНР и с процедурата за избор на нов титуляр искрено вярваме, че атмосферата в БНР ще се нормализира. Това каза Розита Еленова от СЕМ по време на заседанието на Комисията за БНР. Тя обясни, че с казуса с БНР са вървели две паралелни сюжетни линии. По думите й самият факт, че някой се чувствал несвободен, че се говори за липса на свобода било проблем. Тя определи спирането на сигнала на „Хоризонт“ като безпрецедентен акт.  „Липсата на воля за безпрецедентно потъпкваване на ценностите дискредитираха г-н Костов, затова СЕМ сне доверието“, каза тя. Еленова посочи, че що се отнася до някакъв вид законови липси няколко пъти относно тази ситуация всички са употребявали думата безпрецедентна.  \"Няколко пъти се опитвам да не ползвам тази дума и не мога да намеря синоним\", уточни тя.По думите й явно никой не е можел да я предвиди в написването на закона.  \"Ако се приеме, че може в бъдеще да попаднем в подобна ситуация може би този пропуск би могъл да се попълни в това да бъде гарантирано постоянното излъчване на сигнала на обществения доставчик, независимо дали той е БНР или БНТ\", обясни Еленова. \"Няма как да разбера свободата на словото като едностранчиво отстояване на една и съща позиция – това е манипулация\", зави от своя страна депутатът от ПГ на ДПС Йордан Цонев. По думите му общественият натискът се осъществява, когато са засегнати интересите на един и същи кръг. „Аз никога не спирам да го казвам кой е този кръг. Това е кръгът „Капитал“. Други ги наричат кръга „Сорос“. Тогава започва натискът. Този натиск е по повод конкретни интереси“, подчерта още Цонев. Той посочи, че макар че става въпрос за много уважаван от него журналист, на когото е гостувал и отговарял на въпроси, не трябвало да се прикриват зад свободата на словото. \"Ако ще водим разговор за свободата на словото в контекста на случая няма как да не прибавим много други случаи, да не разглеждаме други аспекти на свободата на словото. Има ли плурализъм в едно предаване? Има ли плурализъм в една дирекция, в една програма като „Хоризонт“, в една телевизия. В какво се изразява плурализма?\", попита Цонев. По думите ми все пак ставало въпрос за обществена медия и свободата на словото нямало как да се разбера като едностранчиво отстояване на една и съща позиция. По думите му това не било свобода на словото, а манипулация а на свободата словото и то от една обществена медия.", "date": "2019.11.14", "title": "СЕМ: С оставката на генералния директор на БНР атмосферата ще се нормализира"}
{"url": "https://www.monitor.bg:443/bg/a/view/jokera-e-naj-pechelivshijat-film-po-komiks-za-vsichki-vremena-180839", "text": "Хитът „Жокера“ влезе в историята като най-печелившият филм на всички времена, базиран на комикси. Блокбастърът е спечелил над 950 милиона долара в световен мащаб. Досега лентата е заработила 15 пъти повече от инвестираната сума, съобщава сп. „Форбс“, тъй като режисьорът Тод Филипс е работил с бюджет от 62, 5 милиона долара. Друга продукция по комикси - „Отмъстители: Краят“, е първенец по печалби от билети в световния боксофис с около 2, 8 милиарда долара, но за заснемането му са инвестирани 365 милиона долара. Успехът на „Жокера“ го поставя по-напред като печалба от „Венъм“, заработил 854 млн. долара при стартов бюджет от 90 милиона долара, както и от „Дедпул“ с Райън Рейнолдс, който чукна 783 милиона долара при бюджет от 58 милиона долара.", "date": "2019.11.14", "title": "“Жокера“ е най-печелившият филм по комикс за всички времена"}
{"url": "https://www.monitor.bg:443/bg/a/view/silata-na-jenskoto-zlato-v-studenite-dni-180850", "text": "Твърди се, че египетската кралица Нефертити дължала своята красота на редовното използване на масло от ший. То е изключително ценно поради състава си и въздействието, което оказва върху кожата. Универсалната и пълноценна грижа , която осигурява, дава основание маслото да бъде наречено „женско злато“. То е богато на микроелементи и мастни киселини и се счита, че е най-добрата грижа за кожата през студения сезон, защото набавя живителна влага и хранителни вещества за нея, поддържа еластичността й и клетъчното обновяване. Маслото от ший съдържа незаменимите витамини А и Е и предотвратява появата на бръчки, изглажда фините линии и ефективно противодейства на процесите на стареене. Витамин F в състава му действа като защитник на кожата. Има силно омекотяващо действие върху груба, суха и лющеща се кожа.  Богатите съставки в маслото от ший действат благоприятно за клетъчното обновяване, възстановяват роговия слой на кожата и я успокояват. Може да се прилага навсякъде, където кожата има нужда от хидратация. Козметолозите съветват през студените дни да се използва козметичната серия Shea/Karite на REFAN, с която можете да се погрижите за кожата от глава до пети. Тя включва: крем за лице, подходящ за употреба сутрин и вечер, крем за тяло, шампоан за коса и тяло, лосион за ръце, крем за крака, пилинг сапун гъба и глицеринов сапун на килограм.  Продуктите от серията на REFAN с „женско злато“ в състава си са особено подходящи за суха, чувствителна или загрубяла кожа, а комбинираното им използване осигурява адекватна грижа през студените дни.", "date": "2019.11.14", "title": "Силата на „женското злато“ в студените дни"}
{"url": "https://www.monitor.bg:443/bg/a/view/oranjevi-dni-s-do-50-otstypki-na-telefoni-v-magazinite-na-vivacom-180827", "text": "Днес и утре VIVACOM предлага 7 смартфона на промоционални оранжеви цени. Потребителите могат да направят своя избор между различните специфики и ценови категории на устройствата с намаления до 50%. Офертата важи при сключване на нов срочен договор или подновяване на текущ за тарифни планове SMART L+, XL, XL+, U и закупуване на смартфон при еднократно заплащане или на лизинг. Предложението е валидно само при сключване на договор на място в магазините на VIVACOM за следните смартфони: Samsung Galaxy S10 е с отличаващия се безрамков Инфинити-О дисплей, впечатляваща тройна основна камера 12MP + 12MP + 16MP и 10 МР селфи камера. Устройството се предлага в комплект с кожен калъф на цена от 50.98 лв. на месец с план SMART L+. Друго неустоимо предложение от Samsung e Samsung Galaxy A70. Смартфонът е с 8-ядрен процесор Qualcomm Snapdragon 675 и батерия с капацитет 4500 mAh. Разполага с 6 GB RAM памет и 128 GB вътрешно съхранение, за да може да събира всички важни моменти на едно място. Предлага се на цена от 22.98 лв. на месец с план SMART L+. Последното предложение от Samsung - Samsung Galaxy A10 e на атрактивната цена от 7.98 лв. на месец с план SMART L+. Сред намалените модели е и Sony Xperia 1, идващ с 6.5-инчов OLED FHD дисплей и зашеметяващия процесор Qualcomm Snapdragon 855. Устройството разполага с функция за лицево разпознаване и бързо зареждане. Предлага се на цена то 50.98 лв. на месец с план SMART L+. Motorola E6 Plus пък е със сменяема батерия на цена от 7.98 лв. на месец с план Smart L+, a Alcatel 1 2019 се предлага на цена от 4.98 лв. в брой с план SMART L+. Последното предложение от VIVACOM през оранжевите дни е HONOR 10 Lite с 64 GB пространство за вътрешно съхранение или с 32 GB памет в комплект със спортна гривна Band 3 на цена от 10.98 лв. на месец с план SMART L+.", "date": "2019.11.14", "title": "Оранжеви дни с до 50% отстъпки на телефони в магазините на VIVACOM"}
{"url": "https://www.monitor.bg:443/bg/a/view/puskat-nova-koncesija-za-letishte-plovdiv-180833", "text": "Летището е изключително важно за Пловдив, като очакваме до края на годината да бъде обявена концесията, което да привлече повече полети към област Пловдив и по-конкретно към зимния курорт Пампорово. Това заяви министърът на туризма Николина Ангелкова в рамките на 11-та Международна туристическа среща в Пловдив. Тя уточни, че ще предложи форума - Международния съвет по туризъм, да се впише в годишната програма за Национална туристическа реклама на страната, с което ще насърчи устойчивото му надграждане. Това тя ще направи по време на Националния съвет по туризъм, който ще се проведе на 19 ноември в к.к. Боровец. За първите девет месеца на годината има 7,8 милиона чуждестранни туристи, които са посетили България, което е спад от 0,8%. 2,8 милиарда евро са приходите от международен туризъм, което е спад от 0,3%. 4,6% е ръстът от нощувки или в парична стойност това са 1,350 млрд. лева, съобщи още министър Ангелкова. „Пловдив се превръща в туристическо средище не само заради безспорното си място в културната карта на света, но и с богатото си културно наследство, разнообразни културни прояви,а през последните няколко години туристическата индустрия в Пловдив преживя истински бум”, заяви кметът на Пловдив Здравко Димитров при откриването на форума. „Пловдив има огромен потенциал. Ще продължим да увеличаваме ръста на туристически посещения, още повече, че през настоящата година сме Европейска столица на културата и привлякохме вниманието на хора от цял свят към България и Пловдив“, подчерта кметът. Той заяви, че община Пловдив ще продължи проекта Европейска столица на културата и занапред, като ще продължи да подпомага инициативи и събития, които допринасят за утвърждаването на Пловдив като привлекателна дестинация за културен туризъм. „Пловдив е една от 9-те дестинации, които Министерството на туризма разработи още през 2015 г. и които всяка една година надграждаме чрез тяхното популяризиране, използвайки различни форми на дигитална и традиционна реклама“, коментира министър Николина Ангелкова. Тя не пропусна да отбележи, че градът има сериозен потенциал по отношение на и на балнео и спа туризма, за което има подписано споразумение с германските здравно-осигурителни каси за посещения на немски туристи. Основната тема, върху която попада фокусът на тазгодишното издание на Международната среща по туризъм, е „Епископската базилика и мозаечното наследство на Филипопол “ в чест на включването им в индикативния списък на ЮНЕСКО за значими културни и природни обекти. Общият брой на участниците на форума е 76 от 14 държави - Турция, Германия, Украйна, Кипър, Италия, Англия, Мароко, Македония, Хърватия, Словакия, Румъния, Швеция, Нигерия и България. Срещата е част от събитийния календар на Община Пловдив, който събира отново на едно място международни и български експерти от туристическия бранш, представители на общините. Сред официалните гости на събитието бяха и областният управител Дани Каназирева, председателят на Общинския съвет инж. Александър Държиков, заместник-кметът Йордан Ставрев, изпълнителният директор на фондация „Пловдив 2019“ Кирил Велчев и други.", "date": "2019.11.14", "title": "Пускат нова концесия за летище „Пловдив”"}
{"url": "https://www.monitor.bg:443/bg/a/view/orlin-pavlov-stava-inspektor-javer-v-bg-kletnicite-180825", "text": "Световният мюзикъл „Клетниците“ ще оживее за пръв път на българска сцена на 6 декември с прецизно селектиран екип от 40 участници. Мястото на премиерата, разбира се, е Софийската опера, но утвърденият от британските продуценти състав е сборен и включва някои от най-големите звезди на този жанр у нас – от Операта, Музикалния театър, свободни артисти от поп и рок гилдията. За 35 години от създаването си творбата на Ален Бублил и Клод-Мишел Шьонберг по безсмъртния роман на Виктор Юго е на 22 езика в 52 държави. В родната версия в образа на Жан Валжан и инспектор Жавер, които са пред очите на публиката почти през цялата продължителност на спектакъла, ще се изявяват Влади Михайлов (групите „Сленг“, Equinox) и попидолът и актьор Орлин Павлов, а Фантин ще е забележителното младо сопрано от Оперетата Весела Делчева, специализирала мюзикъл в САЩ. Те ще се редуват съответно с Богомил Спиров, Атанас Сребрев и Паолина Малешкова. Епископът, който опрощава греховете на каторжника Валжан и го въвежда в пътя на доброто, е Ники Сотиров (или Николай Войнов). Г-н Тенардие са Румен Григоров и Пламен Гранжан, мадам Тенардие – Деница Шопова, Весела Янева и Юлиана Тодорова, Мариус – Вениамин Димитров, Козет – Анна Вутова и Елица Красимирова. От януари до юни на продуцентите в Лондон са били пратени за одобрение над 100 арт-кандидатури. Режисьор на спектакъла е акад. Пламен Карталов, диригент – Игор Богданов. Изключително любопитен факт е, че маестро Карталов още за собствена режисьорска версия от главния продуцент Камерън Макинтош, веднага след 2-те световни премиери в Лондон и Ню Йорк. „Тоест – имахме правата да сме трети в света! Но нямахме парите... Щеше да бъде истинско историческо и културно събитие „Клетниците“ да се появят в България 2 години преди 1989-а – новата епоха, преобърнала социалния, обществен и политически живот“, не без носталгия разкри на специална пресконференция той. Тогава Карталов предлага проекта 2 пъти в Музикалния театър, в НДК, в Народния при мандата на режисьора Пламен Масларов като директор, но той така и не се осъществява. А на кастинга за заветното „да“ на Камерън Макинтош от почти всички опери и театри в България, Консерваторията и ВИТИЗ. Незабравимият Кирил Варийски е бил определен за Тенардие. В записките на Карталов от онова време „Монитор“ видя имената на Коста Цонев, Нона Йотова, Емил Джамджиев, Нели Рангелова, Клара Армандова и десетки още... Подновените сега права са за поне 100 представления на „Клетниците“ у нас, а билетите за първите от тях са на цени от 25 до 80 лева.", "date": "2019.11.14", "title": "Орлин Павлов става инспектор Жавер в БГ „Клетниците“  "}
{"url": "https://www.monitor.bg:443/bg/a/view/300-gimnazisti-trupat-opit-pri-zemedelci-180829", "text": "300 гимназисти от направленията фермер, техник на селскостопанска техника, агроекология и др. ще посещават стопанства на земеделски производители през първия срок, за да трупат опит при тях. Това ще се случи по съвместната кампания на министерството на земеделието, храните и горите и министерството на образованието и науката „Супер фермер“. Целта на инициативата е учениците от професионалните гимназии по селско стопанство да се срещнат с успели фермери, както и да се осъществи връзка между учениците и бизнеса. „Връзката между реалния бизнес и наученото в училище е много важна“, заяви зам.-просветният министър Таня Михайлова. Тя посочи, че в селското стопанство има сериозен недостиг на кадри, а за учениците е важно да знаят, че професионалното образование дава възможност веднага да се реализираш. Стартът на кампанията бе даден в село Петърница. Домакин на учениците от професионалната гимназия „Проф. Иван Иванов“ в Долни Дъбник бе 38-годишната собственичка на овцеферма Галина Мирчева. „Вратите ми са широко отворени за подобни инициативи, защото смятам, че децата са нашето бъдеще и трябва да се стимулират да учат нещо, което е важно за страната ни. А работодателите трябва да подкрепяме учениците, защото животновъдството е важен отрасъл“, каза Мирчева. Тя е животновъд по професия, учила е в професионалната гимназия в Долни Дъбник. Завършила е и Стопанската академия в Свищов. Има магистратура „Агробизнес“ с квалификация „Биоземеделие“. Галина разказа на учениците, които учат в нейното училище, как се отглеждат агънцата, за технологиите, които се използват. Тя смята, че този поминък за България трябва да бъде развит. В рамките на инициативата ще се проведе конкурс на тема: „Моето стопанство“, в който участниците ще представят своята идея за започване на бизнес.", "date": "2019.11.14", "title": "300 гимназисти трупат опит при земеделци "}
{"url": "https://www.monitor.bg:443/bg/a/view/evgeni-minchev-izpja-gylybo-vij-klipa-180828", "text": "Лорд Евгени Минчев влезе в нова роля – тази на певец. Музикалните му щения не са новост, като не веднъж той е пускал глас и публично, включително в ефира на VIP Brother, но този път пиарът се цели по-високо. Той е взел правата, за да изпълни една от емблематичните песни на Миро - „Гълъбо“, която беше извадена от репертоара му поради търкания с авторката на музиката и текста Вида Пирокнова. Последната категорично забрани на половинката от дует \"Каризма\" да изпълнява нежната балада. Минчев вече е заснел и клип към своята версия на песента, а в режисьорския стол е седнал Люси Иларионов. Декор на снимките е замъкът Горинг във Великобритания, принадлежал през годините на британският поет Пърси Шели. Сценична партньорка на Евгени е лейди Колин Кембълк, която му е редовен гост по баловете, които организира. Песента е преаранжирана от Артур Надосян", "date": "2019.11.14", "title": "Евгени Минчев изпя „Гълъбо“. ВИЖ КЛИПА!"}
{"url": "https://www.monitor.bg:443/bg/a/view/cska-s-mladocite-sreshtu-aris-180826", "text": "Треньорът на ЦСКА Милош Крушчич ще даде шанс на някои млади състезатели в контролата с „Арис“ в Солун. От една страна, в състава липсват 7 играчи заради повиквателни, а от друга, част от футболистите са със здравословни проблеми (Гълъбов, Юрич, Бикел, Енрике). Затова и съставът на ЦСКА ще е експериментален, а на терена ще се появят и момчета от школата. Треньорът на „Арис“ Михаел Оенинг също обяви, че ще даде шанс на футболисти с по-малко минути. Той планира да даде почивка на звездите чужденци Даниел Мансини, Даниел Ларсон, Николас Мартинес, Уго Соуса и Мартин Тонсо. Бившият халф на ЦСКА, „Ботев“ (Пд) и „Лудогорец“ Лукас Саша обаче ще вземе участие. Мачът е на 16 ноември, събота, от 15:30 часа. Билетите за двубоя са по 10 евро. От фенклуба на ЦСКА обаче предупредиха, че всички желаещи да посетят Гърция за двубоя трябва да са максимално внимателни, тъй като ултрасите на „Арис“ готвят провокации.", "date": "2019.11.14", "title": "ЦСКА с младоците срещу „Арис“"}
{"url": "https://www.monitor.bg:443/bg/a/view/tol-taksite-za-kamionite-shte-sa-ot-4-do-7-st-na-kilometyr-180823", "text": "Тол таксите за масовия тежкотоварен трафик – с тегло между 3,5 тона и 12 тона, ще са от 4 до 7 ст. на километър, в зависимост от емисионния клас на превозното средство. Това предвижда проектът на Тарифа за таксите, които се събират за ползване на републиканската пътна мрежа, публикуван днес за обществено обсъждане. Предлага се първоначалният обхват на тол системата да е 6050 км – автомагистрали, първи и частично втори клас пътища. Така 14 000 км от дългата близо 20 000 км републиканска пътна мрежа ще бъде безплатна за товарните автомобили над 3,5 тона. След старта на тол системата тези превозни средства няма да плащат и винетка за пътната мрежа извън обхвата на толуваните пътища. С тарифата се въвежда справедлив модел на таксуване на пътните превозни средства, съобразен с европейския принцип – който изхабява пътя повече, плаща повече. Тол таксите са обвързани с екологичната категория на превозното средство, както и с класа на пътя, за който ще се дължи тол – автомагистрали, първи и частично втори клас. Стойността ще се изчислява на изминат километър като всяко навлизане в тол сегмент ще се приема за пълното му изминаване. Товарните автомобили с тегло между 3,5 т и 12 т ще плащат една и съща такса за трите категории пътища, но тя ще зависи от емисионния им клас. Тези с най-високите еко класове Евро V, Евро VI или EEV ще плащат по 4 ст. на километър. За тези с емисионен клас Евро III или Евро IV тарифата ще е 5 ст. на километър, а за тези с най-ниската екокатегория – клас Евро 0, I или II – 7 ст. на километър. „Целта е да се поощрява модернизирането на автопарка, за да се пази и околната среда“, обяснява проф. Олег Асенов, член на УС на АПИ. Така например камион с маса между 3,5 т и 12 т и емисионен клас Евро V, би платил за преминаване по маршрута София – Бургас тол такса от 14,40 лв., за София – Варна –  16,11 лв., а за маршрута Варна – Бургас – 4,03 лв. Ако е с по-нисък еко клас – Евро IV, за София – Бургас тол таксата би била 17,89 лв., за София – Варна – 20,09 лв., а за Варна – Бургас – 5,05 лв. Тежкотоварните автомобили с тегло над 12 т и с две или три оси ще плащат в зависимост от емисионния си клас между 11 ст. и 22 ст. на километър за автомагистрали, между 10 ст. и 21 ст. на километър – за първи и втори клас пътища.  Камионите с тегло над 12 тона, с четири и повече оси ще плащат в зависимост от емисионния си клас между 18 ст. и 36 ст. на километър за автомагистрала, между 17 ст. и 35 ст. – за първи клас пътища, и между 16 ст. и 34 ст. на километър – за втори клас пътища. Камион над 12 тона, с четири и повече оси и еко клас Евро V, би следвало да плати за пътя София – Бургас 71,72 лв., за София – Варна – 77,66 лв., а за Варна – Бургас – 19,27 лв.  При по-нисък екологичен клас – Евро IV примерният маршрут София – Бургас би струвал 89,65 лв., София – Варна –  97,73 лв, а за Варна – Бургас – 24,32 лв. Тарифата за автобусите с тегло над 12 тона ще е от 5 ст. до 9 ст. на километър за автомагистрала, от 4 ст. до 8 ст. на километър за първи клас пътища и от 3 ст. до 6 ст. на километър за втори клас пътища. Автобусите с тегло до 12 тона ще плащат с 1 ст. по-евтино на километър, съответно – от 4 ст. до 8 ст. за автомагистрали, от 3 ст. до 7 ст. за първокласни пътища и от 2 ст. до 5 ст. за втори клас път. С тарифата се определя и компенсаторната такса, която се дължи, ако товарен автомобил ползва платената пътна мрежа без тол такса. За камиони между 3,5 т и 12 т тя е 150 лв., за камиони над 12 т с две до три оси – 450 лв., за тежкотоварни превозни средства над 12 т с четири и повече оси – 750 лв., за автобусите – 150 лв. Компенсаторната такса се заплаща с цел да се избегнат административните санкции. Тя не е санкция, а по-висока пътна такса, която осигурява свободно придвижване по платената мрежа до 23:59 часа на деня, в който е наложена. Ако водачът откаже да плати компенсаторната такса на място, за да продължи пътя си той трябва да заплати максимална тол такса. За товарните автомобили между 3,5 т и 12 т предложеният т.нар. максимален тол е от 27 лв. до 48 лв., в зависимост от емисионния клас, за товарни автомобили над 12 тона с 2-3 оси – между 71 лв. и 146 лв., за камиони с тегло над 12 тона, с 4 и повече оси –  от 119 лв. до 242 лв., и за  автобусите – от 24 лв. до 49 лв. Заплащането на максимална тол такса не освобождава нарушителите от плащането в 14-дневен срок на компенсаторна такса по банков път. Така общата дължима сума, която трябва да плати например  нарушител, отказал да плати на място компенсаторната такса – водач на камион с тегло над 12 тона, с повече от 4 оси и еко категория Евро IV, е 917 лв. Ако в 14-дневният срок компенсаторната такса не бъде платена, Законът за движение по пътищата предвижда глоби за нарушителите. При липса на декларирани данни, с които да може да се установи изминатото разстояние, санкцията за водача е 1800 лв. на ден, а за невярно декларирани данни – например опит за измама с емисионния клас, категорията или с броя оси на натоварване на превозното средство, глобата за собственика е 2500 лева на ден. Размерът на тол таксите е определен въз основа на съпоставка на няколко сценария, предложени от консултанта по проекта за изграждане и въвеждане на тол системата – Световната банка. Разликата между таксата за автомагистрали за пътно превозно средство с най-висок и с най-нисък емисионен клас е 100% при камионите с тегло над 12 тона, колкото е позволено по европейска директива. Една от целите на тарифите е да се насърчи използването на екологични превозни средства, което ще допринесе за намаляване на вредните емисии от автомобилния транспорт и съответно – за опазване на околната среда, каквато е и общата транспортна политика на ЕС. Запазва се размерът на таксите, които се събират от леки автомобили – електронни винетки (10 лв. – уикенд винетка, 15 лв. – седмична винетка, 30 лв. – месечна винетка, 54 лв. – тримесечна винетка и 97 лв. – годишна винетка). Непроменена остава и стойността на таксите за ползване на моста на р. Дунав в посока Русе – Гюргево, както и на тези за специално ползване на републиканските пътища – за извънгабаритни превози, рекламни съоръжения и търговски крайпътни обекти.", "date": "2019.11.14", "title": "Тол таксите за камионите ще са от 4 до 7 ст. на километър"}
{"url": "https://www.monitor.bg:443/bg/a/view/bylgarskata-koleda-pomogna-na-255-deca-180830", "text": "На 255 болни деца е помогнало 16-ото издание на инициативата под егидата на държавния глава на България „Българската Коледа“.   Това става ясно от сайта на инициативата. В сряда президентът Румен Радев обяви, че в края на месеца стартира новото, 17-о издание, като посочи, че благотворителната кампания показва, че когато има кауза и себеотдадени хора, дори и с минимални средства може да се постигне голям ефект. „Благодаря ви, че приемате „Българската Коледа“ за своя кауза. Нека не забравяме, че благородството е сила“, обърна се Радев към партньорите в кампанията и допълни: „Българската Коледа“ показва, че нашето общество може да се обединява около непреходни, общочовешки ценности и това е и най-голямата сила на тази инициатива.“ При предното издание на инициативата са били събрани близо 2 млн. лева.", "date": "2019.11.14", "title": "„Българската Коледа“ помогна на 255 деца"}
{"url": "https://www.monitor.bg:443/bg/a/view/mon-oborudva-s-moderni-laboratorii-i-srednite-uchilishta-180824", "text": "Средните училища, в които се подготвят ученици по професия, също ще получат възможността да кандидатстват за финансиране от министерството на образованието и науката за модерни лаборатории. Това стана ясно от думите на просветния министър Красимир Вълчев при откриването на обновената със специализирано оборудване учебна лаборатория в Професионалната гимназия по хранително-вкусови технологии \"Луи Пастьор\" в Плевен. В нея са инвестирани 60 307 лева, от които 53 707 лева са по Националната програма „Осигуряване на съвременна образователна среда“, а 6 600 лева са осигурени от бизнеса. „Изключително важно е да имаме повече такива лаборатории, затова предвиждаме увеличение на средствата за модернизиране на професионалното образование. Ще включим и средни училища, които имат професионални паралелки“, заяви министърът. В момента по националната програма се отпускат средства за подобряване на материално-техническата база на професионалните гимназии, но не и на средните училища, в които се обучава по професия. „Професионалното образование привлича с практичност, затова е важно да увеличим инвестициите в модерно оборудване“, подчерта Вълчев. В новата лаборатория учениците се обучават как да контролират качеството на храни, напитки и суровини. В училището се обучават 130 ученици в направление „Хранителни технологии“ по професии „Техник-технолог по качеството на храни и напитки“, „Техник-технолог по експлоатация и поддържане на хладилна и климатична техника в хранително-вкусовата промишленост“ и „Работник в хранително-вкусовата промишленост“.", "date": "2019.11.14", "title": "МОН оборудва с модерни лаборатории и средните училища"}
{"url": "https://www.monitor.bg:443/bg/a/view/volejbolnite-grandove-trygvat-sreshtu-dancho-lazarov-180813", "text": "Българските волейболни грандове ЦСКА и „Левски“, както и значителна част от останалите основни клубове в страната ще атакуват властта в родната федерация в лицето на инж. Данчо Лазаров, съобщи Sportal.bg. Желанието на тимовете е да бъде свикано извънредно изборно общо събрание на БФВ, след което централата да се сдобие с нов ръководител. Според започнати, единствените клубове, които застават плътно зад властването на Лазаров са „Арда“ и „Монтана“. В петък на пресконференция инициативен комитет, съставен от представители на клубовете, ще представи исканията си за промени в българския волейбол. Уставът на федерацията гласи, че за свикване на извънредно общо събрание са необходими подписите на една трета от клубовете, което е около 40 клуба. Действията идват в разгара на напрежението в ръководството на федерацията между дългогодишния президент Данчо Лазаров и вицепрезидента Любомир Ганев. Преди дни бившият волейболист заподозря, че на свикано общо събрание на 20 декември в Казанлък ще бъде направен опит да бъде изваден от Управителния съвет на БФВ. Очаква се да се разбере дали клубовете ще подкрепят Ганев или друг възможен кандидат, ако се стигне до извънредно общо събрание. Според устава за председател на федерацията може да се кандидатират само членове на УС.", "date": "2019.11.14", "title": "Волейболните грандове тръгват срещу Данчо Лазаров"}
{"url": "https://www.monitor.bg:443/bg/a/view/zadyrjaha-61-godishen-bezraboten-za-ubijstvo-na-bezdomna-obnovena-180815", "text": "61-годишен жител на Ямбол е задържан след сигнал за намерена мъртва много по-млада от него жена в дома му, сигналът е бил подаден около полунощ на 11 ноември от сестрата на заподозрения за тежкото престъпление. В хода на обиска минути след получаването на сигнала криминалистите са открили в къща, недалеко от центъра на града мъртвото тяло на 35-годишната Николинка Василева, която от години се скитала по улиците и често злоупотребявала с алкохола. Смъртта според съдебните медици е настъпила час по-рано в резултат на няколко удара с брадва по главата. Според съседи Николинка от няколко седмици живеела в една от стаите на къщата, собственост на безработният Димитър Сотиров и сестра му. На няколко пъти обитателите влизали в остри спорове, чували се крясъци и псувни, но в нощта на убийството нямало нищо подозрително. На този етап задържаният Сотиров, който бил заварен в състояние на алкохолно опиянение отказва да дава показания, сигналът е бил подаден на телефон 112 от сестра му, която открила окървавената и вече мъртва Николинка в използваната от нея стая на жилището. Първоначално заподозреният мъж, който в миналото има ефективни осъждания, но е реабилитиран по право е бил задържан за 24 часа по закона за МВР, в последствие наблюдаващият прокурор го е задържал за 72 часа. Очаква се днес ямболският окръжен съд да се произнесе по поисканата постоянна мярка за неотклонение „задържане под стража“. Срещу Димитър Сотиров е повдигнато обвинение по чл. 116, ал. 1, т. 6 във връзка с чл. 115 от НК за умишлено убийство с особена жестокост и по особено мъчителен за жертвата начин.Законът предвижда затвор от 10 до 20 години за извършителя.", "date": "2019.11.14", "title": "Задържаха 61-годишен безработен за убийство на бездомна (ОБНОВЕНА)"}
{"url": "https://www.monitor.bg:443/bg/a/view/bfs-bori-rasizma-sys-specialen-shal-180832", "text": "БФС предприе нетрадиционна кампания за измиване на расисткото петно, което бе хвърлено върху България по време на мача с Англия. Първа стъпка бе реализирана непосредствено преди контролата с Парагвай тази вечер в София. От футболната централа пуснаха в продажба за малцината запалянковци, които посетиха двубоя, специален шал на уважението. Изделието носи името “The Scarf of Respect”, а средствата от продажбата му ще отидат за борбата с дискриминацията. “Традиционно футболните шалове показват принадлежността към определен клуб, а “The Scarf of Respect” показва любовта към играта, равна за всички. Шалът е вдъхновен от цветовете на българското знаме, но посланието е универсално — във футбола няма място за дискриминация от какъвто и да е характер“, обясниха от БФС. Новият продукт беше представен с фотосесия, в която се включиха капитанът на националния отбор Ивелин Попов, нападателите Марселиньо, Божидар Краев и Кирил Десподов, вратарката на женския национален отбор Виктория Димова, футболисти от юношеския тим, фенове и служители от Национална футболна база “Бояна”. За двубоя с Парагвай ще има не повече от 1500 зрители на трибуните. Ниската посещаемост няма да наложи да се затварят улици около стадиона, което ще бъде приветствано от столичани. Иначе от УЕФА обявиха, че съдийска бригада от Русия ще ръководи последната европейска квалификация на България срещу Чехия на 17 ноември. За главен арбитър бе определен Сергей Карасьов, а негови асистенти ще бъдат Игор Демешко и Максим Гаврилин. Четвърти рефер е Сергей Иванов. \"Лъвовете\" приемат съперника си от 19 часа на Националния стадион \"Васил Левски\".", "date": "2019.11.14", "title": "БФС бори расизма със специален шал"}
{"url": "https://www.monitor.bg:443/bg/a/view/vseki-vtori-kategorichen-kostov-vinoven-za-sysipijata-pri-prehoda-180831", "text": "Всеки втори българин смята, че главният виновник за съсипията по време на Прехода е на бившия премиер и политинженер в сянка Иван Костов.   Това лъсва от проучване на „Галъп интернешънъл“, чиято цел е била да провери отношението на обществото към поредица твърдения, превърнали се в крилати фрази или клишета в десетилетията след 1989 г. От агенцията публикуваха данните вчера, като посочиха, че са от „провокативен сондаж“, проведен лице в лице между 1 и 8 ноември сред 835 пълнолетни българи. Проучването е представително за пълнолетното население на страната. Участниците в него е трябвало да кажат дали са съгласни или не с 11 твърдения, като едното от тях е било „Костов е виновен“. 49% от пълнолетните българи у нас считат, че това е абсолютно вярно. Близо три четвърти от тях са съгласни с друго твърдение - „съсипаха я тази държава“. Малко повече са категорични също, че в страната има мафия, а над 70% считат, че преходът дори още не е свършил. В същото време обаче едва 42% считат, че „никога няма да се оправим“. Явно и носталгията по миналото е спаднала, защото под 50% са тези, които са отговорили, че по времето на Живков е било по-добре.", "date": "2019.11.14", "title": "Всеки втори категоричен: Костов виновен за съсипията при Прехода"}
{"url": "https://www.monitor.bg:443/bg/a/view/germanija-napravi-vaksiniraneto-zadyljitelno-180822", "text": "Германският Бундестаг одобри закон, който ще направи ваксинирането против морбили задължително в детските градини и училищата от 1 март 2020 г., съобщи ДПА.  За нарушителите е предвидена глоба в размер 2500 евро. Записването в детски градини и училища ще става само с документ, доказващ, че детето е ваксинирано. При това неваксинираните деца, които вече посещават детските градини, ще бъдат изключвани, но това не важи за учениците, които вече ходят на училище, а срокът за представяне на документи е до 31 юли 2021 г. Ваксинирането става задължително и за персонала на детските градини и училищата.", "date": "2019.11.14", "title": "Германия направи ваксинирането задължително"}
{"url": "https://www.monitor.bg:443/bg/a/view/trymp-razsledvaneto-za-impijchmynt-e-falshifikacija-180821", "text": "Президентът на САЩ Доналд Тръмп заяви, че не е гледал и една минута от първите публични изслушвания по разследването за импийчмънт срещу него, предаде АП. \"Чувам, че е шега. Не гледах и една минута\", каза Тръмп на съвместната си пресконференция в Белия дом с турския си колега Реджеп Тайип Ердоган. Президентът на САЩ увери, че е бил \"прекалено зает\" с държавни дела, защото (е бил на среща) с турския си колега. \"Това е фалшификация и тя не бива да бъде допусната\", допълни той, визирайки разследването за импийчмънт. Разследването за импийчмънт започна, след като разобличител, чиято самоличност е пазена в тайна, се оплакал от телефонния разговор между американския президент и украинския му колега на 25 юли. Според него Тръмп е оказал натиск върху Зеленски Украйна да разследва Хънтър Байдън, син на Джо Байдън. За разобличителя се знае, че е служител на ЦРУ, зачислен в Белия дом. Тръмп отново каза, че иска да знае кой е въпросният човек. Жалбата на разобличителя е \"много различна\" от фактите около телефонния ми разговор със Зеленски, отбеляза той. Президентът на САЩ обяви, че може да публикува стенограмата на първия си телефонен разговор със своя украинския колега, проведен през април.", "date": "2019.11.14", "title": "Тръмп: Разследването за импийчмънт е фалшификация"}
{"url": "https://www.monitor.bg:443/bg/a/view/ros-braun-formula-1-shte-katastrofira-i-gori-180816", "text": "Формула 1 ще катастрофира и гори, ако няма таван на бюджетите в бъдеще, смята спортният директор на автомобилната надпревара Рос Браун. През 2021 г. ще бъде въведен лимит на разходите за един сезон в размер на $175 милиона, но в тази сума няма да се включват заплатите на пилотите, трима водещи служители, годишните бонуси, разходите за маркетинга и дейностите извън Формула 1 на даден отбор. \"Формула 1 е жертва на своя собствен успех. За да постигнеш успехи, трябва да инвестираш. Не можеш да си позволиш да спреш\", заяви Рос Браун, цитиран от clubs1.bg и добави: \"Представяхме си, че в един момент бюджетите ще се стабилизират, но това не се случи. Не искаме да чакаме икономическа криза, за да се успокоят нещата. Ако оставим нещата така, Формула 1 ще катастрофира и гори.\" Браун коментира, че няма да е лесно да се следи спазването на тавана на бюджетите, но наказанията ще са достатъчно големи, за да откажат отборите да надвишават лимита. \"Няма да е лесно да докажем, че даден отбор е направил измама и е скрил част от разходите си. Ще е голямо предизвикателство, но няма алтернатива\", каза още британецът.", "date": "2019.11.14", "title": "Рос Браун: Формула 1 ще катастрофира и гори"}
{"url": "https://www.monitor.bg:443/bg/a/view/arestuvaha-67-godishen-pedofil-bludstval-s-10-godishna-180820", "text": "Грозна педофилска драма с блудство, побой и арест се разигра в бургаския квартал \"Рудник\". 67-годишният Йордан е бил закопчан, след като негови съседи се оплакали, че е блудствал с 10-годишно момиченце. Невръстното дете си играело на улицата, когато бившият миньор го повикал. Детето го познавало по съседски и спокойно отишло при него. Минути по-късно обаче пенсионерът започнал да прегръща момиченцето и да му говори неприлични думи.  То се отскубнало и побягнаоло. На секундата се оплакало на баща си, а той събрал родата и тръгнали на вендета. Неколцина здравеняци от роднините на хлапето хванали Йордан и го пребили зверски. После се обадили в полицията и разкази какви ги е свършил. Окръжният съд в Бургас потвърди, че той трябва да остане в ареста за постоянно.  Йордан е бил миньор и е пенсионер, но в момента работи като зидаро-мазач. Той е вдовец и има 4 деца. Срещу него е повдигнатообвинение за блудство с малолетно лице. Според показания на роднините, след като опипал невръстното дете, той го заплашил че ако проговори, ще го убие. Заседанието се води при закрити врата, заради възрастта на пострадалата, поради което и детайлите останаха скрити. Роднини на Йордан дойдоха в съдебната зала, за да го оправдаят. Те твърдят, че възрастният мъж никога не е посягал на дете и че случаят е недоразумение.  \"Бил е много пиян и нищо не помни. Но ние го позванаме, не е такъв човек. Сигурно е искал нещо  да каже на детето, а то не го е разбрало. Станало голямо недоразумение\", твърди шуреят на арестанта Ангел Димитров.", "date": "2019.11.14", "title": "Арестуваха 67-годишен педофил, блудствал с 10-годишна"}
{"url": "https://www.monitor.bg:443/bg/a/view/mariana-popova-izbuhna-sreshtu-scenaristite-na-pytjat-na-chestta-180819", "text": "Певицата Мариана Попова продължава да се възмущава от  , заради „афера“ на годеника й Веселин Плачков с актрисата София Маринкова. Изпълнителката се обяви срещу „сценаристи“, като не уточни кои са те, но се предполага, че става въпрос за тези на драматичната поредица. \"Свикнала съм да си мият ръцете с мен, но когато се окаже, че го правят най- близките ти хора, е недопустимо! Ревността е за слабите и тесноскроени хора. Аз съм артист, чудесно разбирам изкуството и вярвам в това, което правя. но моля! Нека Мариана Попова да си остане това, което е... Благодаря на всички, които слушат и уважават музиката ми а другото не е за мен.\", написа в социалните мрежи тя. Час след като публикува коментара си, Попова изтри частта със сценаристите. Това обаче даде достатъчен повод за спекулации, че екипът на „Пътят на честта“ стои зад разпространяването на клюката за Весо и София.", "date": "2019.11.14", "title": "Мариана Попова избухна срещу сценаристите на „Пътят на честта“"}
{"url": "https://www.monitor.bg:443/bg/a/view/a1-zapochva-da-predlaga-smartfona-lg-k50s-180817", "text": "Новият смартфон LG K50s вече е наличен в търговската мрежа на А1. Смартфонът е част от кампанията на А1 - Black Friday, която продължава до края на ноември, и се продава с 40% отстъпка от стандартната цена. Моделът се позиционира в средния ценови клас, като може да бъде закупен за 6,50 лева на месец или за 137,99 лева в брой с план A1 One Unlimited 2XL. Комплектът включва и оригинално хендсфри TTEC RIO. LG K50s идва с нов дизайн, като телефонът поддържа стандарта за здравина и издръжливост на американските военни - MIL-STD-810G. Корпусът е със заоблени 3D ъгли и тънък профил, които правят смартфона удобен за работа. LG K50s се предлага от А1 в цвят мароканско синьо със стилен матов завършек. Дисплеят на LG K50s е с големина от 6.5 инча, със съотношение на страните от 19:9. Екранът е от типа FullView с IPS LCD матрица и HD+ резолюция. В капковидно изрязания прорез в горната част на дисплея се намира селфи камерата с 13 MP сензор (f/2.0), като тя може да заснеме видео във FHD резолюция с до 30 кадъра в секунда. Тройната камера, разположена на задния панел, включва основен широкоъгълен сензор с 13 MP (f/1.8), който заснема изображения с богати детайли, добър контраст и светлина. Втората камера е суперширокоъгълна с 5 MP, а сензорът позволява заснемане на кадри със зрително поле до 115 градуса. Третата камера представлява сензор за дълбочина от 2 MP (f/2.4), за добавяне на „боке” ефект към изображенията. Камерата разполага с AI функции, като е наличен и режим за портретни снимки, поддръжка на HDR технология, заснемане на панорамни изображения и др. LG K50s включва още осемядрен процесор Mediatek MT6762 Helio P22, изграден по 12-нанометрова архитектура и 3 GB оперативна памет. Процесорът осигурява достатъчно мощ за работа с много приложения едновременно, оптимизира процесите на заден фон и същевременно спомага за енергийната ефективност на смартфона. Капацитетът на батерията е от 4 000 mAh, като според производителя тя е с 20% по-ефективна от предишното поколение. Паметта за съхранение е 32 GB, като тя може да се увеличи с помощта на microSD до 2 TB. Възможностите на LG K50s са допълнени и от поддръжката на кинематографичната технология DTS: X Surround Sound. Тя разполага с персонализиран еквалайзер в удобство на потребителите, който дава постоянна сила на звука и подсилва басовете, подобно на звука в кинотеатър. Вградената командна инфраструктура на LG осигурява достъп до специални функции на смартфона, които могат да бъдат управлявани с глас. Операционната система предоставя възможности за допълнителна персонализация и функции в полза на потребителите.", "date": "2019.11.14", "title": "А1 започва да предлага смартфона LG K50s"}
{"url": "https://www.monitor.bg:443/bg/a/view/kobrata-andi-ruis-mi-e-edna-ideja-po-udoben-180814", "text": "Най-добрият ни професионален боксьор Кубрат Пулев се завърна в България след победата си над американеца Райдъл Букър в Калифорния, САЩ. Кобрата потвърди, че със сигурност следващият му мач ще е с победителя от реванша между Анди Руис и Антъни Джошуа, който ще се състои на 7 декември в Саудитска Арабия. Той вече има 28 победи в кариерата си, като единствената му загуба е от Владимир Кличко в двубоя за световната титла през 2014 година. Сега Пулев е уверен, че може да се справи и с Руис, и с Джошуа. \"Мога да ги победя и двамата. Може би Анди Руис ще ми е една идея по-лесен. Знаете, че в последния си мач Джошуа беше трагичен\", заяви Кубрат. \"Мачът сигурност няма да е в България, но за мен няма значение къде ще е. Готов съм, чувствам се много силен\", добави боксьорът. Кубрат Пулев сподели, че му е липсвало всичко родно. \"За други хора България може да е ад, за мен е рай. Идваше ми направо да целуна земята. Мачът с Букър не беше много труден, съперникът не беше от топ боксьорите, но въпреки това беше опитен. Не съм казвал, че този мач ми е най-важният, но беше много важен. Следващият ще е още по-важен. Първият и вторият рунд бяха решаващи. Знаете какви обрати има в тежка категория\", коментира още Кобрата. \"Не мога да кажа колко време ще съм в България. Сега подготвяме галата на брат ми на 14 декември в Пловдив. Ще помогна с каквото мога. Ще бъде хубава гала, защото ще има много чуждестранни боксьори. Самият Богдан Дину също изяви желание да играе\", разкри Пулев и добави, че се чувства в перфектна форма: \"Все по-добър и по-добър съм. Имам чувството, че на 60 ще съм най-добър. Мечтаната почивка е с правилните хора.\"", "date": "2019.11.14", "title": "Кобрата: Анди Руис ми е една идея по-удобен"}
{"url": "https://www.monitor.bg:443/bg/a/view/krojat-deveti-sezon-na-otkradnat-jivot-180807", "text": "Медицинската драма „Откраднат живот“ ще получи нов девети сезон. Това стана ясно по време на церемонията по връчването на зрителските награди на Нова тв. Както „Монитор“ първо писа, хитовият сериал грабна най-много награди на събитието, което се проведе снощи. За новите епизоди загатна сценаристката Христина Апостолова, когато прие наградата за най-добър сериал (за сезона „Анатомия на гнева“). Тя заяви, че тази голяма любов на зрителите към поредицата сигурно ще „роди“ поне още един сезон. Юлиан Вергов не присъства на церемонията, за да вземе своето отличие за любим тв актьор. От негово име на сцената излезе колежката му Деси Бакърджиева. \"Той не я заслужава, а целият екип на откраднат живот!\", намигна тя. Диана Димитрова, която обра погледите с красива черна рокля, прие с вълнение приза за най-добра тв актриса и заяви: Актрисата Галя Александрова, позната на редовия зрител като най-мразената екранна свекърва Бонка, връчи наградата за изгряваща звезда – поредната в актива на „Откраднат живот“. Тя отиде при малкия чаровник Петър Милошев. \"Искам да благодаря на екипа и на зрителите, че гласувахте за мен, както и на Владо Карамазов и Юлиан Вергов, че ми помагаха в сериала“, сподели детето. В категориите за кино големите победители са филмът „Привличане“ и двамата главни герои в него – Александър Сано и Яна Маринова. Сано, който беше придружен на церемонията от съпругата си Нели Атанасова и дъщеричката им Ава, бе избран за любим кино актьор. пошегува се в началото на речта си звездата от „Денят на бащата“. Маринова триумфира в категорията за най-добра актриса, като за нея вълнението беше двойно, тъй като организаторите й бяха приготвили специална изненада. Голямата Цветана Манева бе записала видео обръщение към нея, присъждайки й лична награда – „актриса самурай, защото за нея е важен пътят, а не крайната цел“. „Абсолютно наградата я заслужава Койна Русева“, сподели Яна и благодари на целия екип и на зрителите. Наградата за любима уеб поредица отиде при екипа на „Следвай ме“. „За нас беше нереално да спечелим тази награда. Да стоим с вас в тази сцена е нещо много голямо, благодарим на всички.“, сподели развълнувано певицата Тита, която е в актьорския състав на сериала. Останалите лауреати са Никол Бутева (любима уеб актриса, „Килерът“) и Илиян Илиев (любим уеб актьор, „Следвай ме“). Всяка награда беше връчена от една звезда и един фен. Водещи на церемонията бяха Галя Щърбева и Богомил Грозев, а за доброто настроение на присъстващите се погрижи и актрисата със завидни комедийни заложби Милица Гладнишка.", "date": "2019.11.14", "title": "Кроят девети сезон на „Откраднат живот“"}
{"url": "https://www.monitor.bg:443/bg/a/view/vss-podkrepi-otnovo-s-20-glasa-za-ivan-geshev-za-glaven-prokuror-180805", "text": "Пленумът на Висшия съдебен съвет повторно подкрепи номинацията на Иван Гешев за главен прокурор с 20 гласа \"за\". Същият резултат Гешев получи и на предишния вот за избор на главен прокурор, който бе проведен на 24 октомври тази година. До вота се стигна сле продължила близо 5 часа разгорещена дискусия между кадровиците на Темида и взаимни обвинения в политически пристрастия. По закон предстои ВСС да изпрати за втори път на президента предложението си за нов главен прокурор.", "date": "2019.11.14", "title": "ВСС подкрепи отново с 20 гласа \"за\" Иван Гешев за главен прокурор (СНИМКА)"}
{"url": "https://www.monitor.bg:443/bg/a/view/250-lv-minimalna-pensija-ot-1-uli-2020g-180804", "text": "В управленската коалиция се обединихме около предложението минималната пенсия да стане 250 лв. Това каза лидерът на НФСБ Валери Симеонов по време на брифинг след коалиционен съвет между ГЕРБ и Обединените патриоти в НС. Това ще бъде заложено между първо и второ четене на бюджета за следващата година, а увеличението на пенсиите засяга 800 000 пенсионери.  \"Ангажиментът ни е минималната пенсия да стане 300 лв. докрая на управлението, вървим в тази посока\", добави Симеонов.  В отговор на въпрос дали партия \"Атака\" е участвала в обсъжданията за бюджета, Симеонов отговори, че \"Атака\" е изключена от коалиция \"Обединени патриоти\", но Коалиция ГЕРБ - \"Обединени патриоти\" е запазена.\" Тя не е променена. Самата коалиция \"Обединени патриоти\" е променена\", уточни той.  Симеонов обяви още, че са се договорили първият ден от болничния да не се плаща. Той обясни, че това е заради практиката по този начин служители да си удължават почивните дни. Това ще влезе в сила от 1 януари.  Също така социално слабите децата от 4 до 6 години ще влизат в детска градина задължително, като държавата ще поеме таксите им. \"Безплатните детски градини ще са за нискодоходни семейства\" , заяви вицепремиера и министър на отбраната Красимир Каракачанов. По думите му 70 милиона лева догодина ще задели държавата за изграждане на нови детски градини и училища, като програмата ще е за 3 г.  \"Предстоящото през следващата година ни задължава да държим стабилно управленито на държавата и да залагаме на стабилно парламентарно мнозинство\", заяви от своя страна председателка на ПГ на ГЕРБ Даниела Дариткова.", "date": "2019.11.14", "title": "250 лв. минимална пенсия от 1 юли 2020-та "}
{"url": "https://www.monitor.bg:443/bg/a/view/smelata-ovca-lakon-dava-mljakoto-si-za-rokfor-180698", "text": "  Овцата лакон е на път да се превърне в хит сред овцевъдите в България. Въпреки че в резултат на селективната дейност особено във Франция породата се отглежда основно за мляко, интересът към нея тук расте всяка година. Показателно е,че от 2007 г когато е внесено първото стадо от 120 овце и 7 коча в района на Елхово, към днешна дата животните според официалните статистика наброяват вече 14 хил. Тоест над 100 пъти увеличение. През 2019 г. Членовете на асоциацията са над 40 на брой, животните под селекционен контрол са 10 хил. животни.  Това стана ясно по време на СТЕКСПО 2019 г на панаира в Пловдив. Там Асоциацията за развъждане на породата Лакон в България имаше специален щанд, а някои от членовете бяха изложили продуктите, които произвеждат от млякото й. Поради огромния интерес към френската овца един от лекторите на изложението беше французинът Бруно Красу, представител на научния институт, който обслужва кооперативите за развъждане на овцата Лакон във Франция.    И тъй като в Страната на петела интересът към качествата на синьо зеленото сирене е огромен, експертите непрекъснато работят върху генетиката на овцата Лакон. Най- вече за подобрение на качествата на млякото, морфологията на вимето и устойчивост на болести, една от които е бруцелоза. Така се оказва, че от млечните породи в света най- много се работи именно върху Лакон. Хормон на удоволствието  В сравнение с други млечни овце, лаконите не боледуват много. Те се отглеждат изцяло пасищно. Не раждат много, и произвеждат по-малко мляко от източнофризийската. За сметка на това млякото е с по-високо съдържание на мазнини и протеини, което дава по-голям добив при приготвяне на сирене.  Животните от тази порода издържат на много големи колебания в температурата. Тежат между 70 и 100 кг . Породата е добре пригодена за тежки терени с малки копита, които могат да се движат по скалистия хълм. Вълната не е забележителна. Много овце от Лакон имат дори малко вълна и главата, краката и понякога целият корем са голи. Дори могат да хвърлят един слой вълна през лятото, така че да се запазят от жегите. Те са обичайно бели. Главите им са удължени, а муцуната е леко заоблена. Ушите им се наклоняват надолу. Тези овце обаче имат доста смел темперамент и не са така послушни като другите си млечни посестрими.  Когато ги доят при овцете от Лакон има отделяне на хормона на удоволствието окситоцин. Затова те пускат млякото си по-лесно от другите млечни породи овце    Овцете обитават Южна Франция, това е Средиземноморския регион. Смята се, че живеят там отпреди 4000 до 6000 години, и въпреки пустата и груба земя са успели да се адаптират. В средата на 19 век стопаните започват да добавят генетика от други местни породи, за да произвеждат издръжлива порода овце, която дава богато мляко и добро месо. Така лаконите са използвани в две направления. Според българската развъдна асоциация на породата лакон обобщените резултати за състава на млякото при изследваните индивидуални проби показват: мазнините в литър мляко възлизат 7,1%, плътността е 33,5-34%, сухото вещество -17,2%, протеините -6,2%, лактоза -4%, сух обезмаслен белтък -11,42 % Васил Василев е един от първите, които внасят порадата Лакон в българия от Франция. Той е един от основателите на Асоциацияза развъждане на порадата Лакон в страната ни. Той прави първото стадо овце преди 4 години. Според него тя е благодатно животно. С много добра млечност, овцете не са вълнести в областта на вимето. Това има отношение към хигиената. Също така гарантира липсата на остър , натрапчив мирис на овче мляко, който не всички клиенти харесват. Фермата развива изцяло пасищно животновъдство. Овцата се чувства отлично в България, така че стадото вече наброява 600 животни от собствени приплоди. От млякото на Лакон стопаните произвеждат сирене, кашкавал, кисело мляко.", "date": "2019.11.14", "title": "Смелата овца Лакон дава млякото си  за рокфор "}
{"url": "https://www.monitor.bg:443/bg/a/view/prokuraturata-v-razgrad-razsledva-stradanijata-na-lyva-lubo-180810", "text": "Районната прокуратура в Разград е образувала досъдебно производство за проявена жестокост към лъва Любо от местния зоопарк, съобщи говорителят на Апелативната прокуратура във Варна Илка Катрева. Разследването започва незабавно и е за извършено престъпление по член 325б, ал. 1 от НК, който ангажира наказателната отговорност на всеки, проявил жестокост към гръбначно животно, на което причини смърт, тежко или трайно увреждане. Лъвът Любо от зоопарка в Разград е в тежко здравословно състояние и се нуждае от специализирана помощ, алармираха през октомври т. г. в социалните мрежи посетители на зоокъта. Според разпространените видеозаписи царят на животните е със сериозни двигателни проблеми и куца с единия си крак. Заради проблема се наложи да бъде преместен в самостоятелна клетка. Според гл. експерт \"Земеделие и стопанска дейност\" в Община Разград д-р Михаил Балтаджиев голямата котка си била претъркала крака на цимента, но това можело да се случи при всяко едно животно.  От НПО за защита на животните в Лудогорието уведомили прокуратурата за състоянието на лъва Любо и това послужило за законен повод за образуване на досъдебното производство. Правозащитниците твърдят в сигнала си, че мъжкият лъв е видимо болен и има увредена лапа. В същото време според тях договорът за медицинско обслужване на животните в зоокъта е изтекъл и не е продължен.  Разследването ще изиска медицинските документи и ще назначи ветеринарномедицинска експертиза, която да установи уврежданията на лъва, да оцени степента им и последиците от тях. Ще бъдат изискани и документи от община Разград за установяване статута на зоокъта, собствеността на животните, състоянието им и отговорните служители за отглеждането им.  Районната прокуратура в Разград е разпоредила разследването да се извърши в двумесечен срок.", "date": "2019.11.14", "title": "Прокуратурата в Разград разследва страданията на лъва Любо"}
{"url": "https://www.monitor.bg:443/bg/a/view/italija-v-pristanishte-djoja-tauro-konfiskuvaha-1176-kg-kokain-180806", "text": "Карабинери и служители на Финансовата гвардия на Италия откриха и конфискуваха в южното пристанище Джоя Тауро рекордна пратка кокаин – 1176 кг.! Дрогата била скрита в пристигнали от Южна Америка 144 кашона с банани, които пък били подредени в хладилен контейнер. Размешаните със сладкия плод пакети с наркотик били „видяни“ от служителите на силите за сигурност благодарение на свръх модерен скенер. Според публикуваните в италианските медии дописки, контейнерът трябвало да бъде натоварен в Джоя Тауро на ТИР и откаран в Германия. Антимафиоти, запознати с алъш-вериша на кокаина на едро и дребно, изчислиха, че стойността на иззетия наркотик надхвърля 250 млн. евро. Както писаха авторитетните всекидневници „Кориере дела сера“ и „Република“, заловената пратка потвърждава тезата на митничарите и полицаите в Италия, че Джоя Тауро е истински „хъб“ на дрогата от Южна Америка за Стария континент. Само от началото на тази година до конфискуването сега на рекордното количество кокаин, там са били открити и секвистирани други над 2,5 тона от скъпия и все по-търсен наркотик. Силите за сигурност предполагат, че трафикът му е организиран от властващата според тях в Джоя Тауро калабрийска организирана престъпност „ла ндрангета“ в комбина с наркокартелите от Централна и Южна Америка. Прокурорът и антимафиот №1 в областта Калабрия Джовани Бомбардиери написа в съобщение за печата, че многото кокаин е бил заловен благодарение на сътрудничеството на италианската дирекция за борба срещу трафика на наркотици и специализираното в тази сфера специално звено на Европол.", "date": "2019.11.14", "title": "Италия: В пристанище Джоя Тауро конфискуваха 1176 кг кокаин"}
{"url": "https://www.monitor.bg:443/bg/a/view/100-mashini-shte-chistjat-snega-v-pazardjishko-180812", "text": "100 бр. машини са предвидени за зимното поддържане на републикански пътища I-ви, II-ри и III-ти клас. 22 са машините, които ще почистват автомагистрала“ Тракия“ в участъка на област Пазарджик. Това стана ясно по време на планово заседание на Областния щаб за защита при бедствия. Извършени са проверки на наличните количества пясък, сол и химически вещества по опорните пунктове съгласно оперативните планове за АМ „Тракия\" и републикански пътища - I-ви, II-ри и III-ти клас на територията на област Пазарджик през сезон 2019/2020г. По данни на РД ПБЗН - Пазарджик през изминалия зимен сезон няма въвеждане на общински или областен план за защита при бедствия и съответно обявяване на „бедствено положение” в общините на територията на областта. Най-много сигнали, свързани с проблеми поради зимните условия, са получени на територията на РС ПБЗН - Пазарджик, Родопската част на областта и района на Средна гора. Като цяло броят на произшествията е по-малък от предходните 3 зимни периода, а сигналите за бедстващи хора през последните 3 зимни периода е значително намален. Една от вероятните предпоставки за това е своевременното предупреждение в средствата за масово осведомяване за предстоящи снеговалежи и препоръките за ограничаване на пътуванията в районите с предстоящ обилен снеговалеж. От анализите на произшествията от предходните зими могат да се определят следните критични участъци от пътната инфраструктура, които са основно в Родопската част на областта: Белово-Юндола, Варвара-Велинград-Юндола, Батак-Картела, Пещера-Батак, районът около летовище \"Свети Константин\" и курортен комплекс Цигов чарк, пътят Юндола-Белмекен, пътят за село Фотиново и Велинград-Сърница. В района на Средна гора е пътят Панагюрище-Панагюрски колонии. На тези участъци Областно пътно управление и общинските администрации трябва да отделят особено внимание и технически ресурс за преодоляване на последиците от обилни снеговалежи.Географските особености, които способстват за обилни снеговалежи на територията на Пазарджишка област са оценени от Министерството на финансите и в Държавния бюджет за 2019 година спрямо 2018 година са завишени средствата за трансфери за зимно поддържане и снегопочистване на общински пътища на 9 от 12-те общини.  Това са Батак, Белово, Брацигово, Лесичово, Панагюрище, Пещера, Ракитово, Септември и Стрелча.В общините Белово, Пещера, Ракитово и Сърница, зимното поддържане се осъществява от общински звена и предприятия към съответните общини. В общините Батак, Брацигово, Велинград, Лесичово, Пазарджик, Панагюрище, Септември и Стрелча се провеждат процедури за избор на фирма-изпълнител за зимно поддържане и снегопочистване. Поддържането на републиканските пътища на територията на Областно пътно управление - Пазарджик се осъществява по два договора:- За автомагистрала „Тракия\" изпълнител на договора е “Автомагистрали” ЕАД, София, а по републикански пътища I-ви, II-ри и III-ти клас на територията на област Пазарджик изпълнител на договора е ДЗЗД “Пътно Поддържане Област Пазарджик и Област Пловдив” - Пловдив.  ", "date": "2019.11.14", "title": "100 машини ще чистят снега в пазарджишко "}
{"url": "https://www.monitor.bg:443/bg/a/view/hari-stajls-trygva-na-turne-180798", "text": "Певецът Хари Стайлс ще стегне куфарите за световно турне. Догодина солистът на One Direction ще тръгне на обиколка, за да популяризира втория си самостоятелен албум Fine Line, който предстои да се появи на музикалния пазар. Турнето Love On Tour ще започне с концерт в Бирмингам на 15 април 2020 г. То ще отведе 25-годишния изпълнител в континентална Европа, САЩ и Мексико. Последният концерт ще е в Мексико на 3 октомври. За концертите си в Европа Стайлс ще бъде придружен от изгряващата звезда King Princess, а за тези в САЩ - от певицата и композиторка Джени Луис, докато изпълнителката на реге ог Ямайка Кофи ще се качи на сцената в Мексико, за да участва в последното шоу от турнето му. Скоро ще бъдат оповестени датите на предстоящите му концерти в Южна Америка, а подробностите за изявите му в Азия и Австралия ще станат ясни догодина.", "date": "2019.11.14", "title": "Хари Стайлс тръгва на турне"}
{"url": "https://www.monitor.bg:443/bg/a/view/ibrahimovich-se-sboguva-zrelishtno-sys-sa-sht-180809", "text": "Шведският таран Златан Ибрахимович се сбогува с Лос Анджелис и по-конкретно с футболния „ЛА Галакси“ в типичен свой стил в социалната мрежа Instagram. \"Дойдох, видях, покорих. Благодаря ти, „ЛА Галакси“, че ме накара да се почувствам отново жив. До всички фенове на „Галакси“ - поискахте Златан и аз ви дадох Златан. Моля. Историята продължава… А сега отивайте да гледате бейзбол\", написа Ибрахимович и гарнира със снимка, на която е разперил ръце над целия град, Договорът на шведа с американския клуб изтече, като все още не е ясно къде той ще продължи своята кариера. Първоначално имаше индикации, че може да остане в клуба, а впоследствие самият Ибра мистериозно загатна, че се е запътил към Испания. Интерес към него има и от „Милан“, но голаджията вече е носил екипа на „росонерите“, а в автобиографичната си книга подчертава, че единственият клуб, за който би играл пак, е родният му „Малмьо“.", "date": "2019.11.14", "title": "Ибрахимович се сбогува зрелищно със САЩ"}
{"url": "https://www.monitor.bg:443/bg/a/view/tanciori-ot-filip-kutev-otglejdat-ohluvi-v-sevlievo-180693", "text": "Танцьори от най-представителния български танцов ансамбъл „Филип Кутев” отглеждат охлюви в Севлиево. Пламен Пенчев и приятелката му Паулина Мануилова работят известно време като инструктори по танци в Норвегия и Германия. Спестените си средства решават да вложат в нещо и се насочват към животновъдството. След като задълбочено проучват различните възможности, те се ориентират към отглеждането на охлюви. „От времето, прекарано в чужбина вече знаехме, че консумацията на охлюви в Западна Европа е голямо и затова решихме да се насочим в тази посока. Днес изнасяме около 95% от продукцията си за чужбина”, споделя Пламен. Фермата за охлюви на Пламен и Паулина е създадена през 2012 г. като площта и е 2140 кв. м. В нея се отглеждат между 600-750 хил. охлюва. Пламен обяснява, че оптималната гъстота на заселване на рогатите е между 280 и 350 броя на 1 кв.м. Онези, които биха решили да се насочат към отглеждането на охлюви, мъжът съветва да не бързат и да не се хвърлят да правят големи ферми, а да започнат отначало с малка ферма от 1 дка. За изграждането на такава ферма са необходими 15 хил. лв. Половината от тези средства са за дългосрочна инвестиция и включват материалите за изграждането на самата ферма. А останалите 7-8 хил. лв. са за закупуване на малките новоизлюпени охлювчета.  „Най-голямата и основна грешка, която правят повечето хора, които решават да се насочат в отглеждането на охлюви, е да тръгнат да правят големи ферми с размах. И много бързо да фалират. В интернет има ного информация, че в чужбина охлювите се продавали по 40 евро за кг и че инвестицията се избивала още първата година. И хората се хващат на тази въдица за бързо и лесно забогатяване. Това обаче не е вярно. Нито цената е вярна, нито, че парите толкова бързо се връщат. Кажете ми едно дърво, което още на първата година започва да ражда плодове. Няма такова. Инвестицията за 1 дка ферма се връща чак на третата година, ако отглеждането се извършва планомерно и разумно”, твърди Пламен.  И обяснява с проста математика как върви разпредялянето на инвестицията. Във ферма с големина 1 дка се отглеждат около 300 хил. охлюва. Цената им в момента е 4,50 лв. за кг живо тегло. Максималният добив от такава ферма е 3 тона т.е. около 13 500 лв. От тях обаче, през първите две години половината пари отиват за връщане на дългосрочната инвестиция, а останалите за закупуване на излюпени малки. Така, че на практика печалбата започва да идва чак на третата година. Дотогава всичко е в графата инвестиция и разходи. Пламен Пенчев разказва, че бизнесът с охлюви преминава през три етапа: угояване, люпене и производство на преработено месо и продукти. Повечето хора у нас, които са избрали да се занимават с това, остават на първия етап. Те угояват и продават стоката. Пламен и Паулина са затворили цикъла, като се занимават с люпене на малките и имат цех за преработка на месото. Основната част от тяхната продукция е за износ. У нас, за съжаление, все още магазините и ресторантите, които решават да заложат на охлюви в менюто си, не са чак толкова много. А това е погрешно, тъй като охлювът е едно от най-чистите животни в природата и месото му притежава изключителни вкусови качества. Отглеждането на охлюви за угояване продължава 4 месеца и започва с изграждането на фермата. В нея много е важно да се направи така, че: от една страна охлювите да не избягат, а от друга – при тях да не влизат хищници, които да ги изядат. За първото има няколко начина: чрез електропастири, италианска мрежа или чрез очертаване на фермата със смес от грес и морска сол. Пламен и Паулина използват само морска сол. Трудно е предпазването от хищници: мишки, плъхове, жаби, гущери, язовци, таралежи, свраки, сойки и дроздове. Срещу летящите хищници работа върши поставянето на покривна мрежа. От другите хищници обаче, нещата често се получават доста трудно. Вътре в самата ферма трябва да се изгради дъждовална система, която всеки ден да овлажнява въздуха и терена. На земята се поставят дървени „масички”, които имат двойно предназначение. Върху тях се насипва фуража за храна на рогатите, а при силно слънце, под тях те се залепват и се крият на сянка.  Хубавото при охлювите е това, че те никога и от нищо не боледуват и поради това не се налага да бъдат ваксинирани или да им се дават лекарства. Единствено биха могли да бъдат поразени от атмосферните условия. Охлювите издържат на топлина до 35 градуса и на студ до 0 градуса. Ако температурите паднат под нулата, те изпадат в хибернация (зимен сън). След това в продължение на една седмица те се обдухват с вентилатор за да се охладят. При тази процедура те олекват с 20-30%. Така живи, но заспали, те се прибират в хладилна камера на температура от +5 градуса и там могат да изкарат до 7 месеца. В този вид, хибернирани, те се и продават.  Отглеждането на охлювите е сезонно. Започва обикновено през април и продължава до края на юли. Някои се изкушават през август да заложат и втора „реколта”. Това обаче е доста рисковано, предупреждава Пламен. Причината е, че отглеждането на второто люпило ще трябва да продължи до края на ноември, а тогава температурите започват да падат доста, особено през нощта и има голям риск животните или да не могат да бъдат угоени, или да умрат.  Интересен е въпросът със създаването на потомство. Охлювите се излюпват от хайвер. Известно е, че те са двуполови животни т.е. всяко от тях може да бъде мъжко и женско. Размножават се чрез чифтосване, като в двойката единият приема функции на мъжкия, а другият снася яйцата. След чифтосването „мъжкият” обаче може да стане част от друга двойка, където да е „женска”. Така на теория всеки един от охлювите може да снесе яйца. Има обаче случаи, при които някои от екземплярите си остават само мъжки или женски. Една женска снася 120 яйца, смъртността при които е обаче доста висока. При дивите охлюви от тези 120 оцеляват едва 5 яйца. Във фермите вече е постигнато сериозно намаляване и смъртността е едва около 10-20%. Т.е. от 120 около 100 яйца оцеляват.  В България охлювения бизнес все още е слабо разпространен, 25 ферми, от които едва 5 са професионални. Това е много добре за малцината, занимаващи се с него, тъй като не са застрашени от монопол от страна на големите играчи и изтласкане на малките от пазара. В същото време обаче, отглеждащите охлюви са ощетени откъм европейското субсидиране, тъй като според директивите това не било приоритетно животновъдство и много трудно човек би могъл да пробие и да получи евросубсидия. Според Пламен отглеждането на охлюви не може да се определи като бизнес, а като занаят и като едно спокойно животновъдство, за развитието на което е необходимо голямо търпение, защото нещата там се случват „по охлювски”, т.е. бавно. Подобно на други бизнес сектори и тук българите са направили всичко възможно да се самоочернят пред чужденците. „Доста трудно беше в началото да убедим чуждите си партньори, че им предлагаме добра и качествена стока и че ние нямаме намерение да ги лъжем и мамим. И причината да гледат на нас с недоверие бе, че вече си бяха патили от други българи, които ги бяха мамили с некачествена стока, с количество или с пари. Отне ни немалко време да успеем да си върнем доброто име и да започнат да гледат на нас с доверие като търговски партньори”, споделя Пламен. „Европейският пазар е много динамичен, а изискванията на клиентите са големи. Ние знаем това. Въпреки трудностите сме се убедили, че качествения продукт се налага на пазара и не можем да направим компромис с това. Мотото, което винаги ни е водило, е: „Качеството е наш приоритет”, заявява съдружничката му в бизнеса и вярна спътница в живота Паулина. Проявилите интерес могат да се запознаят с фермата на двамата млади ентусиасти и да намерят повече информаци на сайта им:  Охлювите днес у нас може и да не са особено популярни в родната кулинария. В миналото обаче те са били неизменна част от българската трапеза. Известният банкер Буров споделя в мемоарите си: „От охлюва майка ми вареше поне десетина вида яхнии, габровките двайсет вида, тревненките – трийсет вида. Охлювът и гъбите са деликатеси. Но кой цени охлюва. Никой. Ние взимаме вонящо говеждо месо, старо и жилаво, та и вълците не биха го яли, и плащаме за него десеторно повече. Защо? Защото сме невежи в храненето. Храната е основата на живота. Но за тази основа днес ние знаем толкова малко”, споделя най-богатият българин през първата половина на ХХ век. Охлювите са не са само почти непозната за нас днес храна, но и лекарство. При язви и гастрити се препоръчва поглъщането на необработени сурови охлюви. А според най-последните изследвания охлювите са полезни и при ставни и ревматоидни заболявания. Лечебната сила се дължи на тяхната слуз, която ги предпазва при преминаването през мръсни места. Слузта има и регенеративни функции. Изключително ценна е и тяхната кръв, в която протеинът хемоцианин притежава силни антитуморни, антибактериални и имуностимулиращи качества. От охлюви се изработват и козметични продукти срещу старенеето на кожата.", "date": "2019.11.14", "title": " Танцьори от „Филип Кутев” отглеждат охлюви  в Севлиево"}
{"url": "https://www.monitor.bg:443/bg/a/view/trima-bratja-s-godini-razmenjat-falshivi-telefoni-sreshtu-istinski-180811", "text": "В американския щат Калифорния бе разбита престъпна групировка, оглавявана от трима братя от китайски произход, която в продължение на години е обменяла фалшиви айфони срещу истински и по този начин е ощетила компанията Apple с повече от 6,1 милиона долара, пише местната преса. Групата измамници действала на територията на САЩ от 2011 година. Престъпниците купувала фалшиви айфони и айпади в Китай, а след това ги внасяли в САЩ с помощта на куриерските компании DHL и FedEX, където имали свои хора. Според разследващите става дума за реплики с изключително добро качество, като дори техните IMEI съответствали на номерата на истински, съществуващи устройства. След като телефоните се озовавали на американска земя, те били умишлено повреждани, давани в различни сервизи на много места, където били заменяни за нови, вече истински мобилни апарати. След това въпросните айфони били продавани в Китай и други държави, където цената им е по-висока, отколкото в САЩ. По този начин са били „пласирани“ повече от 10 000 телефона. Според ФБР престъпната група е действала в най-малко 40 американски щата, като пипалата им стигнали дори до Канада. В групировката имало около 15 души, като главатари на бандата били трима братя на име Лиао – натурализирани китайци, и техните съпруги, а седалище на престъпниците бил град Сан Диего. Останалите членове били от Китай, Виетнам и Русия, като повечето от тях са американски граждани. В хода на разследването са извършени 11 ареста, а едновременно с това са конфискувани 250 000 щатски долара и около 120 айфона. На престъпниците ще бъдат повдигнати обвинения по 76 точки, като най-сериозните от тях са мошеничество, заговор с цел пране на пари, кражба на лични данни. Лидерите на групировката може да се озоват за 20 години зад решетките. През април т.г. Подобна незаконна схема бе разкрита в щата Орегон, като тогава загубите на Apple бяха оценени на 1,2 милиона долара. През октомври китайският студент, който непосредствено се е занимавал с обмен и изпращане на айфони в Китай, бе осъден на три години затвор и глоба от 200 000 долара, но не бе съобщено дали е имал съучастници. Любопитен е фактът, че печалбата, която е прибирал осъденият била 20-30 долара за всяко мобилно устройство. В момента ФБР проверява дали между тези престъпления има връзка.", "date": "2019.11.14", "title": "Трима братя с години разменят фалшиви телефони срещу истински"}
{"url": "https://www.monitor.bg:443/bg/a/view/dara-napisa-novoto-si-parche-s-avtora-na-kajli-minoug-180793", "text": "Дара може да се похвали с ново парче. Ella Ella вече е в радиоефира и на всички стрийминг платформи, а след седмица ще се сдобие и с видеоклип. Младата изпълнителка е и един от авторите на новата си песен, която сътворява в колаборация не с кого да е, а с Крис Иънг – автора на някои от най-големите хитове на Кайли Миноуг, Род Стюърт и Джейсън Деруло. В екипа по написването на Ella Ella е и Марс Корай – един от най-талантливите автори на поп музика в Норвегия. Тримата се срещат по време на първия международен лагер за писане на песни в Боровец тази пролет. „Направихме Ella Ella в последния ден от Sofia Songwriting Camp. Вдъхнових се от професионализма на хората, с които имах късмета да работя. Текстът се роди много бързо и още докато го пишех, чувах мелодията в главата си. Това е едно от най-запомнящите се и любими парчета, които съм правила някога“, споделя Дара.", "date": "2019.11.14", "title": "Дара написа новото си парче с автора на Кайли Миноуг"}
{"url": "https://www.monitor.bg:443/bg/a/view/na-vtoro-chetene-ns-zabrani-razkrivaneto-ili-poddyrjaneto-na-anonimni-bankovi-sejfove-180795", "text": "Парламентът забрани разкриването или поддържането на анонимни банкови сейфове или с фиктивно име. Това става ясно от приетите промени на второ четене в Закона за мерките срещу изпиране на пари. Промените гласят още, че издателите на електронни пари и техните представители могат да не прилагат някои от мерките за комплексна проверка на клиента по отношение на електронни пари, когато въз основа на оценка на риска е установен нисък такъв и са изпълнени едновременно няколко условия. Сред тях са платежният инструмент да не е презаредим или на максимален месечен лимит на плащанията. Също така и максималната електронно съхранявана сума да не надхвърля левовата равностойност на 150 евро или тяхната равностойност в друга валута.", "date": "2019.11.14", "title": "НС забрани анонимните банкови сейфове"}
{"url": "https://www.monitor.bg:443/bg/a/view/nacionalen-gard-se-kontuzi-pri-pobeda-na-levski-lukojl-180794", "text": "Гардът на \"Левски Лукойл\" Чавдар Костов се контузи в двубоя срещу \"Цмоки\" (Минск) от турнира ФИБА Къп и игра само 14 минути, след което напусна в началото на втората част накуцвайки. \"Получих удар в коляното. Дано да е леко. Лекарите прецениха да не играя до края на мача. Ще премина на резонанс и дано да не е сериозно\", обясни Костов.  \"С този мач допълнително се доказа, че силите са изравнени в групата и никой не е сигурен в класирането си. Надявам се да покажем същата игра и следващата седмица и да си осигурим преминаване напред\", добави още националът. \"Левски Лукойл\" победи със 75:64 над лидера в група F \"Цмоки\" и вече е с актив 2-2. В другия мач от групата \"Днипро\" победи \"Киев\" със 79:76 и допълнително завърза интригата. \"Цмоки\" е начело с три победи и една загуба, \"Киев\" подобно на \"Левски\" е с 2-2, а \"Днипро\" е с актив една победа и три поражения. В следващия кръг \"сините\" гостуват на \"Киев\". Иначе Куан Чийтъм и Брандън Йънг вкараха по 14 точки срещу \"Цмоки\", а Чийтъм добави още 7 борби и 6 асистенции. Венци Петков реализира 12 точки, а Йордан Минчев - 11 точки и 9 борби. За състава от Беларус Александър Гаврилович приключи с 19 точки и 11 борби, а Бранко Миркович вкара 14.", "date": "2019.11.14", "title": "Национален гард се контузи при победа на \"Левски Лукойл\""}
{"url": "https://www.monitor.bg:443/bg/a/view/sega-obgazi-efira-s-lyji-za-peevski-180796", "text": "Вестник „Сега“ на газовия барон Сашо Дончев никога не е крил, че е част от организираната медийна група, която методично разпространява фалшиви новини и откровени клевети срещу депутата и издател на „Телеграф медиа“ Делян Пеевски. Медийният конгломерат на обединените от интересите си олигарси Сашо Дончев, Иво Прокопиев и Цветан Василев действа като добре смазана машина и е все по-очевидно, че редакционната им политика се контролира от една и съща „планьорка“. За читателите – така ние, журналистите, наричаме оперативката, на която разглеждаме задачите и събитията за деня. Планьорките на организираната медийна група на олигархията започват и завършват с фалшивото клише, че Делян Пеевски е медиен магнат от космически мащаб. Според зле изфабрикуваните фалшиви новини Пеевски контролира БНТ, БНР, СЕМ, Нова тв, разпространението на печата, а вероятно държи вестници и телевизии в Африка, Азия, Тихоокеанския басейн и Централна Америка. Сега сериозно. „Близък на Пеевски юрист ще пише нова медийна регулация“, лъже в заглавие в. „Сега“. В статията, посветена на промените в Закона за радиото и телевизията, пише че „представител на изключително близката до властта и до депутата Делян Пеевски телевизия Канал 3 се оказа част от експертната група, която ще прави предложения за мащабни промени в Закона за радиото и телевизията”. Според вестника ставало въпрос за юрист на Канал 3, а манипулацията в случая е, че тази телевизия е „изключително близка“ на Делян Пеевски. Припомняме, че Делян Пеевски се отказа от придобиването на Канал 3 още през март 2016 г. и това бе подробно отразено в медиите, включително и от гравитиращите около задругата на Сашо Дончев, Иво Прокопиев и Цветан Василев. Три години и половина по-късно обаче все пак се повтаря сектантската мантра, че Канал 3 е „изключително близка“ до Пеевски. Внушението е ясно – че едва ли не тази телевизия принадлежи на Пеевски. Припомняме още, че Делян Пеевски е издател на вестниците „Телеграф“, „Монитор“, „Политика“, „Меридиан мач“ и интернет-агенцията „Монитор“ и хъшлашкото обвързване на името му с други медии е манипулативно. Що се отнася до промените в Закона за радиото и телевизията, очевидно там е „заровено кучето“, което кара олигархията да губи самообладание. В комисията, която ще работи по промените в закона, влизат още членът на СЕМ Бетина Жотева, генералният директор на БНТ Емил Кошлуков, членът на УС на БНТ Христо Томов, юристът на БНР Елена Великова, юристите на бТВ и Нова тв Господин Йовчев и Елена Великова, шефът на асоциацията на частните радиа и телевизии АБРО Анна Танова и бившият директор на БНР Валерий Тодоров. Това е експертната група, съставена изцяло от представители на гилдията на електронните медии, която ще предлага новите правила в закона за въпросните електронни медии. Самите предложения нямат силата на закон. Те подлежат на обществено обсъждане, редакция, разглеждане в парламентарни комисии, две гласувания в Народното събрание. При това положение намесването на името на Делян Пеевски като някакъв властелин в сянка, който едва ли не стои зад промените в закона за радиото и телевизията, е, меко казано, неадекватно. Простичко казано, „Сега“ обгази читателите си с една миризлива пропагандна лъжа.", "date": "2019.11.14", "title": "“Сега“ обгази ефира с лъжи за Пеевски "}
{"url": "https://www.monitor.bg:443/bg/a/view/476-tonen-bager-trygna-na-samohod-kym-rudnik-v-marica-iztok-180800", "text": "Нов роторен багер от типа КWK  400 L, тежащ 476 тона, потегли със скорост от 8 м/минута към бъдещето си работно място в източномаришкия рудник „Трояново – север“. До седмица за там ще потегли и вторият багер от типа KWK 2000 с двойно по-голямо тегло, който ще замени три от досегашните машини през следващата година. Багерите са на обща стойност 25 848 663 евро, като половината от средствата идват от Европейската банка за възстановяване и развитие чрез фонд „Козлодуй“, а останалите са от собствените приходи на държавното „Мини Марица изток“ ЕАД-Раднево. Стартът на проекта за обновяване на тежката минна механизация е бил даден преди 3 години, две години е продължило проектирането, доставката на частите и монтажа им от полско-българския консорциум „FAMUR-Българска енергетика“. Първата машина е с производителност от 1200 куб в /час, а втората е с 4 500 куб м /час. Управлението им се осъществява от екипажи с по 3 и 5 специалисти. Пускът на две такива нови машини едновременно се случва за пръв път през последните 3 десетилетия, коментира изпълнителният директор на минното дружество Андон Андонов. Приветствия към монтажниците и миньорите пък отправиха министърът на енергетиката Теменужка Петкова и зам. изпълнителният директор на ЕБВР Валентин Шайдер. По думите на министър Петкова двата нови багера ще повишат чувствително производителността в открития въгледобив. Тя увери, че и за в бъдеще ще продължим да разчитаме на конвенционалната енергетика. Това е записано и в интегрирания план , който предстои до края на годината да бъде внесен в ЕК. Според ръководителя на международния консорциум Николай Райчев 60 на сто от металните конструкции са българско производство, електрониката и двигателите са снабдени с тройни защити, очакванията са конструкциите да не бъдат подменяни през следващите 50 години. От началото на годината от трите открити рудника на „Мини Марица изток“ ЕАД са доставени на топлоцентралите в комплекса 27 млн. т въглища, разкрити са 85 млн. т, което е своеобразен рекорд. Очакванията са дружеството да завърши финансовата година на печалба. Теменужка Петкова е категорична, че не може да се очаква газова криза и напомни, че имаме достатъчно запаси в съответствие с наредбите в газохранилищата. Вече се работело активно по възстановяване на излезлите от строя заради пожар на 24 юни мощности в държавната ТЕЦ „Марица изток-2“. Според изпълнителния директор на централата инж. Живко Динчев към момента застрахователят я привел 8 млн лв авансово, ремонтът се очаква да достигне 15 млн лв., все още не е завършило следствието за причините, довели до пожара.", "date": "2019.11.14", "title": "476-тонен багер тръгна на самоход към рудник в „Марица изток“"}
{"url": "https://www.monitor.bg:443/bg/a/view/predpriemachi-prognozirat-po-malko-investicii-v-promishlenostta-prez-2020-g-180791", "text": "Инвестиционната бизнес анкета на Националния статистически институт, проведена сред предприемачи през октомври 2019 г., показва, че предприемачите очакват инвестициите през настоящата година да са с 10,5% по-малко в сравнение с предходната 2018 г. Според собствениците на фабрики най-голям относителен дял в инвестициите през 2019 г. се очаква да формира производството на стоки за междинно потребление (40,5 на сто), следвано от енергетичните и свързаните с водата сектори (23,7%) и производството на недълготрайни потребителски стоки (18,7 на сто). По данни от бизнес анкетата прогнозите за 2020 г. са за намаление на обема на инвестициите в промишлеността с 9,1% спрямо 2019 г., като около 34% от предприятията не планират разходи за придобиване на дълготрайни активи през следващата година. В структурата по основни производствени групировки отново производството на стоки за междинно потребление формира най-голям относителен дял - 37,6 на сто. След него се подреждат енергетичните и свързаните с водата сектори и производството на недълготрайни потребителски стоки - съответно с 31,9 и 16,1%. По направление на инвестициите през 2020 г. с най-голям дял се очаква да бъдат тези за увеличаване на производствения капацитет - 39,3% от общия стойностен обем на инвестициите в промишлеността. На второ място, с 29,8% дял са предвидените инвестиции за заместване на износеното оборудване, следвани от тези за механизация или автоматизация на съществуващи производствени процеси и за въвеждане на нови производствени технологии - със 17,8%, и за опазване на околната среда, мерки за сигурност и други - с 13,1%. По отношение на факторите, които биха повлияли върху решенията на мениджърите за инвестиции през 2020 г., преобладават позитивните оценки на въздействие (\"стимулиращо\" или \"много стимулиращо\") при \"търсене на продукцията\", \"финансови ресурси или очаквани печалби\" и \"технически фактори\". При групата \"други фактори\" 28,4 на сто от анкетираните посочват влиянието им като \"стимулиращо\", 34,9% от тях се въздържат от оценка, а 25,6% отговарят, че факторът не оказва влияние.", "date": "2019.11.14", "title": "Предприемачи прогнозират по-малко инвестиции в промишлеността през 2020 г."}
{"url": "https://www.monitor.bg:443/bg/a/view/puskat-nova-koncesija-za-letishte-plovdiv-180784", "text": "„Летището е изключително важно за Пловдив, като очакваме до края на годината да бъде обявена концесията, което да привлече повече полети към област Пловдив и по-конкретно към зимния курорт Пампорово“. Това заяви министърът на туризма Николина Ангелкова в рамките на 11-та Международна туристическа среща в Пловдив. Тя уточни, че ще предложи форума - Международния съвет по туризъм, да се впише в годишната програма за Национална туристическа реклама на страната, с което ще насърчи устойчивото му надграждане. Това тя ще направи по време на Националния съвет по туризъм, който ще се проведе на 19 ноември в к.к. Боровец. За първите девет месеца на годината има 7,8 милиона чуждестранни туристи, които са посетили България, което е спад от 0,8%. 2,8 милиарда евро са приходите от международен туризъм, което е спад от 0,3%. 4,6% е ръстът от нощувки или в парична стойност това са 1,350 млрд. лева, съобщи още министър Ангелкова. „Пловдив се превръща в туристическо средище не само заради безспорното си място в културната карта на света, но и с богатото си културно наследство, разнообразни културни прояви,а през последните няколко години туристическата индустрия в Пловдив преживя истински бум”, заяви кметът на Пловдив Здравко Димитров при откриването на форума. „Пловдив има огромен потенциал. Ще продължим да увеличаваме ръста на туристически посещения, още повече, че през настоящата година сме Европейска столица на културата и привлякохме вниманието на хора от цял свят към България и Пловдив“, подчерта кметът. Той заяви, че община Пловдив ще продължи проекта Европейска столица на културата и занапред, като ще продължи да подпомага инициативи и събития, които допринасят за утвърждаването на Пловдив като привлекателна дестинация за културен туризъм. „Пловдив е една от 9-те дестинации, които Министерството на туризма разработи още през 2015 г. и които всяка една година надграждаме чрез тяхното популяризиране, използвайки различни форми на дигитална и традиционна реклама“, коментира министър Николина Ангелкова.  Тя не пропусна да отбележи, че градът има сериозен потенциал  по отношение на и на балнео и спа туризма, за което има подписано споразумение с германските здравно-осигурителни каси за посещения на немски туристи. Основната тема, върху която попада фокусът на тазгодишното издание на Международната среща по туризъм, е „Епископската базилика и мозаечното наследство на Филипопол “ в чест на включването им в индикативния списък на ЮНЕСКО за значими културни и природни обекти. Общият брой на участниците на форума е 76 от 14 държави - Турция, Германия, Украйна, Кипър, Италия, Англия, Мароко, Македония, Хърватия, Словакия, Румъния, Швеция, Нигерия и България. Срещата е част от събитийния календар на Община Пловдив, който събира отново на едно място международни и български експерти от туристическия бранш, представители на общините. Сред официалните гости на събитието бяха и областният управител Дани Каназирева, председателят на Общинския съвет инж. Александър Държиков, заместник-кметът Йордан Ставрев, изпълнителният директор на фондация „Пловдив 2019“ Кирил Велчев и други.", "date": "2019.11.14", "title": "Пускат нова концесия за летище „Пловдив”"}
{"url": "https://www.monitor.bg:443/bg/a/view/menda-stojanova-iskanijata-na-sindikatite-sa-po-skromni-zashtoto-budjetyt-reshava-problemi-180783", "text": "Тази година исканията на синдикатите бяха доста по-скромни, защото бюджетът удовлетворява и решава доста проблеми. Това каза председателят на Бюджетна комисия и депутат от ГЕРБ Менда Стоянова по време на брифинг след среща с КНСБ.  По думите на Стоянова работна група трябвало да 0изработи социалните мерки за 2021 година. \"Срещата беше в конструктивен дух, както обикновено\" , подчерта тя и добави, че между двете четения на бюджет 2020 можело да има известни промени. Президентът на КНСБ Пламен Димитров, зави, че е доволен от това, че има близо половин милион лева повече за разходи, както и над милиард за здравни плащания. Но по думите му трябвали още 7 милиона лева за заплати в здравеопазването. \"Всички в сектора като здравни служители в детски градини и училища трябва да получават минимум 900 лева\", каза той. Също така 15 милиона лева повече иска КНСБ за земеделието, както и повече пари за младите учени. От КНСБ искат и увеличение в социалната сфера и 20% ръст на заплатите там .\"Това ще струва около 22 милиона лева\", отбеляза Димитров. Синдикатът иска и ръст на минималната и максималната пенсия.", "date": "2019.11.14", "title": "Менда Стоянова:  Исканията на синдикатите са по-скромни, защото бюджетът решава проблеми "}
{"url": "https://www.monitor.bg:443/bg/a/view/bsp-poiska-ostavkata-na-boil-banov-180782", "text": "От Българската социалистическа партия искат оставката на министъра на културата Боил Банов. Това стана ясно по време на брифинг на БСП в Народното събрание.  Симов каза още, че левите са сезирали и прокуратурата и се надяват сега държавното обвинение да се сезира за действията на Банов.", "date": "2019.11.14", "title": "БСП поиска оставката на Боил Банов"}
{"url": "https://www.monitor.bg:443/bg/a/view/grisho-povejda-bylgarija-sreshtu-myri-i-gofen-180801", "text": "Григор Димитров ще изведе България като играещ капитан в първата отборна надпревара АТР Сup срещу съставите на Великобритания, Белгия и Молдова. Жребият изпрати нашите в група „С“, мачовете от която започват на 3 януари 2020 г. в Сидни. Страната ни зае мястото на Швейцария в потока след отказването на Роджър Федерер. Първият ни съперник ще е Великобритания, който ще участва, благодарение на „защитения ранкинг“ на Анди Мъри, докато Давид Гофен повежда белгийците. Молдовците влизат в надпреварата с ранкинга на първата си ракета Раду Албот, който е 46-ти в света. Играещият капитан на България Григор Димитров избра и състава, с който ще влезе в битката. В него 20-ият в АТР класацията включи втората ни ракета Димитър Кузманов (№417), Александър Лазаров (№509), Александър Донски (№592) и 18-годишния Адриан Андреев (№677). „Очаквам с нетърпение да играя на ATP Cup, където ще бъда играещ капитан. Нямам търпение да започна тази подготовка. Радвам се за младите момчета, които ще дойдат с мен и за това, че ще бъдем едни от първите участници, обяви Григор на пресконференцията си в София преди седмица. - ATP Cup помага на всички. В Австралия е, всички сме там в този етап на годината. Според мен е прекрасно събитие. Радвам се, че ще можем да играем и с другите момчета.“ АТР Cup се провежда в три австралийски града - Пърт, Сидни и Бризбейн, в рамките на 10 дни (3 до 12 януари), като ще служи за подготовка за Откритото първенство на Австралия. В него ще участват 24 страни. Турнирът е с награден фонд от 15 милиона долара, ще носи 750 точки за ранглистата на победителите. При избора на участници се гледа само ранкинга на най-високо класирания състезател от всяка държава. Точки се заработват с всяка една победа в турнира, а колко са те зависи от позицията на победителя в ранглистата, както и мястото на опонента му. Ако играч измежду първите 300 победи представител на топ 10 в груповата фаза, той ще получи 75 точки. Ако това се случи на четвъртфинал - 120 точки, на полуфинал - 180, а на финал – 250. При двойките тази точкова система не важи. Всяка победа в груповата фаза носи 25 точки, на четвъртфинал - 35, във финалната четворка - 55, а на финал - 85. Успех на българския тим пожела и капитанът ни за Купа „Дейвис“ Тодор Енев. „Много важно е да се използва максимално всяка една възможност, в която момчетата могат да натрупат опит в престижни турнири срещу класни съперници. Сигурен съм, че изграденият колективен дух и дългосрочната работа с момчетата от \"Дейвис“ ще допринесе за доброто представяне и в Австралия, а след това и през март за купа \"Дейвис\", заяви Енев.  ", "date": "2019.11.14", "title": "Гришо повежда България срещу Мъри и Гофен"}
{"url": "https://www.monitor.bg:443/bg/a/view/hari-i-megan-njama-da-praznuvat-koleda-pri-elizabet-vtora-180797", "text": "Британският принц Хари и съпругата му Меган Маркъл няма да посрещнат Коледа с Елизабет Втора. Ако досега за това се носеха само слухове, то сега те станаха факт, потвърден от Бъкингамския дворец. По този начин херцозите на Съсекс нарушават дългогодишната традиция по време на презниците да бъдат с кралицата. За Хари това ще бъде втори път, защото той пропусна Коледата с баба си през 2012 г., когато бе в Афганистан. Ако има някой, който да се радва на тази новина, то това е майката на Меган, при която семейството ще прекара коледните празници – вероятно в дома на Дория Регланд в Лос Анджелис. От понеделник Хари и Меган се оттеглят от обществения живот, а за Деня на благодарността на 28 ноември вече ще бъдат в САЩ. Представител на херцозите на Съсекс потвърди, че Елизабет Втора е проявила разбиране относно решението на внука си и американската му съпруга. Според Ингрид Сюуорд, автор на няколко книги за кралското семейство, кралицата може и да е била до известна степен засегната от поведението на Хари и Меган, но тя е прекалено горда, за да покаже или да каже нещо по въпроса, пише в. „Сън“. За разлика от херцозите на Съсекс херцозите на Кеймбридж – прин Уилям и Кейт Мидълтън ще посрещнат Коледа при Елизабет Втора и принц Филип заедно с децата им – Джордж, Шарлот, и Луи. Това е поредното потвърждение, че двамата братя са поели по различни пътища, както заяви Хари неотдавна.", "date": "2019.11.14", "title": "Хари и Меган няма да празнуват Коледа при Елизабет Втора"}
{"url": "https://www.monitor.bg:443/bg/a/view/remiksyt-na-old-town-road-beshe-objaven-za-muzikalno-sybitie-na-godinata-180799", "text": "Ремиксът на песента Old Town Road, дело на Lil Nas X и самия й автор Били Рей Сайръс, беше обявен за музикално събитие на годината от Асоциацията за кънтри музика, която раздаде годишните си награди снощи Бриджстоун арина в Нашвил. Преработеното парче, което освен че се лее от всички радиостанции по цял свят, озвучава дори и компютърни игри и реклами, и постогна по-голям успех дори от оригинала. С голямата награда на церемонията – Шоумен на годината, неочаквано си тръгна певецът Гарт Брукс. Всички очакваха за пръв път от осем години на сам призът да попадне в дамски ръце и то в тези на Кари Ъндърууд, която имаше завидно силна година с новия си албум Cry Pretty. В крайна сметка обаче тя се размина с наградата и се задоволи само да води церемонията заедно с Рийба Макинтайър и и Марън Морис. Последната водеше по номинации с общо шест на брой и си тръгна от залата с приз за най-добър албум за GIRL. Призът за сингъл на годината отиде при Блейк Шелтън за God's Country. Наградата за песен на годината спечели Люк Кумс за Beatiful Crazy. Кумс беше отличен и като изпълнител на годината.  Кейси Мъсгрейвс, която през февруари триумфира на наградите \"Грами\" с четири отличия, спечели призовете за изпълнителка на годината и музикално видео на годината за Rainbow\"  Сред останалите дами, отличени от Асоциацията за кънтри музика, се наредиха Ашли Макбрайд и Джений Флийнър. Те бяха обявени съответно за нов изпълнител на годината и музикант на годината. Наградите за вокален дует на годината и вокална група на годината бяха присъдени съответно на Дан + Шей и \"Олд доминиън\".  За пръв път от 2012 г. на церемонията присъства и Уили Нелсън, който се включи и с изпълнение. За последно, той уважи раздаването на наградите, когато Асоциацията основа приз на негово име. Тази година за носител на приза \"Уили Нелсън\" беше обявен Крис Кристоферсън. В трибют към него хитовото му парче Me & Bobby McGee изпълниха Диркс Бентли, Шерил Кроу, Крис Дженсън и Джон Озбърн.  Специалната награда отдава почит към знакови изпълнители, постигнали \"най-висока степен на признание\" в кънтри музиката. Предишните й носители са самият Нелсън, Кени Роджърс, Джони Кеш (посмъртно) и Доли Партън.", "date": "2019.11.14", "title": "Ремиксът на Old Town Road беше обявен за музикално събитие на годината"}
{"url": "https://www.monitor.bg:443/bg/a/view/vandalizym-uchenici-otkradnaha-boja-i-namazaha-salona-180785", "text": "Младежи намазаха с блажна боя фасадата на физкултурния салон на 105 СУ „Атанас Далчев” в столичния кв. „Дианабад”, съобщи бТВ.  Това се е случило в 1 ч. през нощта в събота, показват записите от камерите. Те са предадени на полицията. Вижда се още, че извършителите са петима младежи. Откраднали са боята от двора на съседната детска градина. Родители на децата от градината са я купили, за да освежат двора. Родителите на децата не са предполагали, че те са навън през нощта. Една от майките опитала да оправдае действията им с патриотизъм – опитали да изрисуват българското знаме. Какво ще е наказанието за петимата ученици ще се решава на педагогически съвет. Има и предложение да бъдат изключени.", "date": "2019.11.14", "title": "Вандализъм: ученици откраднаха боя и намазаха салона"}
{"url": "https://www.monitor.bg:443/bg/a/view/strelba-s-jertvi-v-ruski-kolej-napadateljat-se-samoubi-180788", "text": "Кървав екшън се разигра в четвъртък сутринта в Амурския строителен колеж в руския град Благовешченск. 19-годишен студент откри стрелба с ловно оръжие по колегите си, като един младеж беше убит, а други трима са откарани в болница с множество огнестрелни рани. Пострадалите студенти са на възраст 17, 19 и 20 години. След стрелбата нападателят се самоуби.     По-данни на следствието, кървавата разправа е дело на студента от четвърти курс на Амурския строителен колеж Даниил Засорин. Малко преди инцидента той бил изгонен от аудиторията заради закъснение. След това той се върнал въоръжен и казал на преподавателката да се махне. Тя веднага побягнала към поста на охраната, а в това време младежът започнал да стреля по колегите си. Той дори възпроизвел два изстрела от прозореца по дошлите на мястото полицаи. Служителите на реда успели да блокират нападателя в едно от помещенията и да евакуират студентите и преподавателите от сградата на колежа. Когато влезли в аудиторията, полицаите намерили труповете на двама младежи, единият от които бил на стрелеца.           По случая е образувано наказателно дело, като на следователите предстои да установят защо охраната не е спряла въоръжения Засорин. По предварителни данни, причина за инцидента може да е станал конфликт между нападателя и негов колега от колежа. По други данни, приживе стрелецът е бил тормозен от връстниците си. Преподаватели разказват, че Засорин бил „спокоен, тих и уравновесен“ колежанин. Оръжието, с което нападнал учебното заведение, било законно и се водело на името на младежа.", "date": "2019.11.14", "title": "Стрелба с жертви в руски колеж, нападателят се самоуби "}
{"url": "https://www.monitor.bg:443/bg/a/view/borisov-bvp-raste-bezraboticata-pada-180790", "text": "\"Българската икономика продължава своето възходящо развитие и това ясно се вижда от новите данни на НСИ - Национален статистически институт\". Това написа премиерът Бойко Борисов в профила си във Фейсбук. \"През третото тримесечие на 2019 г. брутният ни вътрешен продукт нараства с 3.7 % спрямо предходната година. Коефициентът на безработица спада до 3.7%, което е с 1.3 % по-малко в сравнение с третото тримесечие на 2018 година\", посочва премиерът.", "date": "2019.11.14", "title": "Борисов: БВП расте, безработицата - пада  "}
{"url": "https://www.monitor.bg:443/bg/a/view/ubiha-jestoko-mlada-jena-v-kyshtata-j-v-jambol-180789", "text": "Мъж е задържан за убийство на жена в Ямбол, съобщиха от ОД на МВР Бургас.  Разследването е започнало в нощта срещу 11 ноември след постъпил сигнал в полицията, че в къща в областния град е намерено тялото на 35-годишна жена, с видими следи от насилие. На адреса незабавно са насочени криминалисти и Бърза помощ. Сформиран е разследващ екип за изясняване на всички факти и обстоятелства около случая. На местопроизшествието са извършени процесуално-следствени действия, образувано е досъдебно производство. Своевременно са предприети незабавни оперативно-издирвателни действия за установяване на извършителя, предаде Dariknews. В резултат на извършената за кратко време голям обем работа е установена съпричастността към деянието на 61-годишен мъж от града. Той е задържан с полицейска мярка за срок до 24 часа. На 11 ноември, в хода на досъдебното производство мъжът е привлечен в качеството му на обвиняем за извършено престъпление по чл. 116, ал. 1, т. 6 във вр. с чл. 115 от НК и с прокурорско постановление е задържан за срок от 72 часа. Процесуално-следствените действия продължават под ръководството на Окръжна прокуратура - Ямбол.", "date": "2019.11.14", "title": "Убиха жестоко млада жена в къщата й в Ямбол"}
{"url": "https://www.monitor.bg:443/bg/a/view/ot-utre-50-leva-globa-za-shofiorite-bez-zimni-gumi-180787", "text": "Пътна полиция напомня на водачите да обърнат специално внимание на състоянието на гумите на техните превозни средства, съобщиха от пресцентъра на МВР. Според Закона за движение по пътищата, движещите се по пътя пътни превозни средства трябва да бъдат с гуми, предназначени за зимни условия, или с гуми с дълбочина на протектора не по-малка или равна на 4 mm през периода от 15 ноември до 1 март. Нарушилите това изискване се санкционират с глоба от 50 лева. От МВР припомниха, че е в ход Акция \"Зима\", която е разделена на три етапа. В момента акцията е насочен към поведението на пешеходците. Третият етап стартира на 20 ноември и ще е със специално внимание към водачите на моторни превозни средства. Те трябва да подготвят автомобилите си за управление в зимни условия. Това означава, че освен на гумите, водачите трябва да обърнат внимание и на осветителната и стъклопочистващата системи на автомобилите си.", "date": "2019.11.14", "title": "ОТ УТРЕ: 50 лева глоба за шофьорите без зимни гуми "}
{"url": "https://www.monitor.bg:443/bg/a/view/svetovna-detska-muzikalna-televizija-tyrsi-nashi-talanti-180792", "text": "От 1 октомври вече и в България се излъчва единствената детска музикална телевизия в света Lolly Kids TV. С навлизането й на наша територия екипът на медията вече издирва български таланти, които да излязат на световната сцена, като през ефира ще имат възможност да достигнат до 50 милиона семейства на 4 континента. „Мисията на Lolly Kids TV е да подкрепи талантливите деца в България и по света, които пеят, танцуват или свирят на музикален инструмент като им предостави постоянна телевизионна зала на славата в 24-часовата си програма”, споделят от екипа. В телевизията могат да участват хлапета от 5 до 17 години от цялата страна. Единственото, което трябва да направят е да предоставят свой видеоклип за излъчване. Тези, които нямат възможност за професионално заснет такъв, могат да изпратят видео, направено с телефона си. Всеки получен видеоклип се оценява от международно професионално жури и и след това се допуска до ефир в програмата на Lolly Kids TV. Изпълнителите могат да получат подкрепа и инструкции от екипа на медията как да им бъде направен клип. Спонсорирането на музикалните видеоклипове ще става с финансовата подкрепа на български компании. Lolly Kids TV се разпространява напълно безплатно до всички телевизионни оператори в България с цел да достигне до всяко българско семейство и всяко талантливо дете да знае, че може да представи себе си и таланта си. „Като следваща стъпка в развитието на проекта, предвиждаме създаването и продуцирането на песни и музикални видеоклипове на родни таланти, както и организирането на музикални събития в училища, обществени зали, открити пространства и търговски центрове в цялата страна“, допълват от медията. Lolly Kids TV е създадена в Дубай през 2017 г. като международен медиен проект за подкрепа на млади таланти по цял свят. До момента достига до над 50 милиона семейства на 4 континента. Програмата включва видеоклипове, концертни изпълнения, уроци по танци, мейкинги и интервюта с невероятни деца-таланти. Съдържанието е насочено към аудитория от 5 до 17 години и включва над 5000 изпълнителя от цял свят, които изпълняват авторски песни или кавър версии на известни хитове на повече от 60 езика. Тук могат да бъдат видяни и детски вокални групи, хорове и танцови състави от цял свят. Талантливите деца могат да изпратят своите заявки и въпроси на lollykids@mimyuni.com.", "date": "2019.11.14", "title": "Световна детска музикална телевизия търси наши таланти"}
{"url": "https://www.monitor.bg:443/bg/a/view/pojarite-v-avstralija-unishtojiha-dve-kyshti-na-rysel-krou-snimki-180786", "text": "Горските пожари, бушуващи по източното крайбрежие на Австралия, унищожиха две сгради в селски имот, собственост на Ръсел Кроу, заяви спечелилият Оскар актьор в Туитър. 55-годишният Кроу публикува видео и снимки на своя адрес в Туитър на хеликоптер, изсипващ вода върху пушещи дървета близо до ограда и алея, придружени с текст:“Добра работа, синко!“. По-рано Кроу потвърди, че не е в Австралия и че семейството му е в безопасност с приятели.. Горските пожари са често срещана и смъртоносна заплаха в горещите лета в Австралия, но пламъците се развихриха по-рано тази година, което стана поради продължаващата трета година суша. В съобщението, показващо изгорена земя и овъглени предмети в имота му в североизточния щат Нов Южен Уелс, Кроу заяви: “загубени няколко сгради, но като цяло много късмет до момента. Покривът на параклиса е обгорял”. Той благодари на тези, които се борят със стихията, и каза, че няма пострадали сред добитъка и конете му. “Пуснете пилетата навън и те ще се върнат”, написа в Туитър актьорът.", "date": "2019.11.14", "title": "Пожарите в Австралия унищожиха две къщи на Ръсел Кроу (СНИМКИ)"}
{"url": "https://www.monitor.bg:443/bg/a/view/na-vtoro-chetene-ns-prie-zakona-za-elektronnoto-upravlenie-180775", "text": "Народното събрание прие окончателно поправки в Закона за електронното управление. Промените са внесени от Министерски съвет.  Според мотивите на вносителите, измененията имат за цел да осигурят по-голяма сигурност при използването и предоставянето на електронни административни услуги на гражданите и организациите, предвид приети изменения в Административнопроцесуалния кодекс.   Текстовете, които през септември бяха приети на първо четене, предвиждат редица изменения, сред които включване на органите на съдебната власт като субекти на Закона за електронното управление, предвид тяхната роля за развитието на електронното управление, интеграция и оперативна съвместимост на информационните системи на законодателната и изпълнителната власт и синхронизиране със съответните разпоредби в АПК, гарантиране на сигурен, надежден и проследим канал за подаване на електронни документи и заявяване на електронни административни услуги. Със законопроекта се променят и правомощията на председателя на Държавна агенция „Електронно управление“ с цел изпълнение на Стратегията за електронно управление, ефективен контрол и прилаганена архитектурата на е-управление. Промените предвиждат още изисквания за по-голяма достъпност на уебсайтовете и мобилните приложения за потребителите и по-специално за хората с увреждания. Законопроектът предлага и отпадането на разпоредбите, свързани с Държавно предприятие „Единен системен оператор“, като дейностите по системна интеграция се възлагат на „Информационно обслужване“. ", "date": "2019.11.14", "title": "НС прие закона за електронното управление"}
{"url": "https://www.monitor.bg:443/bg/a/view/tom-feltyn-njama-da-ima-film-po-hari-potyr-i-prokylnatoto-dete-180734", "text": "Британският актьор Том Фелтън, който спечели сърцата на киноманите в ролята на Драко Малфой във филмите за Хари Потър, разочарова феновете на поредицата, като категорично изключи опцията за адаптация на „Хари Потър и Прокълнатото дете“. Постановката направи дебюта си през 2016 г., като това бе един от начините, по които Дж. К. Роулинг запази света на най-известния си персонаж все още жив. Въпреки множеството апели от страна на почитателите пиесата да бъде адаптирана за голям екран, Фелтън е категоричен, че това е обречена кауза. обясни той пред Red Carpet News TV. По думите му, и останалите актьори от франчайза, сред които Даниел Радклиф, Рупърт Гринт и Ема Уотсън, не смятат скоро да се връщат към магическите пръчки. Междувременно стана ясно, че „Фантастични животни 3“ ще бъде заснет в Бразилия. За първи път, откакто стартира поредицата за Нют Скамандър обаче, със сценария няма да се заеме единствено писателката Дж. К. Роулинг. Вместо това по диалозите с нея ще работи и Стив Клоувс. Именно той стои зад сценария на всички филми за Хари Потър (с изключение на „Хари Потър и Орденът на феникса“). Решението от страна на Warner Bros. провокира мнозина да смятат, че студиото не вярва във възможностите на Роулинг да поведе „Фантастични животни“ в по-добра посока, след като „Престъпленията на Гринделвалд“ не се понравиха достатъчно нито на феновете, нито на критиците.", "date": "2019.11.14", "title": "Том Фелтън: Няма да има филм по „Хари Потър и Прокълнатото дете“"}
{"url": "https://www.monitor.bg:443/bg/a/view/vss-preglasuva-dnes-kandidaturata-na-ivan-geshev-za-glaven-prokuror-na-jivo-180774", "text": "Пленумът на Висшия съдебен съвет ще прегласува днес кандидатурата на Иван Гешев за главен прокурор. Пленумът започна в 10 ч. заседание с две точки: обсъждане на Указ № 253/07.11.2019 г. на Президента на Република България и повторно гласуване за кандидата за главен прокурор на Република България. Подобно на процедурата която се проведе на 24 октомври, и днес ВСС заседава след получени два сигнала за поставени взривни устройства в района на сградата на съвета на ул. \"Екзарх Йосиф\", както и в самата сграда. \"Снощи в 20,05 ч. на телефон 112 е получен сигнал за поставено взривно устройство в кола пред сградата на ВСС, а тази сутрин в 7,55 ч. отново на тел. 112 е получен сигнал за поставено взривно устройство в самата сграда на ВСС\", съобщи в началото на заседанието правосъдният министър Данаил Кирилов. Той попита кадровиците на Темида дали възразяват заседанието на продължи, въпреки отправените заплахи. Никой нямаше нищо против и заседанието продължи с обсъждане на указа на президента, с който той върна кандидатурата на Иван Гешев за повторно гласуване.         ", "date": "2019.11.14", "title": "ВСС прегласува кандидатурата на Иван Гешев за главен прокурор при заплаха за бомба (ОБНОВЕНА+НА ЖИВО)"}
{"url": "https://www.monitor.bg:443/bg/a/view/cicipas-stigna-polufinalite-v-london-180818", "text": "Стефанос Циципас стана вторият играч, който си гарантира участие на полуфиналите на турнира в Лондон. Това стана факт, след като 21-годишният гръцки талант се наложи над действащия шампион Александър Зверев с 6:3, 6:2. Ден преди него място в топ 4 на надпреварата си осигури и Доминик Тийм, който в първите два мача от своята група пречупи Роджър Федерер и Новак Джокович. Циципас приключи срещата си със Зверев с 8 аса, като загуби едва 5 точки след вкаран първи сервис (31 от 36), по пътя към 52-ата си победа от началото на сезона. В последните срещи от групата Циципас ще се изправи срещу световния №1 Рафаел Надал, а Зверев ще срещне Данийл Медведев. Рафа стигна до успех над руснака след страхотен обрат. Той изоставаше с 1:5 гейма във финалния трети сет, но спечели с 6:7(3), 6:3, 7:6(4). За предстоящия си сблъсък с Матадора Циципас обеща да даде всичко от себе си, за да го победи. „Ще се опитам да оставя душата си на корта, а освен това ще получа добър шанс да се подготвя за по-трудните мачове на полуфиналите и евентуално финала\", каза Циципас. Преди 2 г. той беше резерва на младежкия финален турнир в Милано, а преди година го спечели. Този сезон гъркът намери място при мъжете и засега се представя отлично.", "date": "2019.11.14", "title": "Циципас стигна полуфиналите в Лондон"}
{"url": "https://www.monitor.bg:443/bg/a/view/kilometrichni-koloni-ot-tir-ove-po-granichnite-punktove-180778", "text": "Огромни опашки от ТИР-ове се образуваха снощи по граничните пунктове заради проблем със системата за измерване на товарните автомобили на граничните пунктове. В Русе колоната достигна до съседния град Мартен. От 19 часа вчера митничарите работят на авариен режим с ръчно измерване, който обаче забавя обработката на товарните автомобили, съобщи БНТ. При леките коли преминаването през граничния пункт е без затруднения. Ситуацията и към момента продължава да е усложнена, тъй као служителите трябва да обработват документите на камионите ръчно.  ", "date": "2019.11.14", "title": "Километрични колони от ТИР-ове по граничните пунктове"}
{"url": "https://www.monitor.bg:443/bg/a/view/britanskija-bejanec-seljanite-s-koleloto-180780", "text": "Hi guys,  Do you feel прецакани, че си сменихте гумите на колата? Well, I do! Втора седмица търкам асфалта на задръстените софийски улици и се чувствам предаден от sexy девойките, които представят прогнозата за времето по телевизията. Честна дума mate, трябва да ги забранят тези мадами. Как, можеш да се съсредоточиш и да запомниш наистина дали утре ще вали или „времето ще е преобладаващо“, когато ти го казва дългокарака, предизвикателно облечена chick. Аз лично, винаги гледам прогнозата за времето и после никога не помня къде точно ще има купесто-дъждовна облачност. Actually, единственото, коетo виждам е прогнозата в Кнежа. Check the map и обърнете внимание следващия път къде се пада Кнежа, спрямо the Whether girl и ще разберете какво имам предвид. Whatever, заради заблудента ми душа, last weekend го прекарах в къщи да чакам снежния ад. Затова и не ходихме никъде на разходка. Нямам нов stamp от 100-те национални исторически обекта, за който да ви разкажа. Но пък мога да ви разкажа за следващата част от пътуването ми по магистрала „Хемус“, което описах миналия път. Става въпрос за Габрово и по-специално за Етнографски музей на открито „Етър“ also known as Етъра. Това е печат номер 19, който се намира в близост до Велико Търново, родния град на моята beloved българска съпруга Добромира Дъфи а.к.а Додо. В далечните времена, когато времето беше топло и подходящи за traveling аз и Додо spent част от почивката ни във Велико Търново и направихме поредица one-day trips в района, където има печати. Едно от местата беше именно Етъра. It’s interesting that комплексът наистина се казва Етър, а не Етъра. Когато го напишеш в Google, както си му е името, обаче първо ти излизат резултати за едноименния футболен отбор от Велико Търново, и чак надолу за музея. Това не е намек за културните предпочитания на хората от този район. It’s just любопитна особеност как нарицателно име може да измести the real one. Друг любопитен факт е, че Етър е старото име на река Янтра, която е най-голямата в региона. That’s why доста неща around се наричат така (включително футболният отбор). Комплекс Етъра е създаден, на брега на река, но това не е Янтра, а нейния приток р. Сивек. Етъра е създаден като умалено копие на Габрово от епохата на Възаждането. Идеята е в него да бъдат пресъздадени бита и клутурата на хората от този период. В открития музей има 50 обекта, които представляват не само архитектурна забележителност, но и имат реално функциониращи занаятчийски мощности. Actually, 15 различни занаята са представени в дюкяните в Етъра. Имa бакърджии, грънчари, ножари, тъкачи, фурнаджи, кожухари, куюмджии и още други професии, повечето, от които не само, че не знам какво значат, но и дори не мога да произнеса. От Велико Търново до Етъра се стига за по-малко от 1 час през приятен второкласен път. Комплексът се намира след едноименното село, в което като влезете и GPS-ът се побърква. Затова трябва да разчитате основно на old school road signs. Веднага щом стигнете до отбивка с портал и надпис „Етъра“ …трябва да я подминете. Истинският main entrance се намира на другия край на комлекса. Етъра е с площ около 1 кв. км. и е разположен по течението на река Сивек. Поради тази причина само минута след като сте видели първия портал за музейния комплекс, ще стигнете до истинския. Пред него има и паркинг. Има също и pleasant  механа. Ние, обаче устояхме на изкушението и решихме първо да explore-нем Етъра и след това да търсим къде да ядем. Входът платен, печатът ударен, марката залепена и сме ready for adventure. Тръгнахме по калдъръмената улица (калдъръм е една от милионите нови думи на български език, които научих that day) и обходихме всички занаятчийски работилници. It was amazing! Имаше мелница задвижвана от водно колело. Дърводелска работилница задвижвана от водно колело. Ножарска работилница, работеща с помощта на водно колело. Грънчарско ателите и работилница за обработване на вълна – всичките задвижвани от водни колелета. Разбирате ли, mates – преди двеста или триста години на талатливия и предприемчив българин са му били нужни само два елемента от общата механика – колело и течаща вода, за да създаде успешен и уникален бизнес. Не е имало нужда от електричество, от интернет, от двигатели с вътрешно горене, нито пък са имали HR-и, project managers или business developer-и, за да произвеждат качествени и печеливши продукти. На селяните от Габровския Балкан им е трябвало само колело. И силата на природата, of course. Благодарение на тези елементарни технологични мощности видяхме умопомрачително красиви керамични съдове. Опитах (неуспешно) да издействам от Додо разрешение да си купя някой от unique ножове, които се правеха на място. За сметка на това си купихме готварски съдове от ковано желязо, а също и цял чувал резбовани дървени сувенири. Опитахме от приготвените на място тутманици и hand made боза. Края на пътешествието ни в 18в. беше белязан от пронизителен хоров шум, сякаш 200-300 влака, едновременно спираха на ЖП-гарата в Горна Оряховица и държаха да се похвалят с този факт. Оказа се, че последното ателите е на майстор на глинени духови инструменти, които се казват бърдуче. Бърдучетата mate са миниатюрни стомнички с дпълнителна дупка, които се пълнят с вода и когато духнеш от едната страна звукът, който излиза през другата дупка може да накара и носорог да поиска политическо убежище. However, бърдучетата се оказаха most popular сувенир сред малките деца, дошли на разходка в Етъра. В първия момент виждаш малко сладко, сополиво хлапе да свири радостно на бърдучето и това те кара да се усмихнеш. Това, обаче е сигнал за всички други деца, които тепърва отиват към този дюкян. Колкото повече се приближаваш натам, толова по-често засичаш някое ново дете пробващо да спука тъпънчетата на околоните с новозакупеното бърдуче. When you finally стигнеш до леговището на бърдучетата осъзнаваш, че absolutely every bloody kid в Етъра е измолило от родителите си да му купят въпросния инструмент и го надува на място. Такава ужасна какафония от пронизителни писъци, не може да бъде предизвикана дори, ако пръднеш в автобус пълен с начални учителки. However, ние решихме да се евакуираме от бърдуче- zone и си харесахме една пейка зад музея, от другата страна на реката, на която да седнем и да си изядем тутманиците. Минахме по едно fancy въжено мостче над реката, седнахме, починахме ...и се оказа, че не можем да се върнем. Това мостче е било check point, от който се влиза в комплекса и се купува билет. Тоест минеш ли по него, ако искаш да се върнеш трябва отново да платиш такса вход. И така разходката ни в Евтъра приключи малко неочаквано. Не успяхме да посетим възрожденската кафеджийница, но пък така си оставихме място за механата, която бяхме набелязали на идване. Look mate, Етъра е построен през 1964г. и от тогава май не е пипано нищо в комплекса. Вероятно по същото време е била отворена и механата пред Етъра, а също и тогава са били купени продуктите за кебапчетата и пържените картофи, които ни сервираха. It doesn’t matter at all. В района има предостатъчно приятни ресторантчета, в които можем да тестваме local шкембе чорба. The point is, че видяхме истинския дух на българския предприемач през Възраждането. Научихме какви уникални неща може да произведе един селянин само с помощта на колела. Някой умен човек беше казал: “Дайте, ми лост и ще преместя света“. В нашия случай можем да кажем: „Дай, на селянина колело и ще ти построи един прекрасен, нов свят.“   PS. Ако случайно сте enjoy от моите истории, можете да харесате страницата ми във Фейсбук: https://www.facebook.com/britanskiabejanec/    ", "date": "2019.11.14", "title": "Британския бежанец: Селяните с колелото"}
{"url": "https://www.monitor.bg:443/bg/a/view/43-ot-pazara-na-hrani-v-gyrcija-e-izvyn-superite-180776", "text": "43% от пазара на дребно хранителни стоки в Гърция е извън супермаркетите и големите търговски вериги. Това сочи анализ на Института за проучване на потребителски стоки на дребно (IELKA) и Елинската статистически служба (ELSTAT), цитирани от в. „Катимерини”. Данните сочат още, че разходите за едно гръцко домакинство за хранителни стоки са на година се увеличили с 6,6% през 2018 г., което е 366,67 евро. Докато общите разходи за хранителни стоки в страната останаха практически непроменени до 17,81 млрд. евро поради спада на броя на домакинствата. Тъй като веригите супермаркети се оценяват на около 10 милиарда евро, се оказва, че 43% от пазара на дребно за хранителни стоки е извън веригите супермаркети в специализирани магазини за храни като месари, рибни магазини, бутици. Едновременно с това обаче суперите увеличават оборота си с 3,55%, а в по-малките търговски обекти е отчетен спад за миналата година от 2,19%. Оборотът на хлебопекарната се оценява на 1,5 млрд. евро годишно, а на месарниците - на около 3,3 милиарда. По-ниските цени, често предлагани от веригите супермаркети, съчетани с ограничено свободно време на купувачите, стимулират продажбите на тази категория за сметка на традиционните фурни и месари. Все повече потребители също купуват плодове, зеленчуци и риба от търговските вериги. Според данни на фирмата за проучване на пазара на Nielsen за продажбите на супермаркети за деветмесечния период януари - септември 2019 г. свежите продукти отчитат най-висок ръст на продажбите от всички категории, с 8.4% в сравнение със същия период на миналата година.", "date": "2019.11.14", "title": "43% от пазара на храни в Гърция е извън суперите"}
{"url": "https://www.monitor.bg:443/bg/a/view/bez-kandidat-za-britanski-evrokomisar-predi-izborite-na-12-dekemvri-180779", "text": "Британското правителство е изпратило писмо до бъдещата председателка на Европейската комисия Урсула фон дер Лайен, в което я информира, че няма да номинира британски комисар преди изборите в Обединеното кралство на 12 декември, предаде АФП. Говорителка на Фон дер Лайен заяви, че писмото до бъдещата председателка е получено през изминалата нощ. Според юридическо становище, представено на Фон дер Лайен, отсъствието на британски комисар няма да попречи на новия екип на ЕК да започне работа. Британски висш служител вчера потвърди изпращането на писмото. \"Писахме до Европейския съюз, за да го уведомим, че според становище за правилата за поведение преди изборите Обединеното кралство не би трябвало да предлага кандидати за международни постове през този период\". Новата Еврокомисия под председателството на германката Фон дер Лайен ще се състои от представители на останалите 26 страни членки (без Великобритания). Очаква се тя да встъпи в длъжност на 1 декември. Обединеното кралство - 28-ата страна в ЕС - по план трябва да напусне ЕС на 31 януари 2020 г. и британският премиер води кампания за Брекзит. Във вторник Брюксел отново поиска от Лондон да номинира британски кандидат за комисар в екипа на Фон дер Лайен. Първоначално новата Комисия трябваше да встъпи в длъжност на 1 ноември, но се стигна до отлагане, след като Европейският парламент отхвърли първите кандидати на Франция, Румъния и Унгария. Вчера в ЕП трябваше да се състои изслушването на тримата нови кандидати.", "date": "2019.11.14", "title": "Без кандидат за британски еврокомисар преди изборите на 12 декември"}
{"url": "https://www.monitor.bg:443/bg/a/view/polsha-namali-dostavkite-na-ruski-gaz-s-21-180777", "text": "От началото на годината до края на септември Полша е купила от Русия 21% по-малко природен газ, спрямо същия период на 2018-та, сочат данни от отчета на държавния енергиен концерн PGNIG, цитирани от световните агенции. Вносът от изток е бил 6,29 млрд. куб м и делът в общия импорт на синьото гориво е паднал от 75% на 58 на сто. Едновременно с това доставките от чужбина на втечнен природен газ (LNG) са скочили на годишна база с 27% до 2,48 млрд. куб. м и на тях се падат вече 23% от вноса на природен газ в страната. От януари до края на септември в полския LNG-терминал на Балтийско море да доставени 22 пратки с втечнен природен газ, което е с 6 повече от деветмесечието на 2018-та.", "date": "2019.11.14", "title": "Полша намали доставките на руски газ с 21%"}
{"url": "https://www.monitor.bg:443/bg/a/view/zapochva-kampanija-za-ranno-otkrivane-na-zaharen-diabet-180773", "text": "Центърът за превенция на захарен диабет и неговите усложнения в Александровска болница в София организира скринингова кампания за откриване на диабет с безплатно измерване на гликиран хемоглобин, съобщиха от лечебното заведение. Необходимо е предварително записване на час тел. 0879 878 051 между 8.00 и 12.00 часа. Не съществуват ограничения относно предходна консумация на храни и напитки. Скринингът се провежда, тъй като в ранните си етапи захарният диабет протича беззсимптомно и много хора не знаят, че го имат. Препоръчително е за захарен диабет да се изследват и консултират лица, които не са правили измерване на гликиран хемоглобин досега и имат някой от следните рискови фактори: наднормено тегло или затлъстяване, близък роднина с диабет (родител, брат, сестра), повишено кръвно налягане или друго сърдечно-съдово заболяване, възраст над 45 години. Изследванията и консултациите ще се проведат след 14.00 ч. по график в работните дни в периода 14–19 ноември 2019 г. в Центъра за превенция на захарния диабет и неговите усложнения към Клиниката по ендокринология и болести на обмяната на УМБАЛ „Александровска\", който се намира на партерния етаж, в дясното крило на сградата срещу арката. Превантивният център в УМБАЛ „Александровска\" е открит преди четири години и  разполага с най-модерна апаратура за ранна диагностика на диабетните усложнения, за обективизиране на съдовите промени в различните етапи на атеросклеротичния процес, ендотелната дисфункция, автономната и соматична невропатия, промените в ретината, телесния състав и др. Захарният диабет тип 2 е най-социално значимото ендокринно заболявание. За съжаление в много от случаите то се диагностицира едва тогава, когато настъпят усложнения и органни увреждания. Ранната му диагноза дава възможности за по-успешно лечение. На 14 ноември, днес, от 13.00 часа ще се проведе беседа за пациенти на тема: ”Очнипрояви на захарния диабет” в Клиниката по очни болести, сградата на II-ра хирургия. Входът е свободен.                   ", "date": "2019.11.14", "title": "Започва кампания за ранно откриване на захарен диабет "}
{"url": "https://www.monitor.bg:443/bg/a/view/tusk-brekzit-shte-napravi-velikobritanija-vtorostepenna-sila-180781", "text": "Председателят на Европейския съвет Доналд Туск като за последно (на 1 декември мястото му ще бъде заето от досегашния белгийски премиер Шарл Мишел) призова британските избиратели да не се отказват от опитите да спрат Брекзит. Според Таск излизането от ЕС ще превърне Великобритания във второразреден играч и вероятно ще бележи \"същинския край на Британската империя\". \"Британските избори ще се проведат след месец. Могат ли нещата да се обърнат? Единствените думи, които ми идват на ум днес, са прости – не се отказвайте\", каза Туск и добави, че копнежът по империята може да се долови в гласовете на поддръжниците на Брекзит, които искат да направят Великобритания отново глобална чрез излизането от ЕС. Но реалността е точно противоположната. Само като част от обединена Европа Великобритания може да играе глобална роля\", подчерта Туск. Туск е отявлен критик на Брекзит, който веднъж предупреди, че подкрепящите кампанията за напускане, като Борис Джонсън заслужават \"специално място в ада\", припомня в. \"Файненшъл таймс\".", "date": "2019.11.14", "title": "Туск: Брекзит ще направи Великобритания второстепенна сила"}
{"url": "https://www.monitor.bg:443/bg/a/view/mechka-napadna-lovec-v-stara-planina-ostavi-go-jiv-180770", "text": "Кафява мечка нападна 47-годишен мъж по време на организиран лов в Централна Стара Планина, в района на село Търничене. Животното нападнало ловеца и му нанесло множество рани по цялото тяло, а след това си тръгнало. Появило се изневиделица в мъглата. Към този момент мъжът е без опасност за живота, но възстановяването от нанесените удари от мечката ще продължи дълго, съобщи Нова ТВ. Председателят на ловното сдружение в Казанлък Кольо Дочев коментира, че пострадалият е извадил късмет, тъй като по някаква причина мечката го е оставила жив. Този инцидент не е единственият за последните години, припомнят ловци от Централен Балкан. Горските служители споделят, че популацията на кафявата мечка е силно увеличена. Според експертите този вид животни слизат по ниските места в търсене на храна.    ", "date": "2019.11.14", "title": "Мечка нападна ловец в Стара планина, остави го жив "}
{"url": "https://www.monitor.bg:443/bg/a/view/katastrofa-s-jiraf-ubi-shvejcarec-180766", "text": " Такси, превозващо туристи в парка Крюгер в РЮА, блъсна жираф, който пък падна върху друг автомобил и при катастрофата уби швейцарец. Швейцарецът не бил в джипа, а в наета каравана със съпругата си. Национален парк Крюгер е най-големият национален парк в ЮАР. Разположен е на територията на две от провинциите на РЮА Лимпопо и Мпумаланга. Неговата площ е 18 989 km² и се простира на 350 km в посока север - юг и на 60 km от изток на запад. На север граничи със Зимбабве, а на изток с Мозамбик.", "date": "2019.11.14", "title": "Катастрофа с жираф уби швейцарец "}
{"url": "https://www.monitor.bg:443/bg/a/view/oblachno-i-do-20-dnes-180767", "text": "Днес ще преобладава облачно време с превалявания от дъжд. След обяд валежите в западните райони ще спрат, а по-късно и облачността там ще се разкъса. Ще духа слаб до умерен вятър от изток-югоизток. Максималните температури ще са между 15° и 20°. Атмосферното налягане е по-ниско от средното за месеца и през деня ще започне слабо да се повишава. Това съобщи дежурният синоптик Георги Цеков от Националния институт по метеорология и хидрология (НИМХ) за Агенция \"Фокус\" . Над Черноморието облачността ще е значителна, на места по южното крайбрежие с превалявания от дъжд. Ще духа слаб до умерен изток-югоизточен вятър. Максималните температури на въздуха ще са между 15° и 17°. Температурата на морската вода е 17-18°. Вълнението на морето ще е 2-3 бала. Над планините ще е облачно с валежи от дъжд, над 2200-2300 метра – от сняг. На места в Рило-Родопския масив количествата на валежа ще са значителни. Южният вятър постепенно ще отслабва и ще е умерен. Максималната температура на височина 1200 метра ще е около 12°, на 2000 – около 5°.", "date": "2019.11.14", "title": "Облачно и до 20° днес "}
{"url": "https://www.monitor.bg:443/bg/a/view/uvolniha-pijanija-shofior-prevozval-deca-180769", "text": "Шофьорът на училищен автобус, засечен да вози деца пиян, вече е дисциплинарно уволнен. Това съобщи зам.-кметът на Община Вълчи дол Пепа Пенчева пред Нова ТВ. Случаят е от град Вълчи дол. Проверката с дрегер показа 1,99 промила алкохол в кръвта. 55-годишният водач преминал медицински преглед преди да седне зад волана, но не е бил тестван за алкохол преди работа. Причината е, че в училището не разполагат с дрегер. След инцидента от общината обещават да засилят контрола над шофьорите на училищни автобуси.  „Шофьорът е служител на Община Вълчи дол. Той е коректен, дисциплиниран, отговорен и ситуацията, в която той изпадна за нас наистина е много голяма изненада. Имам информация, че той е дисциплинарно уволнен”, каза зам.-кметът на Община Вълчи дол Пепа Пенчева. „Не съм говорила с него. Вчера разбрах от кмета за ситуацията. Той е шофьор, който беше предпочитан за екскурзии. Децата го харесват, учителите го предпочитат”, каза още тя. „Лично аз го видях. Не ми направи впечатление да е неадекватен. Държеше се съвсем нормално. Изглеждаше изморен, но в никакъв случай не е бил неадекватен”, коментира зам.-директорът на училището Пенка Стоянова.  ", "date": "2019.11.14", "title": "Уволниха пияния шофьор, превозвал деца"}
{"url": "https://www.monitor.bg:443/bg/a/view/osem-spasiteli-pribirat-tjaloto-na-zaginalata-turistka-180772", "text": "Осем спасители излизат днес, за да приберат тялото на 64-годишната туристка, намерена в района на Белия улей. Това съобщиха от Планинска спасителна служба (ПСС) към Българския червен кръст пред \"Фокус\". Починалата туристка е дългогодишният журналист в БТА Лили Тодорова. Както \"Монитор\" писа 64-годишната Лили Тодорова е предприела самостоятелен поход в планината в неделя сутринта. Тръгнала е от хижа „Мальовица”, след това обаче следите ѝ се губят. Четири дни планинските спасители я издирваха. ", "date": "2019.11.14", "title": "Осем спасители прибират тялото на загиналата туристка "}
{"url": "https://www.monitor.bg:443/bg/a/view/nikolina-angelkova-vse-poveche-bylgari-izbirat-rodnite-kurorti-180745", "text": "Планираме и създаването на национален регистър на туристическите забележителности, казва в интервю за \"Монитор\" министърът на туризма - Още в края на миналата година и началото на тази заявих, че ни очаква трудно и динамично лято, пълно с множество предизвикателства. На фона на прогнозите и изключително силната негативна кампания през юни обаче можем да обобщим, че изпратихме добър сезон дори сравнено с рекордната за туризма ни 2018 година. Последните данни на Националния статистически институт показват, че за периода януари-септември 2019 г. туристическите посещения на чужденци у нас са 7 844 168, като отчетеният спад в сравнение с януари-септември на миналата година е от едва 0,8%. Само от юни до септември визитите на чужди граждани, които са избрали България, са 5 401 139, което е понижение от 1,2 на сто спрямо летен сезон 2018 г. През септември, който също причисляваме към летния сезон, имаме над 963 хил. чуждестранни визити. Намаленият брой туристи от някои пазари се компенсира с ръст от други. Една от основните причини за по-малкия брой чуждестранни туристи от Германия през летните месеци е силната конкуренция от Турция, Гърция, Кипър, Египет, Тунис. Друга причина бе относително ниският курс на руската рубла и евтините оферти от Турция за руснаците. Спад наблюдаваме и от Румъния, но въпреки това румънците и тази година са най-многобройните чужди летовници у нас. Добри резултати обаче отчитаме при посещенията на туристи от Гърция - ръст с 4,7%, Украйна - с 24,3%, и Великобритания - с 20,6%. Туризмът е изключително конкурентоспособен икономически сектор. Затова се стремим да разработваме иновативни кампании. - Тук искам много сериозно да опровергая постоянните твърдения за отлив на българските туристи по Черноморието. Напротив, данните на НСИ показват, че за периода от юни до август 2019 г. пренощувалите българи в местата за настаняване с 10 и повече легла в област Бургас са с 23,3% повече спрямо същия период на 2018 г., в област Варна - с 1,9% повече, а в област Добрич ръстът е с 9,4 на сто. Това показва, че българите са по нашето Черноморие и избират родните курорти. Нараства делът и на туристите, които редуват дестинации в страната и в чужбина в търсене на различна почивка. През това лято туристическите посещения на българи, например в Гърция, са 661 хил., а гърците, дошли у нас, са 503 хил. Сами виждате, че разликата не е толкова фрапираща, колкото се твърди в общественото пространство. - Това са две от основните цели, за които работим ежедневно. Относно привличането на платежоспособни туристи, смятам, че в последните години успяваме да се справяме сравнително добре. От януари до август приходите от международен туризъм възлизат на над 2,8 млрд. евро, като спадът спрямо същите месеци на миналата година е само 0,3%. Само за август 2019 г. приходите от международен туризъм възлизат на 788 млн. евро, като се отбелязва ръст от 1%. Така че смело можем да твърдим, че привличаме и висок клас посетители. Данните показват, че гостите все по-често избират висококатегорийните хотели. Богатата ни култура, историята, изкуството несъмнено ни дават много възможности за разработването на различни продукти. Има и туроператори, които са специализирани в тази насока, и ние като министерство, което провежда държавна политика в тази сфера. Планираме и създаването на национален туристически регистър на туристическите забележителности, който ще обобщава всички тези възможности за културен туризъм - исторически и културни паметници, фестивали, събития. 27 културно-исторически, винено-кулинарни и спа дестинации също се доказаха като работещ инструмент, който да разширява крилата на сезона и да стимулираме пътуванията в месеците април, май, октомври и ноември. - Механизмът е насочен предимно към организирания туризъм през рекламата и маркетинга и ще действа пилотно за 2020 г. не само за крилата на сезона. Лично министър-председателят Бойко Борисов обяви тази мярка, като посочи размера на финансовия ресурс в рамките на 15 млн. лв. В момента сме на финалния етап на разработване на концепцията. За маркетинга и рекламата водещият подход е спецификата на съответния пазар и профилът на групите, които посещават страната. Основният акцент ще бъде поставен върху топ пазарите ни за входящ туризъм. - Законът за туризма регламентира апартаментите и стаите за гости, които се категоризират от кмета на съответната община. Ако имате предвид обаче платформи като AIRBNB, мога да заявя, че с моя заповед от април месец тази година има сформирана експертна работна група с представители от различни ведомства, общини и бизнеса. Основната й задача е да направи предложения за законови промени и регулаторни подходи на местата за настаняване при функциониране на модела AIRBNB. Дебатът по тази тема се води в европейски мащаб. - Според мен по този начин ще има по-добро управление на туризма на ниво община, като те сами ще определят политиката за развитие на туризма на територията си. С тази промяна целим общините да си поставят цели, свързани с развитието на туризма, които след това да бъдат изпълнявани, но и по-висока степен на ангажираност на местната администрация. Те самите знаят в какво са добри и не е необходимо да налагаме ограничения и да им казваме какви да бъдат - парти или семеен курорт. За нас е важно да имаме диалог с тях и да работим заедно за бъдещото развитие на туризма както на местно, така и на национално ниво. - Важно е да се отбележи, че задължителната застраховка „Отговорност на туроператора“ действа и в момента, но тя се отнася за защита на крайния клиент - туриста. След случилото се с „Томас Кук“ в Министерството на туризма постъпиха множество въпроси и предложения от бранша, засягащи защитата на икономическите интереси на българските хотелиери и туроператори. В тази връзка предвиждаме през ноември да се проведе извънредно заседание на Националния съвет по туризъм, на което да се обсъдят възможни промени в системата за защита на потребителите на туристически услуги и на икономическите оператори, извършващи туристическа дейност. С екипа ми сме готови отново да поставим на обсъждане темата за създаване на гаранционен фонд. Припомням обаче, че когато обсъждахме това преди около три години - създаването на такъв фонд не бе прието от бранша - не само туроператорския, но и от хотелиерския. Мотивът беше, че това ще оскъпи туристическата услуга. Разглеждаме детайлно опита на Великобритания и Полша в изграждането и функционирането на гаранционен фонд, така че да видим какъв е техният модел и как работи той при тях. И най-вече дали е приложим в България. Предвиждаме да поканим и представители на браншовите организации, Комисията за финансов надзор, Асоциацията на застрахователите и застрахователни дружества, защото за нас е важно да чуем всички гледни точки. - 58 хотела в България са приемали туристи на „Томас Кук“. Основната част от тях са в Слънчев бряг, Златни пясъци, Албена, Дюни и по-малко в Св. Константин и Елена. Няма да се ангажирам с абсолютна цифра за загубите, тъй като това са частни търговски взаимоотношения и всеки хотел има отделен договор с туроператора. От известно време водим постоянни срещи и преговори да предоговорим пренасочване на туристите на „Томас Кук” към други компании за сезон 2020 г. и за следващите сезони. И това е най-важното. - Бях на работно посещение в Германия, където с представители на международни туроператори обсъдихме инициативи за увеличаване на туристите към България и пренасочване на туристическите потоци към страната ни в ситуацията след обявения фалит на най-стария световен туроператор „Томас Кук“. По време на срещите представих мерките, които ведомството предприе своевременно, за да се подпомогнат туристите и бизнеса за бързото решаване на всякакви възникващи трудности. В ситуацията след фалита на най-стария международен туроператор „Томас Кук“ за нас е изключително важно България да се позиционира успешно и да затвърди позициите си на стабилна дестинация за организиран туризъм. Не веднъж съм казвала, че Германия е ключов пазар за българския туризъм, тя се нарежда в топ 3 на страните, от които България посреща най-много гости. В тази връзка за нас е изключително важно да привлечем германските посетители чрез разнообразни продукти и услуги, така че да увеличим туристите в месеците май, юни и септември. Проведох десетки срещи и във Великобритания по време на работно посещение в рамките на 40-тото международно изложение в Лондон. Страната ни е позната като стабилна дестинация за организиран туризъм и е много важно големите, а и по-малки туроператори да предвидят сериозни програми към България за зимния сезон, сезон 2020 и за следващите години. Николина Ангелкова е родена на 30 ноември 1979 г. Възпитаник е на Harvard Business School - Бостън, САЩ. Магистър по право от УНСС, завършила с грамота за отличен успех. Има специализации в Института за следдипломна квалификация на УНСС, в Института по публична администрация в Маастрихт и в Регионалния институт за административна реформа в Нант, Франция. От 2002 г. до 2006 г. е председател на Асоциацията за правно развитие и юридически съветник в парламентарната Комисия по регионална политика и благоустройство. През март 2014 г. е избрана за един от 214-те млади световни лидери от общността Young Global Leaders. Престижното отличие се присъжда от Световния икономически форум. Министър на транспорта, информационните технологии и съобщенията в служебното правителство на Георги Близнашки. Министър на туризма от 7.11.2014 г. до 27.1.2017 г. и от 4 май 2017 г.", "date": "2019.11.14", "title": "Николина Ангелкова: Все повече българи избират родните курорти"}
{"url": "https://www.monitor.bg:443/bg/a/view/svetovnoizvesten-balet-na-led-tancuva-lebedovo-ezero-dva-pyti-180755", "text": "Държавният балет на лед „Санкт Петербург“ следва традицията да гастролира в България в напълно разпродадени зали. София е последната спирка от българското турне на \"Господарите на спорта\", които ще минат през шест града и заради рекордно големия интерес ще играят спектакли по два пъти на вечер. Шампионите по фигурно пързаляне направиха специален жест за публиката в столицата и пуснаха извънредно издание на култовият „Лебедово езеро“ в зала 1 на НДК – на 2 декември от 17.30 ч., непосредствено преди шедьовъра „Лешникотрошачката“. Тежката артилерия на Константин Расадин ще бори гравитацията на пързалката с \"Лебедово езеро\" и на 3 декември. Държавният руски балет идва с 22-ма шампиони по фигурно пързаляне, а двучасовите им спектакли са феерия от грация, приказно осветление, разтърсваща актьорска игра и оригиналната музика на Чайковски. Общо 9000 кг лед ще превърнат сцената на зала 1 на НДК в замръзналото кралство, в което тежката артилерия на руското танцово изкуство ще пренесе публиката в едно по-добро духовно измерение. Театралната трупа атлети на леда от Санкт Петербург се радва на предана публика у нас и доказателство за това са трите разпродадени дати през 2018-а в зала 1 на НДК. Билетите за Държавен руски балет на лед на Санкт Петербург са на цени мeжду 45 и 65 лв. Най-малките почитатели ще се потопят в магията на \"Лешникотрошачката\" и \"Лебедово езеро\" със специални цени на пропуските от 12 лв. за всички ценови категории. Шумен, Драматично-куклен театър „Васил Друмев“ 20.11 „Лебедово езеро“, 17:30 и 20:00 ч 21.11 „Лешникотрошачката“, 17:30 и 20:00 ч Бургас, Държавна опера Бургас 23.11 „Лебедово езеро“, 16:30 и 19:00 ч 24.11 Лешникотрошачката, 16:30 и 19:00 ч. Варна, Фестивален комплекс Варна 26.11 „Лебедово езеро“, 17:30 и 20:00 ч Велико Търново, ДКС „Васил Левски“ 28.11 „Лебедово езеро“, 19:00 ч Пловдив, Дом на културата „Борис Христов“ 30.11 „Лебедово езеро“, 16:30 и 19:00 София, зала 1 на НДК 2.12 „Лебедово езеро“, 17.30 ч 2.12 „Лешникотрошачката“, 20:00 ч 3.12 „Лебедово езеро“, 20:00 ч  ", "date": "2019.11.14", "title": "Световноизвестен балет на лед танцува „Лебедово езеро“ два пъти  "}
{"url": "https://www.monitor.bg:443/bg/a/view/ozi-vyzkrysna-180712", "text": "Ози възкръсна! На пук на цялата жълта лавина, която се изля върху легендата след множеството му здравословни проблеми в началото на годината. Едва ли не го бяха погребали. С ехидната си усмивчица им се изсмя от високо и им увеличи до дупка звука на новото си парче Under the Graveyard (“Под гробището“), което излезе през последната седмица. Веднага след това потвърди официално новия си албум, а следващият му ход беше публикува новите дати от отложеното му турне. Принцът на мрака ни надигна само мъничко завесата с новото си парче, за да може да вкусим какво ни е подготвил с новата тава Ordinary Man, която е първата нова музика от него от близо 10 години (Scream, една от най-добрите му продукции според скромните ми уши, излезе през 2010 г.). Under the Graveyard не само е свежа глътка въздух с аромат на класическия Ози, но и ми се струва, че е послание към всички, които се упражниха над здравословното му състояние, и същевременно изповед през какво е преминал в последно време. Припомняме, че Озбърн първо изкара една пневмония, която се усложни и му се наложи да прекара доста време в болница, след това нелепо падане в дома му го върна в хосписа за дълго и последваха множество операции на гръбнака и врата. Явно обаче е оставил всичко това зад гърба си, защото стана ясно, че си е стиснал ръцете с лейбъла Epic Record и Ordinary Man ще излезе в началото на идната година. „Това вероятно е най-важният албум, които съм правил от много време, може би от No More Tears насам. Този албум е дар свише, доказателство за мен, че никога не трябва да се отказвам“, заяви легендата на Black Sabbath. По рано през годината Ози се появи като гост в парчето Take What You Want на Post Malone и това доведе до амбицията му да запише цял нов албум. „Всичко започна когато Кели (дъщеря му) дойде и ми каза „Искаш ли да работиш по една песен на Post Malone?” Първата ми реакция беше „Кои по дяволите са Post Malone?!“ отидох в дома на Андрю (Уат, китарист) и той ми каза, че ще направим парчето много бързо. След като го завършихме, той каза „Не ти ли се иска да започнеш нов албум?“... Дъф (Макгеън, китарист) и Чад (Смит, барабанист) идваха и правихме джем сешъни по цял ден, а вечер сядах и работих по песните. И преди съм казвал на Шарън (жена му), че трябва да направя албум, но дълбоко в мен си мислех: „Нямам шибаните сили за това“. Но Андрю ме побутна. Надявам се хората да го слушат и харесат, защото сложих цялата си душа в този албум“, обяснява Ози. Всички фенове на метъл величието вече тръпнат в очакване да го видят на живо, особено с новата продукция и той не закъсня да ги зарадва. След като през пролетта и началото на лятото ще обиколи САЩ, Озбърн потвърди, че ще обяви нови дати за отмененото си турне No More Tours II в Европа и го направи. Той ще кацне на Стария континент на 23 октомври 2020 г. и ще стартира обиколката си от Нюкасъл, последван от 5 дати във Великобритания и една в Ирландия, след което ще се премести в Германия, Чехия, Австрия и други – общо 9 страни, за да завърши на 7 декември в Хелзинки. „не съм се пенсионирал, имам още концерти, които да направя“, закани се 70-годишния идол. Специални гости на турнето в Европа ще са Judas Priest, които ще дойдат и в България на 19 юли за Midalidare Rock. Но за сега сами!", "date": "2019.11.14", "title": "Ози възкръсна!"}
{"url": "https://www.monitor.bg:443/bg/a/view/po-500-na-mesec-se-jalvat-ot-rabotodateli-180757", "text": "4928 сигнала от граждани са получени за десетте месеца на тази година в Инспекцията по труда, заявиха за „Монитор“ от институцията. Това означава, че всеки месец се подават средно по 500 жалби. Те са свързани с неизплащане на обезщетения по Кодекса на труда след прекратяване на трудовите правоотношения, както и за неизплатени дължими възнаграждения. Има и жалби за нарушения, свързани с разпределението на работното време, както и на разпоредбите, регламентиращи ползването на различни видове отпуск. Инспекторите са проверявали и сигнали за неизплащане на увеличението на възнаграждения за полагане на извънреден и нощен труд, както и за работа в празнични и почивни дни. Хората подавали на работното място, коментират още инспекторите от ГИТ. Най-много сигнали от граждани за нарушения на работното място са подавани в София, където е и най-голяма концентрацията на работна ръка. За периода от януари до октомври тази година в Инспекцията по труда са подадени 1396 сигнала, което представлява 28% от всички подадени сигнали, сочат данните на инспекцията. София област е следващата дирекция, работила по най-много сигнали - 429 на брой, но дирекцията упражнява контрол и в част от районите на София, уточняват от институцията. но едва когато лицата не бъдат допуснати до работните си места, разказват инспекторите. В тези случаи контролните органи на инспекцията не могат да обявят трудово правоотношение, тъй като лицата не са установени на място да полагат труд, разказват още проверяващите. Често работници претендират и за възнаграждения, договорени устно, за изплащането, на които ГИТ няма правомощия да задължи работодателя да се издължи. Много работещи се притесняват да подадат сигнал с името си, за да не загубят работата си, затова е възприета практиката да се разглеждат и анонимни сигнали, но в тези случаи жалбоподателите разказаха още пред „Монитор“ от ГИТ. Независимо дали сигналът е анонимен или не, тези, които касаят работа без трудови договори или дължими възнаграждения, се разглеждат задължително, уточняват още експертите. За по-добра ефективност на контрола обаче е добре да може да се осъществи комуникация с жалбоподателя при необходимост от оказване на допълнително съдействие или предоставяне на допълнителна информация, поясняват инспекторите от ГИТ. Длъжностните лица в Инспекцията по труда са задължени да пазят анонимността на подателя и проверките се извършват по начин, гарантиращ тази анонимност. Работещите постоянно се информират, че за да бъдат защитени по-ефективно правата им, е необходимо на работните им места, както и да съдействат на контролните органи при проверката, категорични са от инспекцията по труда. Сигнали в ГИТ могат да бъдат подадени по всички възможни канали – на място в дирекциите „Инспекция по труда“, с писма по пощата, по куриер, по имейл, публикуван на интернет страницата на агенцията, както и чрез специалната форма за контакти, която е посочена на сайта на инспекцията по труда. За да не бъдат разглеждани като анонимни, сигналите следва да бъдат саморъчно подписани и да предоставят информация за обратна връзка, разясняват още експертите.", "date": "2019.11.14", "title": "По 500 на месец се жалват от работодатели (ТЕМАТА)"}
{"url": "https://www.monitor.bg:443/bg/a/view/izrael-postigna-primirie-s-isljamski-djihad-180765", "text": "Представители на Израел и на палестинската групировка \"Ислаямски джихад\" постигнаха примирие, съобщава АФП.   Според тях, прекратяването на огъня в ивицата Газа влезе в сила в 05:30 местно време и е резултат от посредническите усилия на Египет. Министерството на здравеопазването в Газа заяви, че смъртните случаи за два дни от израелските въздушни удари са нараснали до 34, включително 8 членове на семейство Абу Малхус. Най-малко 63 израелци са получили лекарска помощ заради ракетните атаки от Газа. В сряда вечерта генералният секретар на \"Ислямски джихад\" Зияд ал Нахал пристигна в Кайро, за да обсъди възможно прекратяване на огъня. Преди това специалният координатор на ООН за Близкия изток Николай Младенов пристигна от Тел Авив в столицата на Египет, която служи като посредник в преговорите между Израел и палестинците, за да се опита да постигне примирие между страните. Висш египетски служител потвърждава, че страната му е положила усилия да сложи край на двудневните боеве, при които Израел бомбардира десетки къщи и ферми в обсадения палестински анклав. Според представител на \"Ислямски джихад\" споразумението предвижда палестинските фракции да осигурят спокойствие в Газа и \"поддържане на мир\" по време на демонстрации, докато Израел трябва да прекрати военните действия и \"да осигури прекратяване на огъня\" по време на демонстрации от палестинците.", "date": "2019.11.14", "title": "Израел постигна примирие с \"Ислямски джихад\""}
{"url": "https://www.monitor.bg:443/bg/a/view/izmervat-bezplatno-kostnata-plytnost-v-universitetskata-bolnica-vyv-varna-180771", "text": "Клиниките по образна диагностика и ендокринология в УМБАЛ „Св. Марина“ започват кампания за измерване на костната плътност, която ще продължи до 8 декември и ще бъде на половин цена, съобщиха от лечебното заведение. Измерванията с последно поколение остеометър ще се извършват в дните от понеделник до петък след предварително записване на час на телефон 052/ 978 207. Остеопорозата представлява костно увреждане, характеризиращо се с нарушена здравина на костите и повишен риск от счупвания. Здравината на костите отразява съчетанието на две основни характеристики: количествена компонента (костна плътност) и качество на костната тъкан. Загубата на костна маса обичайно протича безсимптомно, докато не настъпи фрактура и затова наричат остеопорозата „тихия убиец“. В световен мащаб всяка една от три жени и всеки един от петима мъже получават остеопорозна фрактура през живота си. Особено застрашени са жените в менопауза и мъжете след 50-60 годишна възраст. Традиционното рентгеново изследване не може да измери костната плътност, но може да установи наличието на счупване. За измерване на костно-минералната плътност се използват различни технологии, като златен стандарт е двойно-енергийната рентгенова абсорбциометрия (ДХА). Местата от тялото, които подлежат на такава ДХА-остеометрия са лумбалните прешлени (Л1-Л4) и бедрената шийка. УМБАЛ „Св. Марина“ разполага с последно поколение остеометър с възможности за измерване на костна плътност на лумбални прешлени, бедрена зона, цяло тяло, изчисление на фрактурния риск за следващите 10 години, възможности за оценка на мастната тъкан при лица със затлъстяване при сканиране на цяло тяло, както и уникален софтуер за оценка на костната плътност при деца. Към изследването на пациентите в УМБАЛ „Св. Марина“-Варна се включва и консултация с водещи специалисти в областта на остеопорозата (ендокринолози и ревматолози).  ", "date": "2019.11.14", "title": "Измерват на промоция костната плътност в Университетската болница във Варна "}
{"url": "https://www.monitor.bg:443/bg/a/view/trymp-razocharovan-ot-izkazvaneto-na-makron-za-nato-180764", "text": "Разочарование от изказването на френския президент Еманюел Макрон за НАТО изразиха турският и американският му колеги Реджеп Ердоган и Доналд Тръмп, съобщиха световните информационни агенции. Двамата направиха изявлението след срещата си в Белия дом. Ердоган заяви, че забележките за Пакта са били \"неприемливи\". Припомняме, че Макрон предупреди европейските страни в интервю за The Economist, че вече не могат да разчитат на САЩ да защитава съюзниците си в НАТО. \"Това, което в момента преживяваме е мозъчната смърт на НАТО\", обяснява той. Европа стои на \"ръба на пропастта\" и трябва да започне да мисли за себе си стратегически, като геополитическа сила, в противен случай ние \"вече няма да контролираме съдбата си.\" Германският канцлер Ангела Меркел бе сред европейските лидери, които не се съгласиха с Макрон. Русия и Австрия обаче го подкрепиха. Припомняме, че Ердоган и Тръмп проведоха среща в Белия дом, след която обявиха, че е преминала конструктивно. Тръмп се надява да се изгладят различията, като тези за договорите за Ф-35 и С-400. Друга обсъждана тема бе Сирия.", "date": "2019.11.14", "title": "Тръмп разочарован от изказването на Макрон за НАТО"}
{"url": "https://www.monitor.bg:443/bg/a/view/pojar-kraj-trjavna-vdigna-na-krak-pojarnikari-i-dobrovolci-180768", "text": "Над 100 доброволци са се включили снощи в гасенето на пожар в района на Трявна. На помощ на пожарникарите се притекоха и живеещи в околните населени места. Огънят вече е потушен. Изгорели са около 500 декара треви и храсти между селата Черновръх и Керените. Няма пострадали хора. Не са нанесени и материални щети. ", "date": "2019.11.14", "title": "Пожар край Трявна вдигна на крак пожарникари и доброволци"}
