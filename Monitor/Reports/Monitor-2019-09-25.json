{"url": "https://www.monitor.bg:443/bg/a/view/10-000-zriteli-se-stekoha-kym-ljatnoto-kino-v-burgas-176299", "text": "Над 10 хиляди любители на седмото изкуство изгледаха любимите си заглавия под открито небе в рамките на лятното кино в Бургас. Филмвият маратон се превърна в едно от най-вълнуващите забавления в края на сезона, като се проведе в шест поредни уикенда между датите 16 август и 21 септември в Морската градина. Стотици семейства, приятели и големи компании се събираха, за да гледат съзвездие от български и холивудски актьори като Том Харди, Александър Алексиев, Том Ханкс, Филип Аврамов, Вин Дизел, Иван Бърнев и други. Рекордьори по интерес бяха българските продукции, сред които и революционната драма „Възвишение“. Световният шедьовър „Макбет“ с Майкъл Фасбендър и Марион Котияр сложи финал на киномаратона под звездите и бе последван от бурни аплодисменти. След като капацитетът от 300 седящи места се оказа малък за постоянно прииждащите хора, по околните поляни се появиха меки одеяла и сгъваеми столове. Всички присъстващи имаха шанс да участват в забавни кино куизове, а позналите правилните отговори получиха награди.", "date": "2019.09.25", "title": "10 000 зрители се стекоха към лятното кино в Бургас"}
{"url": "https://www.monitor.bg:443/bg/a/view/mvf-izbra-kristalina-georgieva-za-upravljavasht-direktor-176324", "text": "Международният валутен фонд избра Кристалина Георгиева за управляващ директор. По време на изслушването във вторник тя успя да убеди членовете на борда на МВФ, че е подходяща за поста. Българката бе единствената номинация. Кандидатурата и беше подкрепена от Европейския съюз, Съедините щати също дадоха негласната си подкрепа за нея. След избора Кристалина Георгиева написа в \"Туитър\": „За мен е чест да бъде избрана за управляващ директор на МВФ. Очаквам с нетърпение да се присъединя към отдадените служители на МВФ, които работят в 189-те държави членки. Заедно ще работим, за да изградим по-силни икономики и да подобрим живота на хората навсякъде“. До днес Георгиева беше вторият човек в йерархията на Световната банка, а сега става първият директор на МВФ от развиваща се икономика и втората жена, която оглавява Фонда след Кристин Лагард, която се оттегли в началото на септември, за да оглави Европейската централна банка. Кристалина Георгиева ще ръководи кредитната институция с бюджет 1 трилион долара в момент, в който САЩ и Китай водят търговска война, а Вашингтон се оттегли от редица международни договори. За да заеме поста българката, МВФ промени устава си, тъй като досега изискването беше управляващият директор да е до 65-годишна възраст. Кристалина Георгиева навърши 66 на 13 август. Кристалина Георгиева беше комисар по хуманитарната помощ в комисията на Жозе-Мануел Дурао Барозу, а в Комисията на Жан-Код Юнкер е зам.-председател и комисар по бюджета и човешките ресурси. На 1 февруари тази година тя зае поста президент на Групата на Световната банка, в която започва работа, още през 1993 година.", "date": "2019.09.25", "title": "МВФ избра Кристалина Георгиева за управляващ директор"}
{"url": "https://www.monitor.bg:443/bg/a/view/boris-djonsyn-pak-obeshta-brekzit-na-vsjaka-cena-176325", "text": "Британският премиер Борис Джонсън заяви, че Великобритания ще напусне напуска ЕС на 31 октомври на всяка цена, въпреки парламента, предадоха световните медии. Джонсън изнесе реч, в която той обвини депутатите, че съзнателно работят срещу процеса по Брекзит и саботират работата на правителството. \"Правителството има план за след Брекзит. Илюзия е да се очаква, че гласоподавателите ще забравят последните 3 години и при нов референдум ще гласуват различно. Хората виждат ясно какво се случва\", заяви той. В интервю Джонсън заяви, че уважава съда и решението му, ще спази закона, но в същото време е решен Кралството да напусне ЕС в срок. Върховният съд на Обединеното кралство постанови, че премиерът незаконно е разпуснал законодателния орган за пет седмици. Джонсън обяви, че не е съгласен с решението на съда, но ще го уважи. Премиерът отбеляза, че традиционно в този период от годината кралицата изнася реч пред парламента. Джонсън все още иска да се проведе речта на кралицата, за което може да се изисква ново разпускане на парламента. Речта на кралицата е планирана за 14 октомври. Парламентът ще заседава до 2-3 дни преди речта й. Ежегодната конференция на Консервативната партия е планирана за следващата седмица. В извънредната обстановка в парламентарната зала консерваторът Джонсън каза на депутатите, че за да гарантират своята сигурност, трябва да осигурят Брекзита, пише вестникът. \"Дейли телеграф\" смята, че според плановете на либералдемократите и други опозиционни членове на парламента Джонсън може да бъде принуден да поиска от Брюксел отлагане на датата на Брекзита. Вестникът твърди, че либералдемократите се мъчат да убедят други опозиционно настроени членове на Камарата да подкрепят плана, с който Джонсън да бъде накаран да поиска отсрочка на Брекзита преди срещата на върха на ЕС в Брюксел. Междувременно Джонсън е отправил предизвикателство към британската опозиция, като я призова да внесе предложение за вот на недоверие срещу правителството му, за да се излезе от блокажа на политическата криза за Брекзит. \"Искам да постигна Брекзит\", подчерта Джонсън пред британските депутати. Той на няколко пъти повтори това и ги прикани да внесат предложение за гласуване на вот на недоверие. Пред депутатите Джонсън каза, че Върховният съд е допуснал грешка, като е постановил подновяване на работата на парламента. Премиерът каза, че парламентът е \"парализиран\" и го обвини, че не иска Брекзит изобщо да се случва. Британските депутати приеха закон срещу Брекзит без сделка и Джонсън каза, че ще постигне споразумение с ЕС, но е готов да изведе страната от съюза и без сделка. Същевременно днес лидерът на лейбъристите Джереми Корбин каза, че опозицията иска първо отсрочка на датата за Брекзит, а после да има предсрочни избори, за които настоява Джонсън. Същевременно британският в. \"Телеграф\" съобщи, че Джонсън ще има среща с депутатите от Консервативната партия в опит да повдигне духа им преди партийната конференция на торите, която започва в неделя.  ", "date": "2019.09.25", "title": "Борис Джонсън пак обеща Брекзит на всяка цена"}
{"url": "https://www.monitor.bg:443/bg/a/view/belijat-dom-pusna-telefonnija-razgovor-na-trymp-sys-zelenski-176318", "text": "Президентът на САЩ Доналд Тръмп е поискал от украинския президент Володимир Зеленски в телефонен разговор през юли да разследва дали бившият вицепрезидент Джо Байдън е спрял разследване на компания, в която е работел синът му. Това показва публикуваната вчера от администрацията на Тръмп стенограма на разговора, предаде Ройтерс. \"Байдън се хвалеше насам-натам, че е спрял разследването, така че ако можете да проучите нещата. На мен ми звучи ужасно\", казал Тръмп в този телефонен разговор от 25 юли според стенограмата от пет страници. Тръмп има предвид твърдения, че Байдън се е опитал да се намеси в разследване на украинската прокуратура на сина му Хънтър, отбелязва АП. Разговорът на Тръмп със Зеленски е споменат в жалба на анонимен разобличител срещу Тръмп от средата на август. Тя е основен елемент в обявеното завчера от председателката на Камарата на представителите Нанси Пелоси разследване, което да установи дали Тръмп подлежи на импийчмънт. Тръмп пусна гневни туитове по повод разговора си със Зеленски и започнатото от демократите в Конгреса разследване дали да бъде отстранен от длъжност. \"Няма президент в историята на тази страна, с когото да са се отнасяли толкова зле, колкото с мен. Демократите са парализирани от омраза и страх. Никаква работа не вършат. Не бива да се допусне това да се случи с друг президент. Лов на Вещици!\", написа Тръмп в друг туит.  ", "date": "2019.09.25", "title": "Белият дом пусна телефонния разговор на Тръмп със Зеленски"}
{"url": "https://www.monitor.bg:443/bg/a/view/dvama-bratja-v-duel-za-kmetskija-stol-v-burgas-176313", "text": "Общо единадесет кандидати ще атакуват кметския стол в Бургас. Те ще се състезават заедно с досегашния градоначалник Димитър Николов, който се впуска в битката за четвърти пореден мандат. Сред единадесетте кандидати за кмет са и двама братя-Георги Дражев и Ивайло Дражев. Те ще се борят един срещу друг в пряка конкуренция за вота на бургазлии. По-големият брат досега беше общински съветник от листата на НФСБ, но преди година бе отлюспен от партията на Валери Симеонов и изваден от групата в местния парламент. Ивайло Дражев пък е известен като бивш футболен деятел и бивш общински съветник. Името му нашумя през 2011 година, след като бе осъден ефективно на 7 години затвор за двойно убийство на пътя. Той е кандидат от партия с интересното име \"Свобода\", а брат му е издигнат от „Български социалдемократи“. Кандидатурите на братята, които ще щурмуват бургаската община предизвикаха особен интерес и станаха повод за шеговити коментари в социалните мрежи. \"Ами роднините им за кого от двамата ще гласуват\", питат се бургазлии. Заедно с тях и Николов в надпреварата ще се впуснат и претендент на БСП Николай Тишев, шефът на Бургаската болница д- р Бойко Миразчийски, издигнат от НФСБ, експертът по туризъм Живко Табаков, който беше съветник на министър Николина Ангелкова, а сега е кандидат на ДБГ, адвокатът Иво Баев, син на известния художник Георги Баев-Джурлата, който е издигнат от „Демократична България“, колегата му Владимир Павлов от \"Възраждане\", Константин Бачийски от „Средна Европейска класа“ и Теодор Шейков от коалиция „Ние, Гражданите“. Интересна се оказва ситуацията в морския курорт Лозенец, където изборите са предрешени. Там единственият регистриран кандидат е Женя Гандиева от ГЕРБ, която практически няма да има конкуренция и е сигурен победител.", "date": "2019.09.25", "title": "Двама братя в дуел за кметския стол в Бургас"}
{"url": "https://www.monitor.bg:443/bg/a/view/10-000-napirat-kym-mestnata-vlast-v-golemite-gradove-temata-kandidatite-176322", "text": "Над 10 000 кандидати ще се борят за пост в местната власт в големите областни градове на страната на изборите на 27 октомври. Това показва проверка на „Монитор“ в общинските избирателни комисии в страната в навечерието на старта на предизборната кампания, който ще се състои в петък. Най-много по традиция са кандидатите в столицата, където общинският съвет се състои от цели 61 души. Повечето от партиите са заложили на пълна листа с кандидати. В София кандидатите са точно 1461, следвани от Варна, където желаещите да седнат на кметски стол или да станат общинари са малко над 870. Трети в списъка се нарежда Благоевград със близо 600 души, регистрирани за вота, следван от Стара Загора с 553. Бургас, където мераклиите са близо 475 души, и Пловдив със своите 451 претенденти пък се нареждат на пето и шесто място в класацията. Същевременно най-малко са кандидатите в Габрово и Кюстендил, където са регистрирани съответно 205-има и 203-ма мераклии за кметове на община, на кметства и общински съветници. Кандидатите за районни кметове, за каквито ще се гласува в София, Пловдив и Варна, пък са едва около 460, като броят им е значително по-малък отколкото на предходните местни избори. На вота през 2015 година общият брой на кандидатите за пост в местната власт бе близо 43 000 души, като малко над 35 000 от тях са напирали да станат общински съветници, около 10 000 - кметове на кметства, 1605 - общински градоначалници, а 696 - районни кметове. Голяма част от кандидатите на ГЕРБ за кметове на областните градове са утвърдени имена. От всички 27 души 19 са настоящи кметове и ще се борят за нов мандат. 17 от тези градоначалници са изцяло партийни кандидатури на ГЕРБ. Такъв е случаят с Атанас Камбитов в Благоевград, Димитър Николов в Бургас, Иван Портних във Варна, Калин Каменов във Враца, Йорданка Фандъкова в София, Живко Тодоров в Стара Загора и други, които в редиците на ГЕРБ се смятат за отличници сред градоначалниците. В два от градовете ГЕРБ подкрепя действащи кметове, бивши кадри на СДС - Златко Живков в Монтана и Петър Паунов в Кюстендил. По подобие на евровота, и сега ГЕРБ си партнира със СДС. Двете партии са в коалиция и за София и застават зад Йорданка Фандъкова по пътя й към четвърти пореден мандат. В листата с кандидатите за кметове има още 5-има областни управители, 1 общинска съветничка, 1 директорка на училище. Един от областните управители е Здравко Димитров, който се очаква да смени Иван Тотев начело на Пловдив. Битката под тепетата  обаче се очаква да е оспорвана, като там основният опонент на Димитров не е кандидатът на БСП, а на патриотите – депутатът и бивш градоначалник Славчо Атанасов. Той е издигнат от коалицията между ВМРО и НФСБ. Именно Пловдив е един от градовете, в които се очаква да има балотаж. Същите са нагласите и за София, където Фандъкова ще излезе срещу бившия омбудсман и независим кандидат Мая Манолова. Тя обаче е подкрепена от БСП и няколко десни партии като ДБГ и „Волт“. Всъщност поне в 3 областни града БСП застава зад кандидати, които ще бъдат издигнати от инициативни комитети или като независими, опитвайки се да привлече свои разколебани избиратели и надпартиен вот. Така например в Кюстендил БСП застава зад независимия Здравко Милев, а в Благоевград - зад Румен Томов, който е издигнат от инициативен комитет. Подобно е и положението в Ловеч, където червените подкрепят Радина Банкова. БСП залага и на депутатите, като шестима от редиците на парламентарната група са кандидати за кметове. Става дума за Николай Тишев в Бургас, Анелия Клисарова във Варна, която бе одобрена от червения пленум след скандали и саботаж на местната структура да излъчи свой кандидат, Весела Лечева във Велико Търново, Пенчо Милков в Русе, Станислав Владимиров в Перник, както и Тодор Байчев, който ще води битка за Карнобат. ДПС на свой ред издига кметове за 10 областни града - Видин, Добрич, Разград, Русе, Кърджали, Ловеч, Пловдив, Смолян, Търговище и Шумен. По традиция в Кърджали доверие за нов мандат е дадено на Хасан Азис. Изненадата дойде в Шумен, където за градоначалник бе излъчен бившият депутат на движението Четин Казак. От другите знакови имена е Неджми Али, който пък влиза в битката за Джебел. Настоящият депутат Танев Али пък бе издигнат за кмет на Антоново. В Пазарджишко от ДПС издигнаха кметове за Велинград, Септември и Сърница. В други области, като София например, от ДПС не предлагат свой кандидат за кмет, а само листа за общински съветници и за районни кметове. Такъв е случаят с районите като Панчарево, \"Овча купел\" и Казичене. Преди няколко дни пък от ДПС дадоха заявка, че искат да спечелят поне още един областен град в Северна България. На предстоящия вот партиите от влязлата в управлението заедно с ГЕРБ коалиция „Обединени патриоти“ ВМРО, НФСБ и „Атака“ ще се явят поотделно като в различни области са в местни коалиции. Така например в София кандидат на ВМРО е евродепутатът Ангел Джамбазки, а на „Атака“ - самият лидер на партията Волен Сидеров. НФСБ пък прибегна към стари кадри на СДС, като техният кандидат за София е Стефан Иванов, който е бивш шеф на столичната структура на СДС.", "date": "2019.09.25", "title": "10 000 напират към местната  власт в големите градове (ТЕМАТА+КАНДИДАТИТЕ)"}
{"url": "https://www.monitor.bg:443/bg/a/view/svetovnata-operna-diva-krasimira-stojanova-pee-v-ndk-176319", "text": "Голямата дама на оперната сцена – сопраното Красимира Стоянова, ще блести в Зала 1 на НДК на 21 декември в концертното изпълнение на операта „Евгений Онегин“ от Чайковски. Тя ще се превъплъти в партията на Татяна редом с талантливите си колеги Атанас Младенов – баритон, в партията на Евгений Онегин; Михаил Михайлов – тенор и лауреат на редица оперни конкурси, като Ленски; мецосопраното Виолета Радомирска, която през настоящия сезон дебютира на сцената на Миланската скала – като Олга; Иво Станчев – бас, като Княз Гремин. Концертът е копродукция на БНР и НДК и е с участието на Симфоничния оркестър и хора на БНР с диригент Павел Балев. Носителка на почетната титла „камерзенгерин“ на Щаатсопер – Виена, Красимира Стоянова е постоянен гост-солист на държавната опера. Международната й кариера се развива бързо и отвежда сопраното в най-престижните оперни театри и концертни зали по света – Метрополитън и Карнеги хол в Ню Йорк, Кралската опера „Ковънтгардън“ и Роял Албърт хол в Лондон, Миланската скала, Дойчеопер, Концертхаус в Берлин и много други. През годините сопраното пее в концерти под диригентската палка на Рикардо Мути, Зубин Мета, Марис Янсонс, Жорж Претр, Сър Колин Дейвис, Бернард Хайтинк, Сейджи Озава, Мюнг-Вунг Чунг, Франц Велзер-Мьост, Фабио Луизи, Даниеле Гати и др. Рециталите на Красимира Стоянова „Славянски оперни арии”, „Верди арии“ и „Веризмо“, съвместно с маестро Балев, получават Международната награда за класическа музика за 2012, както и годишните награди на немската музикална критика за 2012, 2014 и 2017 г. Билетите за концерта вече са в продажба на цени от 25 до 60 лв., както и ВИП билети от 80 лв. За ученици, студенти и пенсионери билетите са с 20% отстъпка, а за деца до 12 години билетът е 10 лв.", "date": "2019.09.25", "title": "Световната оперна дива Красимира Стоянова пее в НДК"}
{"url": "https://www.monitor.bg:443/bg/a/view/otide-si-poet-ot-svetovna-velichina-lubomir-levchev-176314", "text": "На 84-годишна възраст отлетя от този свят големият български поет Любомир Левчев – най-изтъкнатият лирик от така нареченото „априлско поколение“ в изкуството. „Почина баща ми Любомир Левчев (1935-2019)“, лаконично сподели мъката си в своя профил във Фейсбук синът му, поетът Владимир Левчев. Стотици съболезнования във Фейсбук само за няколко часа изказаха на семейството творци и обикновени почитатели на поезията на Левчев. „Поет, чиито стихове тихо и неусетно проникват в душата ти! Левчев – отдавна неговите стихове са безсмъртни!“, „Светът сякаш става по-тесен като толкова светли души една след друга отлитат и ние осиротяваме!“, „Помня младежките си вълнения от стихосбирките на Любомир Левчев!“, „Един от най-големите поети и интелектуалци на нашето време!“ са само няколко от отзивите по повод тъжното събитие, които обобщават значението за българската култура на този забележителен човек и мъдрец. Любомир Левчев е починал в болница в сряда, уточни за БТА председателят на Съюза на българските писатели Боян Ангелов. Сбогуването с поета ще бъде в събота от 10 до 12 ч. в Националната библиотека „Св. св. Кирил и Методий“, където е естественото място за преклонение пред делото на един забележителен майстор на словото, а по-късно той в Централните софийски гробища. „Загубата на Любомир Левчев е загуба на творец от тежката кавалерия не на българската, а на европейската поезия и култура. Изключително, световно име! Той превърна „социалистическата“ поезия в съвременна модерна поезия. Знаех за всичките му разочарования, но той си остана достоен човек, за разлика от мнозина, които демонстративно се „пребоядисаха“ след промените. Бях щастлив, че бях негов приятел“, сподели за „Монитор“ председателят на Парламентарната комисия по културата и медиите Вежди Рашидов, когото дългогодишна дружба свързва с поета. „Дълбоко вярвам, че времето на чалгата ще отмине и стойностните личности като Любомир Левчев ще са сред тези, които ще моделират мисленето на новите поколения“, подчерта Рашидов. „Във второ отделение, когато се опитвах да пиша първите си стихове, не знаех какво е стихотворение, но знаех кой е Любомир Левчев. Това говори за мащаба на неговия авторитет в онези години. Ако децата му Владимир и Марта са загубили баща, то ние, българите, изгубихме един от най-големите си поети“, сподели за „Монитор“ издателката Божана Апостолова, чието издателство „Жанет 45“ през 2014 г. отпечата последната му стихосбирка – антологията „В невидимата кула“, събрала най-въздействащите образци от любовната лирика на забележителния поет. Божана Апостолова призова да си пазим, четем и ценим поетите, а не да ги захвърляме в задния двор на живота, както често се случва в последните години. „Те са който ни доближава до оная световна сила, наречена култура“, изтъкна тя. Любомир Левчев е роден на 29 април 1935 г. в Троян. През 1953 г. завършва гимназия в София, а през 1957 г. библиотекознание в Софийския университет „Св. Климент Охридски\". От 1950 г. се занимава с журналистическа дейност, като за първи път печата във в. „Народна младеж“. Сътрудничи на в. „Стършел“, на сп. „Младеж“, участва в сборниците „Смяна“ и др. От 1957 г. до 1958 г. работи като литературен консултант във в. „Народна младеж“ и като редактор в Българското радио. Във в. „Литературен фронт“ е редактор от 1962 г. до 1968 г. и главен редактор от януари 1970 г. до 8 юни 1972 г. От 1 юли 1975 г. до 26 декември 1979 г. Любомир Левчев е първи заместник-председател на Комитета за изкуство и култура. Десет години е на поста председател на Съюза на българските писатели – от 25 декември 1979 г. до 11 март 1989 г. През това време е идеолог на интернационалните литературни форуми в София „Мирът – надежда на планетата“, създаващи международна видимост и контакти за родните творци на словото. През 1981 г. основава сп. „Факел“, а от 1991 г. е собственик на издателска къща „Орфей“. Любомир Левчев е от „априлското поколение“ поети, утвърдени през 60-те години на ХХ век. Първото му стихотворение „На пост“ е отпечатано през 1950 г., а 7 години по-късно излиза и първата му стихосбирка „Звездите са мои“. Автор е на повече от 75 книги, които са преведени на различни езици и издадени в над 40 страни. Освен на многобройни стихосбирки Любомир Левчев е автор и на поредицата „Романи от спомени“: „Убий българина!“ (1988), „Ти си следващият“ (1998) и „Панихида за мъртвото време“ (2011), които събират житейската му история. Той е сценарист на филмите „Мълчаливите пътеки“, „Гибелта на Александър Велики“, „Сладко и горчиво“, „Поетическото изкуство“, както и на текстовете за песните „Да те жадувам“ на рок група „Сигнал“, „След любов“ на Борис Гуджунов, а стихотворението „Без сълзи“ („Колко е лесно да бъдеш влюбен на двадесет години, на двадесет години. И колко е лесно да бъдеш разлюбен...“) стана особено популярно като песен в артистичното изпълнение на Стефан Данаилов. Въпреки членството му в БКП преди 1990 г. и избирането му за депутат от VІ до ІХ Народно събрание, той се отдръпва от политиката и заявява: „Днес защото виждат у мнозина само алчност, лицемерие и несправедливост“. Поетът намира спокойствие от градската суета в родопското село Полковник Серафимово, където се зарежда с енергия и пише произведенията си, но никога не престава да се интересува от случващото се в българското общество. Любомир Левчев е носител на множество престижни български и международни отличия и награди, сред които Златен медал за поезия на Френската академия и звание „Рицар на поезията“ (1984), на орден „Стара планина“ І степен (2006), на националната награда „Хр. Г. Данов“ за цялостен принос в българската книжовна култура (2008), на приз от американската фондация „Уилям Мередит“ (2013) и мн. др. Президентът Румен Радев е изразил съболезнования на семейството, близките и колегите на Любомир Левчев. „Богатото творчество и безспорният авторитет на Любомир Левчев – обичан поет и значим обществен глас, оказаха значително влияние върху редица поколения. Талантът и мъдростта му вдъхновяваха и респектираха. Даваха увереност, че овладяната сила на словото е незаменима духовна величина“, заявява държавният глава. „С невероятната си дарба на фин талант и познавач на думите Любомир Левчев бе сред орисаните от Съдбата творци, които с лекота създават шедьоври и с фантазията си дават форма на най-съкровените човешки мечти... Покланяме се дълбоко пред човека и твореца, запазил в сърцата на всички, до които се е докоснал, скъп спомен за една духовно богата и светла личност“, казва се в изявлението на Министерството на културата.", "date": "2019.09.25", "title": " Отиде си поет от световна величина – Любомир Левчев "}
{"url": "https://www.monitor.bg:443/bg/a/view/nant-poluchi-priza-evropejska-stolica-na-inovaciite-za-2019-g-176316", "text": "Френският град Нант е Европейска столица на иновациите за 2019 г., обяви днес Комисията в рамките на Европейските дни на научните изследвания и иновациите. Титлата е признание за изключителната способност на града да използва иновациите за подобряване на живота на своите жители, както и за прилагания от него модел на управление, основаващ се на отвореност и сътрудничество. Заедно с титлата Нант получава парична награда в размер на един милион евро по линия на европейската програма за научни изследвания и иновации „Хоризонт 2020“. В класацията след Нант се нареждат още пет града - Антверпен (Белгия), Бристол (Обединено кралство), Еспоо (Финландия), Глазгоу (Обединено кралство) и Ротердам (Нидерландия), които получават по 100 000 евро за насърчаване и разширяване на иновационните практики. Нант е петият град, който печели тази европейска награда, и вторият нестоличен град след Барселона. В града се прилага концепция за отворено управление, характеризираща се с постоянен диалог с гражданите, с различни сдруженията и експерти. В Нант съществува процъфтяваща общност от стартиращи предприятия и предприятия в областта на цифровите технологии, която помага при разработването и прилагането на публичните политики.", "date": "2019.09.25", "title": "Нант получи приза „Европейска столица на иновациите“ за 2019 г."}
{"url": "https://www.monitor.bg:443/bg/a/view/vse-poveche-bylgari-predpochitat-da-strijmvat-muzika-legalno-176295", "text": "Легалните аудио стрийминг платформи привличат все повече меломани, както по света, така и у нас. Това сочат данните от годишния доклад на Международната федерация на звукозаписната индустрия IFPI. Според проведеното проучване, 64 на сто от респондентите са активни ползватели на стрийминг услуги през изминалия месец. Това е ръст от 7% в сравнение с предходната година. „Най-сериозен скок се забелязва в групата на 35-64-годишните. 54% от тези слушатели са имали достъп до музикални стрийминг услуги през изминалия месец, което представлява ръст от +8% спрямо 2018 г.“, допълват от IFPI. У нас също се забелязва напредък по тази графа. заявява Ина Килева, изпълнителен директор на Българската асоциация на музикалните продуценти. Средно по 18 часа на седмица прекарват участниците в проучването в слушане на музика. И това представлява ръст спрямо оповестените през 2018 г. 17,8 часа. 54% от интервюираните пък споделят, че са привлечени и дори „фанатично пристрастрени“ към слушането на любимите си песни. Въпреки положителната статистика, нарушенията на авторското право и сродните му права остават сериозно предизвикателство пред стабилността на музикалната екосистема, категорични са от IFPI. 27% от участниците в проучването признават използване на нелицензирани методи за слушане или достъп до музика през изминалия месец, като 23% са ползвали незаконни стриймрипинг услуги (трансформиране на стрийминга във формати, които позволяват сваляне). Това е и най-разпространената форма на пиратство в момента.", "date": "2019.09.25", "title": "Все повече българи предпочитат да стриймват музика легално"}
{"url": "https://www.monitor.bg:443/bg/a/view/kalpakchiev-skril-ot-ivss-konflikta-si-na-interesi-obzor-176317", "text": "Скандалният съдия Калин Калпакчиев, който пусна на свобода убиеца на студента Андрей Монов – Джок Полфрийман, е скрил от Инспектората на Висшия съдебен съвет конфликт на интереси. Това показа проверка в декларацията за имущество и интереси, подадена от съдията през 2019 г. Тя обхваща целия период за миналата 2018 г., в края на която Калпакчиев бе избран за шеф на грантаджийското НПО Съюз на съдиите в България (ССБ). Като такъв Калпкчиев е длъжен да съобщи на съдебните инспектори, че участва в управлението на юридическо лице с нестопанска цел. Оказва се обаче, че тази графа в декларацията му пред ИВСС е оставена празна от съдията, Укриването на тази информация обаче далеч не е безобидно, защото именно тези декларации служат като основание за отвод на магистрати по дела, свързани с дейността на организации, които управляват. Според данните по партидата на Съюза на съдиите в България в Търговския регистър Калин Калпакчиев е вписан за председател на НПО-то на 12 декември 2018 г., което означава, че е трябвало да обяви това в декларацията си за 2019 г. От доклад на управителния съвет на ССБ за 2016 г. пък лъсва, че организацията си е партнирала със скандално известната организация Български хелзинкски комитет (БХК), включително по проекти. Във въпросния документ черно на бяло е записано, че са кандидатствали като асоцииран партньор по проект, разработен от БХК, на тема „Ефективното справяне с престъпна реч на омразата и престъпленията от омраза: практически проблеми и решения - обмен на добри практики“. Това на практика означава, че които Калпакчиев тактично е пропуснал да спомене, когато е приел като основно доказателство за „поправянето“ на Полфрийман зад решетките характеристика, изготвена от шефа на БХК Красимир Кънев. В същото време самият Калпакчиев буквално избяга от въпросите за предсрочното освобождаване на убиеца на студента Андрей Монов – Джок Полфрийман. Той беше приел покана за интервю в bTV, но внезапно се отказа да излезе в национален ефир и да обясни пред обществото с какви мотиви пусна австралиеца 6,5 години по-рано от затвора. Всъщност Калпакчиев е трябвало да гостува още във вторник, когато в студиото беше бащата на убития Андрей – Христо Монов. „Ето, аз съм тук, него защо го няма? Защо не застане до мен като мъж и не обясни решението си“, попита тогава Монов, след като стана ясно, че Калпакчиев е поискал да бъде интервюиран отделно на следващия ден. Оказа се обаче, че съдията не събра смелост да се яви в студиото и на следващия ден. Вместо него в ефир беше пуснат друг грантаджия от Съюза на съдиите в България, чийто шеф в момента е Калпакчиев – Емил Дечев. като лансира абсурдното обяснение, че Калпакчиев не се е появил, защото „не можел да отговаря за всяко дело по телевизията“. Дечев не успя да обясни и как така Калпакчиев и колегата му Весислава Иванова (също част от ССБ) са игнорирали заключението на затворническата администрация, че Полфрийман не трябва да бъде освобождаван, а са предпочели да зачетат позицията на БХК в защита на австралиеца. Съдията умело се измъкна и от факта, че има сериозна връзка между ССБ, БХК и затворническото НПО на Полфрийман. Междувременно стана ясно, че активисти на Съюза на съдиите в България са стартирали във вторник следобед събирането на подписи в подкрепа на съдиите Калин Калпакчиев и Весислава Иванова. За да не изглежда, че всъщност най-активните членове на върхушката на ССБ било взето решение \"инициативата\" за подкрепа да дойде от членове на ССБ в Наказателната колегия на Върховния касационен съд (ВКС). Именно от тях във вторник главният прокурор Сотир Цацаров поиска възобновяване на делото по искането за освобождаване на осъдения на 20 години лишаване от свобода Полфрийман, както и спиране на изпълнението на решението. Формално подписката, която се очаква да \"изтече\" по-късно в \"определени\" медии, работещи от години като ПР агенции на ССБ, се обявява в защита на съдиите от негативната обществена реакция, последвала освобождаването на убиеца. Статии в тази посока вече се появиха в и в сайта на българската редакция на \"Свободна Европа\", чиято редакционна политика е в корелация с медиите на олигарха. Председателят на състава Калин Калпакчиев и докладчикът по делото Весислава Иванова трябвало да бъдат \"защитени\" от исканията на политически партии като ВМРО и \"Атака\" за проверка на работата им по конкретното дело и за образуване на дисциплинарно производство във връзка с разкритията за обвързаност на двамата магистрати с ръководството на Българския хелзинкски комитет, което от години лобира за пускането на Полфрийман от затвора. Събирането на подписи било стартирано непосредствено след като мнозинството от членовете на Съдийската колегия на Висшия съдебен съвет (ВСС) приеха позиция, в която посочиха, че са \"съпричастни към болката и страданията на близките на Андрей Монов\" и споделят \"тяхното усещане за нарушен баланс между правото и справедливостта\". Заради това становище управителният съвет на ССБ излезе и с позиция против членовете на Съдийската колегия към Висшия съдебен съвет (ВСС), с което призовава за оставките им. Върховният касационен съд върна делото, образувано по искане на главния прокурор Сотир Цацаров за възобновяване на процеса по предсрочно освобождаване на австралиеца Джок Полфрийман, на Софийския градски съд. Причината е, че убиецът на студента Андрей Монов не бил получил препис от искането на главния прокурор и според върховните съдии това било сериозна пречка за разглеждането на искането. Самият Полфрийман в момента се намира в центъра за временно настаняване на чужденци в Бусманци, където очаква да получи паспорт и да се прибере в родината си, след като бе пуснат на свобода от състав на Софийския апелативен съд с председател Калин Калпакчиев 6,5 години по-рано. Пет решения на 2-ри състав от Наказателното отделение на Софийския апелативен съд (САС), с председател съдия Калин Калпакчиев, все по искания за условно предсрочно освобождаване, взети през месеците май, юни и юли на 2019 г., показват нагледно пристрастното отношение на магистратите при пускането от затвора 6 години, 6 месеца и 25 дни по-рано на убиеца Джок Полфрийман, съобщи „Правен свят“. Справката в деловодната система на съда показва, че и в петте случая съдиите отказват освобождаването на изтърпяващи наказанията си лишени от свобода, макар в голямата си част представените пред магистратите аргументи и доказателства да съвпадат с тези на австралиеца. Нещо повече - при нито един от петте казуса не става въпрос за осъдени за умишлено убийство, а за признати за виновни за престъпления, за които размерът на наказанията е в пъти по-нисък от 20-те години затвор за убиеца на студента Андрей Монов. Оказва се, че същите съдии проявяват изключителна строгост, когато се произнасят по искания на затворници за условно предсрочно освобождаване, които обаче не са ползвали услугите на БХК, т.е. не са разчитали на лобистка подкрепа пред съдебния състав от САС. Джок Полфрийман може да напусне страната напълно законно веднага след като получи документи за самоличност. В момента лицето е свободен гражданин. Това заяви в ефира на Нова телевизия говорителят на прокуратурата Румяна Арнаудова. Тя обясни, че в закона не е формулиран срок за произнасяне на ВКС, който вчера бе сезиран от главния прокурор по решението на Софийския апелативен съд за предсрочно освобождаване на Джок Полфрийман. Румяна Арнаудова постави акцент, че главният прокурор сезира ВКС именно заради формата на произнасяне - „определение“, а според закона формата би трябвало да е „решение“. Определение на съда не може да бъде обжалвано. Затова и прокуратурата иска проверка по реда на извънредния способ за това, уточни Арнаудова. Ако се отмени определението на САС, тогава ще се използват институтите на международна правна помощ и ще се иска екстрадиция за доизтърпяване на наказанието у нас, посочи още говорителят. Според оценката на Румяна Арнаудова прокуратурата е действала бързо и адекватно в случая. „Трябва да се обмисли промяна в Наказателнопроцесуалния кодекс, която да позволи съдебните актове за предсрочно освобождаване от затвора да подлежат на по-висок инстанционен контрол“, заяви правосъдният министър Данаил Кирилов по повод искането на прокуратурата до Върховния касационен съд делото за условното предсрочно освобождаване на австралиеца Джок Полфрийман да бъде възобновено. \"Прокуратурата има правен интерес да иска възобновяване на това производство, макар да съм убеден в това, че този вид дела се решават двуинстанционно и касационното им обжалване е недопустимо. Тук се иска възобновяване, а не касационно обжалване. Този въпрос и този дебат явно сочат необходимостта да коментираме изменения на НПК относно статута на тези актове. По отношение на формата на тези актове, редно е законодателят изрично да определи вида на акта и да допусне по-висок инстанционен контрол на тяхното съдържание\", коментира Кирилов и допълни, че не знае дали документите на Полфрийман вече са издадени. Отказа да коментира и дали той е освободен справедливо. „Да не поставяме въпроса държавата срещу съдебните актове. При всички положения този акт трябва да се спазва“, каза още той. По-късно в сряда Кирилов ще се срещне и с консула на Австралия у нас, който е поискал среща с него.", "date": "2019.09.25", "title": "Калпакчиев скрил от ИВСС  конфликта си на интереси (ОБЗОР)"}
{"url": "https://www.monitor.bg:443/bg/a/view/zaradi-skandala-polfrijman-klakiori-na-oligarsi-zovat-za-podkrepa-za-kalpkchiev-176323", "text": "Клакьори, свързани с подсдъими олигарси като Цветан Василев и Иво Прокопиевзоват за подкрепа за скандалния съдия Калин Калпакчиев, който пусна 6,5 г. по-рано на свобода убиеца на студента Андрей Монов - австралиеца Джок Полфрийман. На митинга, организиран от свързаната с Прокопиев Инициатива \"Правосъдие за всеки\", бяха отправени призиви да бъдат защитени \"апелативните съдии, които си позволиха да спазят закона\" - както бяха описани съдиите, пуснали на свобода Полфрийман. Според говорителите на митинга гневът на близките на жертвите и обществото срещу скандалното решение пък бил \"публичен линч\", организиран от задкулисието.  Иначе самото събитие събра не повече от 500 клакьори на укриващият се от правосъдието кредитен фараон Цветан Василев. Те запречиха жълтите павета с т.нар. Поход на правосъдието. Сред тях бяха обичайните заподозрени Велислав Величков и Петромир Кънчев и професионалния протестър Евгений Дайнов. Компания им правеше кандидатът за кмет на „Да България“ прочул се покрай скандалните снимки на приятелката си Борислав Игнатов, който е протеже на провалилия се правосъден министър Христо Иванов. Той дружески разговаряше със скандалния съдия протестър Методи Лалов, който също напира за политиката и прави скандал след скандал във ВСС. Около групичката им постоянно разговаряйки по телефона, най-вероятно с Белград, бе и основният адвокат на вдъхновителя на тези протести БГ Мадоф – Лазар Карадалиев. Забелязваха се и няколко от поддръжничките на осъдената за огромен рушвет екскметица на Младост Десислава Иванчева, която не дойде обаче лично на седянката. След 20-минутно суетене с надеждата към тях да се присъединят още хора, но това не стана, организаторите на събитието с неохота дадоха ход на т.нар. марш по бул. „Цар Освободител“ до Ларгото.", "date": "2019.09.25", "title": "Заради скандала \"Полфрийман\": Клакьори на олигарси зоват за подкрепа за Калпaкчиев"}
{"url": "https://www.monitor.bg:443/bg/a/view/nadzornite-firmi-bez-dogovori-s-laboratorii-na-stroitelja-176320", "text": "Фирмите за строителен надзор няма да могат да сключват договори за изпитвания в лаборатории на строителя или на свързани с него лица, когато упражняват строителен надзор на строеж, изпълняван от същия строител. Това предвиждат промените в Закона за устройство на територията, публикувани на интернет страницата на МРРБ и в портала за обществени консултации. Целта на измененията е да се оптимизира контролът, който осъществява ДНСК върху инвестиционния строителен процес и участниците в него. Проектът на Закона за изменение и допълнение на ЗУТ предвижда още възможността органите на ДНСК да извършват служебна проверка на комплексния доклад на консултанта, въз основа на който са одобрени инвестиционните проекти и е издадено разрешението за строеж. С предложените промени се завишават и изискванията към лицата, които кандидатстват за получаване на удостоверение за оценяване на съответствието на инвестиционните проекти и/или упражняване на строителен надзор. Относно условията и реда за издаване на удостоверение за вписване в регистъра на консултантите се предвижда управителят на юридическото лице, кандидатстващо за издаване на удостоверение, да е техническо правоспособно лице по смисъла на ЗУТ. Предложено е членовете на органите на юридическото лице или едноличният търговец, както и наетите от тях физически лица да са специалисти със завършено висше образование с образователно-квалификационна степен \"магистър\", да притежават техническа правоспособност, да имат най-малко 7 години стаж по специалността и същите да не са допуснали или извършили повече от две нарушения по закона и нормативните актове по прилагането му през последните три години. С цел осъществяването на по-ефективен контрол относно дейността на консултантите и лицата, упражняващи строителен надзор, се предвижда промяна в броя и в срока на влезлите в сила наказателни постановления, въз основа на които се пристъпва към предсрочно прекратяване на действието на издадено удостоверение за оценяване на съответствието на инвестиционните проекти и/или упражняване на строителен надзор. Предвижда се действието на удостоверението да се прекратява преди изтичането на срока, за който е издадено при влезли в сила две наказателни постановления, като бъде обхванат по-голям период от време на недопускане и неизвършване на нарушения, а именно три години.До сега се допускаха три наказателни постановления за срок от две години. В законопроекта е залегнало и разширяване кръга на участниците в строителството, носещи административно-наказателна отговорност за нарушения на ЗУТ и подзаконовите нормативни актове по неговото прилагане, и обособяване на отделен състав за налагане на имуществени санкции на юридическите лица и едноличните търговци, респективно на глоби на физическите лица, с цел повишаване ефективността на упражняваната дейност и санкционните правомощия.", "date": "2019.09.25", "title": "Надзорните фирми без договори с лаборатории на строителя"}
{"url": "https://www.monitor.bg:443/bg/a/view/fandykova-shte-e-s-68-nomer-v-buletinata-a-manolova-sys-75-176321", "text": "Кандидатът на ГЕРБ и настоящ столичен кмет Йорданка Фандъкова ще е с номер 68 в бюлетината. Нейният основен опонент за кметския пост в София Мая Манолова пък ще е номер 75. Това стана ясни при подредбата в ОИК – София на номерата на местните коалиции и независимите кандидати в бюлетината за столицата. Обединението между ДБГ, ЗНС и НДСВ се нарежда под номер 67. ГЕРБ и СДС, които в София са в местна коалиция са с 68 в бюлетината. След тях се нареждат обединението на НФСБ и БДС радикали, следвани от Борис Бонев от „Спаси София“, които са съответно 69 и 70 номер. Със 71 номер е кандидатурата на Бонев като независим кандидат за общински съветник. След него с номер 72 е другият кандидат за общински съветник на \"Спаси София\" Гергин Борисов. Под номер 93 ще бъде кандидатурата на бизнесмена Александър Ваклин за общински съветник, който се явява като независим.", "date": "2019.09.25", "title": "Фандъкова ще е с 68 номер в бюлетината, а Манолова – със 75"}
{"url": "https://www.monitor.bg:443/bg/a/view/chakame-investicii-za-miliardi-ot-2-korejski-kompanii-176309", "text": "Инвестиции за милиарди очакваме от две южнокорейски компании. Преговорите с тях са в напреднала фаза, като чакаме решенията от страна на фирмите. Едната е Хюндай, с която се обсъжда създаването на център за изпитване на автономни автомобили. Другата пък има интерес да инвестира 1,5 млрд. евро в завод за батерии за електрически коли. Нейното име обаче засега се пази в тайна, като въпросната фирма проучва освен страната ни още две локации. Това стана ясно от думите на премиера Бойко Борисов и министъра на икономиката Емил Караниколов след посещието им в Центъра за научноизследователска и развойна дейност на „Hyundai Motor Group“ в южнокрейския град Хусонг. Премиерът разказа, че България е представила своите оферти в какво точно може да си партнираме Хюндай, но решението за това дали ще има завод у нас е в ръцете на борда на директорите на компанията. „България е известна със заводите си в автомобилостроеноето, направихме много добра презентация и се надяваме през бордовете, когато минават някои от решенията, да продължим да имаме успех. Не е възпитано, да излезеш и да кажеш „аз разговарям по тази тема“. Целият им завод, който е голям колкото 500 футболни стадиона, беше с нашите знамена и надписи кого чакат, така че да бъдем търпеливи, да си пазим спокойствието и стабилността в България, това се отчита, нещата ще станат“, увери Борисов и допълни, че в момента у нас се правят доста неща за Хюндай. По думите му най-голям интерес има към производството на батерии. „Интересът към страната е голям. Имаме над 250 завода във всяка една сфера, най-вече са интересни батериите“, разкри Борисов. Той уточни, че държавата ни продължава и преговорите с Фолксваген, които по думите му те са станали известни в цял свят. Караниколов пък уточни, че в момента основната работа е да презентираме България като една добра дестинация за бъдеще инвестиця на Хюндай. Икономическият министър не разкри коя е другата компания, която проучва България заедно с още две страни за инвестиция на стойност над 1,5 млрд. евро в завод за батерии за електрически автомобили. Единственото, което каза Караниколов е че вече са оглеждани четири терена, но въпросната компания се е спряла на два от тях. „Разговорите с Хюндай нямат нищо общо с инвестицията за завод за батерии, която в момента се разглежда, но и двете компании искат добра инфраструктура, затова държавата отделя голям бюджет за изграждането й“, уточни Караниколов. Борисов намекна също така, че военният министър Красимир Каракачанов води преговори за участието на страната ни в производството на изтребителите Т-50. Караниколов обаче каза, че срещата е с компания, която има производство на военна продукция, като е обсъждано бъдещо партньорство, но не за производството на изтребителите, а за възможност за доставка на амуниции. Въпросните изтребители са съвместно производство на корейците с Локхийд Мартин. Премиерът Борисов обясни още, че страната ни е привлекателна за корейците и със своя туризъм и в конкретност със СПА центровете си. Той посочи, че доста сериозна средна класа ходят на почивка в Хърватия заради самолетната връзка между двете страни, но за момента догововарянето на директни полети от България до Корея не може да се случи. Борисов акцентира и върху стокообмена между двете страни. По думите му той расте с всяка изминала година, като вече е по-голям отколкото с Япония. Посещнието на Борисов в Южна Корея продължава четвъртък и петък. Той ще се срещне с корейския си колега Ли Нак-йон и президента на страната Мун Дже-Ин. По време на разговорите премиерът ще търси подкрепа от тях именно за реализацията на инвестиции у нас. Борисов ще посети и унверситета за чужди езици „Ханкук“.", "date": "2019.09.25", "title": "Чакаме инвестиции за милиарди от 2 корейски компании (ОБЗОР)"}
{"url": "https://www.monitor.bg:443/bg/a/view/babh-losha-higiena-i-nezdravoslovni-hrani-v-detskite-gradini-i-uchilishta-176302", "text": "Най-честите нарушение установени от проверката на Българска агенция по безопасност на храните са свързани с незадоволителното хигиенно състояние и непозволен съставът на храните, това коментира Бистра Иванова пред БНТ. Има и нарушения свързани с липсата на здравни книжки, но те са рядкост. Контролът, който извършват самите фирми, наистина е добър.  пояснява още Иванова. Проверката в училищата и детските градини включва първо как е извършен ремонтът преди началото на учебната година, след което се проверяват печки, електроуреди, хладилници. Проверява се общата хигиена на помещението и на персонала. Обект на проверка са също самата храна - къде се съхранява, етикетирана ли е, какъв е срокът на годност, вземат се проби от храната. Над два часа е продължила проверката на 123 СУ, където е открито, че в лавката на училището се продават солети с палмово масло, които са били иззети, заяви още началник сектор Безопасност на храните Бистра Иванова. Продължават проверките на Агенцията по безопасност на храните в кухните на детски градини и училища. Акцията е в цялата страна като цели да гарантира качественото хранене на децата. Масовите проверки на БАБХ ще продължат целия месец. След 11 октомври следват регулярни проверки.", "date": "2019.09.25", "title": "БАБХ:Лоша хигиена и нездравословни храни в детските градини и училища"}
{"url": "https://www.monitor.bg:443/bg/a/view/ibrjama-zakriva-mejdunaroden-djaz-fest-v-avstrija-176296", "text": "С голям концерт на кларнетиста-виртуоз Иво Папазов и неговия оркестър Тракия ще бъде закрито в неделя седмото издание на фестивала „Джаз и вино“, който се провежда в австрийския град Лайбниц.В програмата са включени изпълнения на Том Харел и неговия квинтет, тенорния сакофонист  Премингер и пристигащия от Бруклин тромпетист Джейсън Палмър. Встъпителната вечер във винарската изба в Schloss Seggau е на европейската китарна легенда Филип Катрин и на трио  Das Kapital. За финал на проявата ,радваща се на огромен интерес е бил избран българския музикант, който е решил оркестърът му и солистката Мария Карафезиева да предложат на слушателите подборка от най-добрите си мелодии, изпълнявани през почти петте десетилетия на съществуването си. „Ще бъде малко нещо като реплика на онова, което направихме преди седмица в Първомай, където свирихме 4 часа и публиката ни изкара толкова пъти на бис, че спряхме да ги броим!“, отбеляза Ибряма, който в сряда стягаше куфарите си за предстоящото пътуване в сърцето на Алпите. Поканата  за Абтенао застигнала музиканта докато бил в немския град Дармщат, първоначално понечил да откаже заради болките в кръста, но впоследствие хората от състава го убедили, че си струва пътуването. Папазов обяснява, че напоследък му установили изместване на един от прешлените и заради болката се налагало да използва специално направен пояс, а на сцената трябвало да използва стол. „Не е много удобно, прилича малко на неуважение към публиката, но като надуя свирката хората разбират , че не го правя от глезотия…“, допълва музикантът, който т.г. навърши 67 години, а на сцената е излязъл едва 7-годишен с току що купения му акордеон.   С братовчед си Нешко Нешев тръгнали да учат как се свили по ноти, но стигнали до сватбарския подиум, където свирели големите. В началото ги пускали като  „подгряващи“, но нали прах на тъпан не седи само след пет години Ибряма вече бил редом с големите в бандата. А тогавашните сватби нямали нищо общо със сегашните, защото започвали преди полунощ в петък с „бръснела“ на младоженеца; преминавали през ходене за булката и кръстници; от там на обяд в палатката, който плавно преливал във вечеря с буйни танци до към зазоряване в неделя. Разказва че на една такава сватба в димитровградското село Странско се събрали точно 24 часа свирене. Кларинетът му тежал 2 килограма, но на финала се чувствал като …щангист на световно. Учил известно време в сградостроителен техникум, стигнал до осми клас, но на 16 години го сгодили за Фатме, дъщерята на приятелско.  Връзката продължила съвсем кратко, дори не успели да подпишат в гражданското и се разделили. Но се родила дъщеря му Гюлшен /Галя/, от която има две внучки Диана и Доротея. И двете отдавна са в чужбина. В Англия се родили двете му правнучета. След казармата , през 1974-а заедно с Нешко създали своя оркестър „Тракия“, чийто първи изяви били в култовото Скобелевско ханче по пътя за Димитровград. На барабаните бил Георги Михалев – Шапката, с цигулката Красимир Райчев, китаристът бил от Хасково, но не издържал на темпото и се отказал. Солистка им била Елена Фотинова /Чаушева/, после се присъединили Недялка Керанова и Пепа Янева. Бъдещата му изгора Мария Карафезиева по онова време пеела с оркестъра на съпруга си, акордеониста  Али Гарджев…През 1982-а се събрали двамата, родили им се синовете Иво и Христо, а междувременно на една сватба в Пловдивско попаднали в полезрението на Джо Бойд, дългогодишният мениджър на Пинк Флойд. Годишнината от първата изява на оркестър „ Тракия“ беше отбелязана по време на 21-я празник на тракийската музика и песен в град Първомай на 14 септември .По този повод Иво Папазов-Ибряма получи персонален юбилеен знак и диплом на народното читалище „Свети свети Кирил и Методий 1894“ в градчето, което небезоснование се счита за българската Мека на сватбарската музика.", "date": "2019.09.25", "title": "Ибряма закрива международен джаз  фест в Австрия"}
{"url": "https://www.monitor.bg:443/bg/a/view/pribirat-ot-bylgarija-nad-5000-zakysali-chujdi-turisti-na-tomas-kuk-176307", "text": "Броят чуждите туристи в България, пострадали от обявения фалит на „Томас Кук“, вероятно надвиши 5000. Причината е обявената несъстоятелност на филиалите в Германия, Австрия и Полша. По данни на партньора на компанията в България - „Астрал холидейз“, в момента в курортите има 5500 туристи, повечето германци. От тях по-малко от 10% са англичани. До края на тази седмица има потвърдени полети за бритатнците. Шефът на представителя на „Томас Кук“ за България Христо Гълбачев призова за отговорни действия на бизнеса, за да не пострада имиджът на България като дестинация за организиран туризъм. „Механизмът по прибирането на хората в родината им трябва да е подобен на сега провежданата \"Операция Матерхорн\" от Британската агенция за гражданска авиация. Тоест органите на съответните държави са отговорни за прибирането на туристите“, коментира Константин Занков, главен експерт в Института за анализи и оценки в туризма. По думите му, всички разходи, както за престоя, така и за извозването, е за сметка на застрахователите и не би трябвало на туристите да им изискват заплащане на средства. От браншът са безпокоят, че щетите за туризма ни може да се окажат още по-сериозни, след като и подразделенията на британския туроператор, откъдето идват голямата част от организираните туристи, обявиха несъстоятелност. Възможно е да бъдат прекратени почивките на почиващите у нас чужденци предсрочно. Междувременно министърът на туризма Николина Ангелкова обяви, че ще предложи законодателни промени, които да покриват рискове като фалита на „Томас Кук“. Заради кризисната ситуация представители на министерството вече са по морето във всеки един от хотелите, в които има настанени туристи. „Съвместно с представителя на \"Томас Кук\" в България ще съдействаме за безпрепятствено връщане на туристите, за да сме сигурни, че всеки един турист, който е дошъл в нашата страна, съответно ще се завърне в своя дом“, допълни министърът. Правят се усилия капацитетът, който е договорен между хотелите и „Томас Кук“ да бъде пренасочен към други туроператорски компании. 58 са хотелите в България, които имат договори с „Томас Кук\" и министерството ще съдейства за завеждането на колективен иск срещу британския оператор. Засегнатите хотели са предимно в най-големите курорти - \"Слънчев бряг\", \"Златни пясъци\", \"Албена\" и \"Св. св. Константин и Елена\".", "date": "2019.09.25", "title": "Прибират от България над 5000 закъсали чужди туристи на „Томас Кук“"}
{"url": "https://www.monitor.bg:443/bg/a/view/adrian-andreev-vleze-v-osnovnata-shema-v-harlingen-176306", "text": "18-годишният Адриан Андреев преодоля квалификациите на турнира на твърди кортове в Харлинген, САЩ с награден фонд 25 хиляди долара. Поставеният под номер 1 в пресявките софиянец надделя в решаващия мач над представителя на домакините Хънтър Хек с 6:3, 6:4. Андреев за последно игра на юношеския \"Ролан Гарос\" в началото на юни, когато се отказа на осминафиналите заради травма. Близо 4 месеца българинът лекуваше контузията на лявата си китка. ", "date": "2019.09.25", "title": "Адриан Андреев влезе в основната схема в Харлинген"}
{"url": "https://www.monitor.bg:443/bg/a/view/kt-podkrepa-s-podpiska-za-uvelichenie-na-noshtnija-trud-176304", "text": "Съвет на КТ „Подкрепа“ обсъди решение за откриване на национална подписка от името на българските синдикати за увеличение на допълнителното заплащане на нощния труд и ограничаването на неговото полагане само в производства с непрекъсваем производствен процес, иска се и промяна в механизма за сумираното изчисляване на работното време и реалното отчитане и заплащане на извънредния труд. Теми в заседанието са и социално-икономическото положение в страната, както и предстоящите местни избори. Решенията от Конфедеративния съвет, както и бъдещи действия, ще станат ясни на по-късен етап.", "date": "2019.09.25", "title": "КТ Подкрепа с подписка за увеличение на нощния труд"}
{"url": "https://www.monitor.bg:443/bg/a/view/ek-iska-jasni-ceni-za-energijata-v-blokovete-176308", "text": "Въвеждането на ясни цени на енергията за потребителите в жилищните блокове, както и правила за оспорване на сметки. Това препоръча в сряда на държавните от ЕС Еврокомисията. В препоръките на ЕК е записано още, че до следващата есен в националните си законодателства страните трябва да въдета новите европейски изисквания за пестене на енергия. Новите правила целят до 2030 г. в ЕС една трета от използваната от домакинствата енергия да бъде от възобновяеми източници, както и потреблението на енергия да спадне с 32,5%. ЕК очаква държавите да предвидят мерки срещу енергийната бедност, като разработят начини за подкрепа на най-уязвимите домакинства. Държавите следва да изготвят времеви разчет за влиянието на мерките за пестене на енергия. Препоръчва се при отчитането на предприетите мерки да се взимат предвид само онези действия, които са извършени извън обичайните дейности за намаляване на енергийното потребление. Държавите могат сами да избират къде основно да насочат предвидените мерки - в пестене на вода или в поддръжката на сгради. ЕК отбелязва, че половината от разходите в ЕС за енергия са свързани с отопление и охлаждане. Комисията настоява потребителите да получават ясни сметки, от които да могат да разберат какво биха могли да променят, за да ползват по-малко енергия.", "date": "2019.09.25", "title": "ЕК иска ясни цени за енергията в блоковете"}
{"url": "https://www.monitor.bg:443/bg/a/view/vks-vyrna-deloto-za-polfrijman-na-sgs-zaradi-lispvashta-prizovka-176310", "text": "Върховният касационен съд върна делото, образувано по искане на главния прокурор Сотир Цацаров за възобновяване на процеса по предсрочно освобождаване на австралиеца Джок Полфрийман на Софийски градски съд. Причината е, че убиецът на студента Андрей Монов не бил получил препис от искането на главния прокурор и според върховните съдии това било сериозна пречка за разглеждането на искането. Самият Полфрийман в момента се намира в Центъра за временно настаняване на чужденци в Бусманци, където очаква да получи паспорт и да се прибере в родината си си, след като бе пуснат на свобода от състав на Софийския апелативен съд с председател Калин Калпакчиев 6,5 години по-рано. С Разпореждане № 203/25.09.2019 г. заместникът на председателя на Върховния касационен съд (ВКС) и ръководител на Наказателната колегия Галина Захарова разпореди: Отказвам образуване на производство по искането на главния прокурор за възобновяване на в.н.ч.д. № 921/2019 г. по описа на Софийския апелативен съд (САС), вх. № 8820 от 25.09.2019 г. на ВКС. Делото, ведно с отделно постъпилите в регистратурата на ВКС с вх. № 8831 от 25.09.2019 г. приложения („3 тома досие“), да се върне на Софийския градски съд (СГС) за изпълнение на указанията в обстоятелствената част на настоящото разпореждане. В разпореждането се посочва, че изпращащият първоинстанционен съд – СГС – не е изпълнил процедурата по чл. 424, ал. 3 от НПК. Липсват данни условно предсрочно освободеният осъден Джок Полфрийман да е получил лично препис от подаденото от главния прокурор искане за възобновяване на в.н.ч.д. № 921/2019 г. по описа на САС. Видно от предоставените на ВКС материали, въпреки че препис от искането е бил изпратен за връчване на условно предсрочно освободеното лице чрез началника на Дирекция „Миграция“ по факс, по делото не е приложена надлежно подписана разписка, удостоверяваща, че преписът от искането за възобновяване е връчен на лицето, за което е предназначен. „Осъденият Джок Полфрийман е основен адресат на искането за възобновяване. Целта на връчването на препис съгласно изискването на чл. 424, ал. 3 от НПК е процесуалният документ да бъде получен от съответния адресат – да стане негово достояние, за да може той лично да се запознае със съдържанието на искането за възобновяване и да организира защитата си. Обстоятелството, че препис от искането за възобновяване е бил изпратен и получен от адв. Калин Ангелов, в качеството му на упълномощен защитник на осъдения в производството по чл. 437 и сл. от НПК, е без правно значение и не санира пропуска на първоинстанционния съд да връчи препис на осъденото (и условно предсрочно освободено) лице. Същото е самостоятелна страна в производството по Глава тридесет и трета от НПК и има право на лична защита. Освен това адв. Ангелов няма процесуално качество на защитник, тъй като производството по възобновяване е извънреден способ за проверка на влезли в сила съдебни актове и изисква упълномощаване конкретно за това производство. Приложеното по първоинстанционното дело пълномощно е изрично за производството по условно предсрочно освобождаване“ – се казва в разпореждането. Ръководителят на Наказателната колегия на ВКС пише, че по тези съображения при извършената предварителна проверка за формална допустимост и редовност на подаденото искане (чл. 40, ал. 1 от Правилника за администрацията на Върховния касационен съд) приема, че невръчването на препис от искането е пречка да се образува производство пред ВКС. В разпореждането се подчертава, че изпълнението на вмененото от НПК задължение на първоинстанционния съд за връчване на искането за възобновяване е необходима предпоставка за правилното му администриране. Делото не може да се изпраща на касационния съд, без да е надлежно изпълнена процедурата по връчване на книжата съгласно правилата на чл. 180 – 181 от НПК. Не е допустимо предписаните от процесуалния закон задължения на първоинстанционния съд да се възлагат на касационната инстанция.  ", "date": "2019.09.25", "title": "ВКС върна делото за Полфрийман на СГС заради липсваща призовка"}
{"url": "https://www.monitor.bg:443/bg/a/view/puskat-biletite-za-premierata-na-irina-v-prodajba-176287", "text": "След като завоюва отличия за най-добра актриса в лицето на Мартина Апостолова, за най-добър филм, дебют, режисура и т.н. по света, „Ирина“ ще потегли на поход и из българските кина. Широкото разпространение на дебютното заглавие на Надежда Косева стартира от 25 октомври. Три дни по-рано пък любителите на родното кино ще имат възможността да се запознаят и да споделят впечатления и с част от екипа на продукцията. Домът на киното ще даде терен на специалната премиера на „Ирина“, а на място ще присъстват актьорите Мартина Апостолова, Христо Ушев, Ирини Жамбонас, Касиел Ноа Ашер, Александър Косев, Красимир Доков, режисьорката Надежда Косева, продуцента Стефан Китанов и др. Билетите за събитието са в продажба от днес. След представянето на националния фестивал във Варна и международната премиера във Варшава през есента на 2018, филмът „Ирина“ продължава да жъне успехи на международната фестивална сцена. „Ирина“ е продукция на Арт Фест в копродукция с Фронт Филм, Доли Медиа Студио и Райт Солюшънс, с подкрепата на ИА „Национален филмов център“, Програма „Творческа Европа“ МЕДИА на Европейския съюз и Югоизточната европейска филмова мрежа.", "date": "2019.09.25", "title": "Пускат билетите за премиерата на „Ирина“ в продажба"}
{"url": "https://www.monitor.bg:443/bg/a/view/kuklenici-podrediha-dve-izlojbi-i-3-d-instalacija-v-operno-foaje-176291", "text": "Две изложби, живописна с близо 50 платна на проф. Силва Бъчварова и иновативната „Дигитално мастило“ могат да бъдат разгледани във фоайетата на старозагорската държавна опера по време на стартиралия  11-и международен куклено-театрален фестивал за възрастни, към тазгодишните атракции в извънконкурсната програма е и архитектурната инсталация „Конгломерат“, част от мащабен проект на СБХ, осъществен от кураторите Огняна Серафимова, Хана Шварц и Петър Митев. В специално изграденият модернистичен павилион са представени визуални решения от 6 жанра: драматургичен театър, куклен театър, опера, кино, съвременни танци и пърформативни изкуства. Сценичната реалност е допълнена с добавена реалност /AR/ и  виртуална реалност /VR/, където зрителите се потапят в над 10 специално сканирани за проекта спектакъла. В АR-часта  са включени 53 селектирани български представления. Към тях трябва да бъдат прибавени изработените за операта Набуко неотдавна огромни кукли и инсталацията „ЧИСТ“ на хореографа и танцуващ актьор Християн Бакалов, който визуализира идеите на философа Спиноза. Над 120 са сценографските решения по нашите и чуждестранни сцени  в досегашната професионална биография на проф. Силва Бъчварова, която има вече 26 самостоятелни и повече от 30 международни изложби, припомни изкуствоведът и директор на старозагорската художествена галерия проф. д-р Марин Добрев. Старт на 11-то куклено-театрална бианале даде заместник-министърът на културата Амелия Гешева, която пожела на „добър час“ от името на министър Боил Банов.В сряда отново в извънконконкурсната програма многоборйните гости и участници във феста се насладиха на две постановки на японската НО трупа от Осака  „Ямамото“  и на премиерата на книгата „Истории за часовник, кукли и липов чай“, посветена на 60-годишнината на старозагорската куклена трупа.", "date": "2019.09.25", "title": "Кукленици подредиха две изложби и 3 D инсталация в оперно фоайе"}
{"url": "https://www.monitor.bg:443/bg/a/view/socialnoto-ministerstvo-podnovjava-informacionnata-si-kampanija-za-pravata-na-bylgarite-sled-brekzit-176300", "text": "Службата по трудови и социални въпроси на Министерството на труда и социалната политика към Посолството на България в Лондон и Великобритания, подновява своята информационна кампания за правата на българските граждани на Острова след Брекзит. Следващите 2 от над 28 организирани събития за българската общност ще се проведат в град Ливърпул на 28.09.2019 г. и в град Манчестър на 29.09 тази година. Към момента през март и април са проведени срещи в градовете Лондон, Оксфорд, Крю, Ковънтри, Нюкасъл, Глазгоу, Екситър, Труро, Плимът.  На 30 март 2019 г. официално стартира британската „Схема за уседналост“, по която българските граждани и членовете на техните семейства могат да подават заявления за получаване на Статут за уседналост и Временен статут на уседналост. ", "date": "2019.09.25", "title": "Социалното министерство подновява информационната си кампания за правата на българите след Брекзит"}
{"url": "https://www.monitor.bg:443/bg/a/view/kralev-shte-byde-otnet-licenza-na-menidjyra-na-zaginalija-boksior-176298", "text": "„До края на седмицата очаквам да имаме повече информация от полицията по безпрецедентния случай със загиналия български боксьор Борис Станчов, който участва на състезание под чуждо име”. Това заяви спортният министър Красен Кралев пред депутати от парламентарната комисия по въпросите на децата, младежта и спорта, предаде БГНЕС. Кралев заяви пред депутатите, че заради скандалния случай ще бъде отнет лицензът на мениджъра на загиналия боксьор. Кралев информира, че се работи по различни версии, сред които и че са открити пакети виагра в якето на спортиста. Тепърва разследващите ще проучват дали мениджърът е давал забранени медикаменти. Непрекъснат контакт по случая се води между спортно министерство и Българския професионален боксов съюз. Спортният министър съобщи още, че се разследва дали има и замесено медицинско лице, както и кой се е явявал на предварителните медицински прегледи преди самото състезание в Албания. Станчов почина по време на мач в категория „перо” в град Шкодра. Стана ясно, че той е имал забрана да се състезава и поради това е участвал с фалшива самоличност под името на своя втори братовчед Исус Величков. Заради това спортният министър настоя да се подведе под наказателна отговорност и самият Величков. От Боксовия съюз заявиха, че не са знаели за подменената самоличност на Станчов.", "date": "2019.09.25", "title": "Кралев: Ще бъде отнет лиценза на мениджъра на загиналия боксьор"}
{"url": "https://www.monitor.bg:443/bg/a/view/andi-myri-s-pyrva-pobeda-v-atr-ot-januari-176303", "text": "Бившият номер 1 в мъжката ранглиста по тенис Анди Мъри спечели първия си мач на сингъл в АТР след повече от 9 месеца, побеждавайки с 6:3, 6:7 (6), 6:1 американеца Тенис Сандгрен на старта в китайския град Жухай. Мъри, който за последно записа успех в Бризбейн през януари, има две победи в турнира от сериите \"Чалънджър\" в Майорка. 32-годишният шотландец направи 13 аса и надви Сандгрен за 2 часа и 41 минути. Той имаше възможност да спечели в два сета, като водеше с 6:5 в тайбрека на втория, но Тенис Сандгрен спечели следващите три точки. Американецът обаче имаше сериозни проблеми в третата част, като Мъри поведе с 4:0 гейма и след това спечели с 6:1. \"Наистина съм уморен, защото в сегашното ми състояние мач в три сета е истинско изпитание. Но имах нужда след операцията, която претърпях през януари. Мисля, че сервирах добре и отиграх доста добри топки\", обясни Мъри след двубоя.", "date": "2019.09.25", "title": "Анди Мъри с първа победа в АТР от януари"}
{"url": "https://www.monitor.bg:443/bg/a/view/maksim-genchev-pravi-vsenaroden-kasting-za-roljata-na-botev-176284", "text": "Да намери подходящия (не)професионален актьор за ролята на Христо Ботев. С тази тежка задача се е заел българският режисьор Максим Генчев. Авторът на „Дякона Левски“ обяви, че прави „всенароден“ кастинг за образа на революционера, като изискванията му са пред камера да застане истински родолюбец, до 30-годишна възраст. Той уточнява, че професията на кандидата не е от значение. Иначе казано – на кораба „Радецки“ във филма му може да се качи и човек, който досега не се е подвизавал като актьор. Опитът ме научи да наемам точните хора за филмови роли и досега нямам провал с тях: Горан Гънчев - Димитър Общи, Иван Нешев - Петко в Дякон Левски и десетки други! За ролята на БОТЕВ ще наема личност, съчетаваща емоцията на огнения Ботев дух и студената му интелектуалност“, категоричен е Генчев. Той призовава всеки да научи публикуван на Фейсбук страницата му диалог и да изпрати свое видео с пресъздаването му. Междувременно за заснемането на „Ботев“ той събира дарения от български и чуждестранни любители на седмото изкуство чрез платформата на PayPal.", "date": "2019.09.25", "title": "Максим Генчев прави „всенароден“ кастинг за ролята на Ботев"}
{"url": "https://www.monitor.bg:443/bg/a/view/otlichiha-stoletnici-veterani-ot-vtorata-svetovna-vojna-176294", "text": "С почетен знак на вицепрезидента на Република България Илиана Йотова бяха отличени най-възрастните на територията на Старозагорска област ветерани от Втората световна война: 105-годишният кандидат подофицер Диньо Райков и  капитанът от запаса Недю Лазаров, който на 3 ноември ще отбележи вековен юбилей. „Това е една от най-емоционалните и най-вълнуващите срещи за мен с хора отдали целия си живот в името на България. Срещам се с герои. Вие сте нашият пример, Вие доказвате, че думи като морал, достойнство, родолюбие са изконни човешки ценности“, каза при връчването на отличията  вицепрезидентът. Йотова  не скри изненадата си от разказа на дядо Диньо, който си припомни как едва 5-годишен е останал сирак, но въпреки невероятната бедност в семейството тръгнал на училище без обувки само по плетени вълнени чорапи на краката. Като пехотинец кандидатподофицер Райков изкарал двете фази на Втората световна война и стигнал чак до границата с Италия на 8 май 1945 година. Общо 51 са живите ветерани от втората световна война в Старозагорско, от тях 11 живеят в Стара Загора, а останалите са в Казанлък и по селата.", "date": "2019.09.25", "title": "Отличиха столетници – ветерани от Втората световна война \t"}
{"url": "https://www.monitor.bg:443/bg/a/view/okriha-myrtyv-shefa-na-danske-bank-176297", "text": "Откриха тялото на бившия директор на естонския филиал на най-голямата датска банка Danske Bank Айвар Рехе. За това съобщи оперативният дежурен на Пихяска префектура Валдо Пидер. По думите на Пидер, полицията е започнала издирване в градината в сряда, след като предишния ден е прекратила търсенето на бившия банкер в гората край дома му. \"По трупа няма признаци от насилствена смърт, нищо не говори за нещастен случай\", заяви оперативният дежурен. За да опазят близките на Айвар Рехе от негативни емоции от полицията се въздържат от изнасяне на подробности, свързани с откритото тяло на Айвар Рехе. Полицията няма да започне разследване на инцидента. По-рано порталът ERR cъобщи, че Рехе се е самоубил. Припомняме, Айвар Рехе, който бе главен изпълнителен директор на клона, който бе в центъра на скандал с пране на пари в размер на 220 милиарда долара до напускането му през 2015 г., не е виждан откакто напуска дома си в Талин в понеделник сутринта. Случаят е водещ в естонските медии, тъй като бившият изпълнителен директор изчезна в началото на седмицата. Известен като работохолик, той не е заподозрян в разследванията за пране на пари и не е бил сред група естонски банкери, задържани от полицията миналата година. Валдо Подер, оперативен ръководител на Северната полицейска префектура коментира, че \"действията на Рехе, вътрешното положение и информацията, която събрахме от неговото семейство, предполагат, че една от по-вероятните версии е, че той може да извърши самоубийство.\" В интервю за местни медии през март Рехе заяви, че като изпълнителен директор на естонския клон той естествено се чувства \"отговорен\", но клонът има \"съвсем нормален ежедневен\" работен процес. \"Компетентните органи вътре и извън банката си вършеха работата, доколкото им е известно\". \"Данске банк\", която регулатора на Естония изгони от страната по-рано тази година, сега е обект на множество криминални разследвания, включително в Дания, Естония и САЩ. Няколко от бившите й ръководители в Дания са с повдигнати обвинения, включително бившият изпълнителен директор на групата Томас Борген. Става дума за финансови потоци от Русия и бившите съветски републики. Преди месеци \"Financial Times\" конкретизира, с позоваване на свой източник, че Борген е обвинен заради това, че не е предотвратил редица съмнителни сделки. Адвокатът на банкера - Питър Шрадик потвърди, че на 12 март в дома на клиента му е проведен обиск. Срещу Данске банк се води разследване за изпирането на 200 милиарда евро мръсни пари през естонския клон на банката през периода между 2007 и 2015 г. Според датските медии, става дума за дълбoĸa инcтитyциoнaлизиpaнa ĸopyпция в Pycия, в която е забъркан и президентът Bлaдимиp Πyтин.", "date": "2019.09.25", "title": "Окриха мъртъв шефа на Данске банк "}
{"url": "https://www.monitor.bg:443/bg/a/view/stojka-petrova-se-vryshta-na-ringa-176301", "text": "Двукратната европейска шампионка Стойка Петрова ще се завърне на ринга, съобщи boec.bg. 34-годишната състезателка бе обявила край на кариерата си през 2018 година, но явно е убедена да опита да спечели медал на олимпийските игри в Токио през 2020 година. Петрова, която има и два сребърни медала от световни първенства, ще се състезава в категория до 51 килограма. Стойка вече води подготовка и се очаква да се върне на ринга за световното първенство в Улан-Уде, Русия. Шампионатът ще се проведе от 3 до 13 октомври.", "date": "2019.09.25", "title": "Стойка Петрова се връща на ринга"}
{"url": "https://www.monitor.bg:443/bg/a/view/ivana-i-slavka-kalcheva-vdigat-gradusa-na-mezi-novi-iskyr-176283", "text": "Две от ветеранките във фолклорната музика Славка Калчева и Ивана ще зарадват гостите на поредното издание на “Мези”. Този път то ще се проведе в Нови Искър в периода 26-29-и септември. Предстоящото издание в Нови Искър ще посрещне на площад “Св. Дух” Ивана, която ще е гвоздеят в програмата на първия ден от проявата - 26 септември. На следващия ден тон за песен ще дадат музикантите от Берковската духова музика, а на 28-и микрофонът ще е в ръцете на Борис Солтарийски. Финалът на музикалната фиеста ще постави бялата роза на българския фолклор - Славка Калчева. Освен музикалните гости, организаторите са предвидили и изненади за гостите - от голям лунапарк до алея на сладоледа. След кратка пауза, фестивалът на балканската скара се завръща с поредица от събития. Преди седмица той завладя пловдивската публика с концертите на обичани български изпълнители.", "date": "2019.09.25", "title": "Ивана и Славка Калчева вдигат градуса на “Мези Нови Искър” "}
{"url": "https://www.monitor.bg:443/bg/a/view/uefa-syzdade-treti-kluben-evroturnir-176305", "text": "УЕФА официално обяви, че създава нов клубен турнир, стана ясно след срещата на върха, провела се в Любляна. Шефовете на организацията разкриха, че в надпреварата, която ще стартира през 2021 година, ще играят допълнителен брой отбори от различни първенства. Новината е добра за българските клубове, които рядко успяват да пробият до груповата фаза на Шампионската лига и Лига Европа. Името на надпреварата ще бъде Лига на конференциите към УЕФА.Регламентът на състезанието все още не е напълно изяснен, като в най-скоро време се очаква официално обяснение как ще става точно класирането към Лигата на конференциите. Финалът на Шампионската лига през същата година ще се състои на \"Газпром Арена\" в Санкт Петербург, а в следващите два сезона домакини на мачовете за трофея ще са \"Алианц Арена\" в Мюнхен и \"Уембли\" в Лондон. Европейската футболна централа анонсира също, че Суперкупата на Европа през 2021 година ще бъде на „Уиндзор Парк” в Белфаст. Изненадващо от УЕФА обявиха също така реформи и в турнира за национални отбори Лигa нa нaциитe още след първото му издание. Те обхващат и четирите дивизии, като ще влязат в сила от сезон 2020/21. Зa cлeдвaщaтa нaдпрeвaрa oт eceнтa нa 2020 гoдинa в дивизиите \"А\", \"В\" и \"С\" брoят нa oтбoритe ще бъдe увeличeн oт 12 нa 16. Тoвa oзнaчaвa, чe cвeтoвният шaмпиoн oт 2014 гoдинa Гeрмaния, кoйтo изпaднa в дивизия \"В\", щe зaпaзи eлитния cи cтaтут, a в нaй-гoрнaтa дивизия щe игрaят oщe Пoлшa, нacтoящият cвeтoвeн вицeшaмпиoн Хървaтия и Иcлaндия. Промените засягат и България - нашият национален отбор се изкачва в дивизия \"В\". Националните отбори, избрани да попълнят бройката от 16 в по-горна дивизия, са селектирани на база техния ранг в класацията на УЕФА след миналогодишното издание на Лигата на нациите. Групите в различните разбивки ще бъдат определени чрез жребий в Амстердам на 3 март догодина. Припомняме, че Пoртугaлия cпeчeли първoтo издaниe нa турнирa cлeд пoбeдa c 1:0 нa финaлa нaд Хoлaндия в Пoртo прeз юни.", "date": "2019.09.25", "title": "УЕФА създаде трети клубен евротурнир"}
{"url": "https://www.monitor.bg:443/bg/a/view/ostaviha-v-aresta-kasapite-kraj-dobrich-176281", "text": "Постоянна мярка „задържане под стража“ постанови Добричкият окръжен съд на двамата младежи, намушкали 14 пъти с нож 41-годишния Диян Д. в землището на село Котленци. На 18-годишния Румен К. и 19-годишния Шенер Р. е повдигнато ново обвинение – грабеж, придружен с убийство. Новото, по-тежко обвинение се наказва с лишаване от свобода от 15 до 20 години, доживотен затвор или доживотен затвор без замяна. Първоначално двамата младежи бяха обвинени в само в умишлено убийство на 41-годишния мъж. След убийството на Диян, който бил обявен за издирване от близките си на 12 септември тази година, двамата обвиняеми отнели златните му накити. Тежък златен ланец и няколко гривни с приблизително тегло около 90 грама са отнесли със себе си Шенер и Румен, след като изоставили тялото на Диян в землището на село Котленци. Златото било предадено в бижутерски магазин във Варна. За него били получени над 3000 лева, като една част от тях Шенер дал на Румен. Резултатите от извършената аутопсия са показали, че смъртта на Диян Д. е настъпила от нанесени множество прободни рани – около 14. Намереното тяло е било в напреднала степен на разлагане. Предполага се, че самото убийство е станало на 12 септември, в пояс между селата Котленци и Полк. Минково. На 15 септември братът на жертвата се обадил в полицията и на 16 септември Диян бил обявен за местно издирване. На 16 септември – за общонационално издирване. На трупа случайно се натъкнал жител на селото, който на 22 септември отишъл да нагледа зеленчуковата си градина.  Определенията на Добричкия окръжен съд, с които са взети най-тежките мерки за процесуална принуда на двамата обвиняеми – задържане под стража, подлежат на обжалване пред Апелативния съд във Варна.", "date": "2019.09.25", "title": "Оставиха в ареста касапите край Добрич"}
{"url": "https://www.monitor.bg:443/bg/a/view/nikolaj-ovcharov-pokaza-konservirani-nahodki-ot-perperikon-176288", "text": "Реставрирани, консервирани и някои непоказвани досега находки от приключилия археологически сезон на Перперикон демонстрира на специална пресконференция ръководителят на разкопките проф. Николай Овчаров. „За 4 години разкрихме Акропола на скалния град и слязохме надолу, за да проучим пространството между него и Голямата базилика. То е заето главно с огромни некрополи: единият с 200 гроба от ХІІІ-ХІV в., а другият, по който тази година работим, е с 60 гроба от ХІ в. и съдържа забележителни находки“, коментира историкът. Само за настоящия сезон в части от Южния квартал на Перперикон са открити над 200 артефакта, обхващащи период от 2000 години – от Късната античност и Средновековието, които ще намерят място в традиционната изложба „Българска археология“ догодина. Най-старият е древноримска вотивна пръчица (с малки оброчни фигурки) с птица от ІІ-ІІІ в., използвана в езически култови ритуали. Сред любопитните предмети е и бръснач, подобен на съвременните, с който античните мъже са поддържали вида си. Най-много са реликвите от ХІ-ХІV в., сред които впечатление прави красиво изработен ключ, пригоден за сложната система на заключване на ракла със средновековни скъпоценности. Има и 5 бронзови кръста, единият от които е бил напълно затворен реликварий с експресивни изображения на Христос и Богородица, съдържащ изтляла органична материя (части от костици), вероятно на светец. Сред монетните находки блести златно-сребърен хестаминон от ХІ в. с едва 6 карата златно съдържание, говорещо за голяма криза във Византия. Намерен е и рядък образец от първото българско монетосечене – при цар Иван Асен.", "date": "2019.09.25", "title": "Николай Овчаров показа консервирани находки от Перперикон"}
{"url": "https://www.monitor.bg:443/bg/a/view/plasido-domingo-se-sboguva-s-metropolitan-opera-176286", "text": "Легендарният Пласидо Доминго вече няма да пее в нюйоркската Метрополитан опера. Причината – обвиненията от страна на няколко жени, че испанският тенор е упражнил сексуален тормоз върху тях в края на 80-те. Днес той трябваше да застане под светлината на прожекторите за да запее в \"Макбет\" на Верди, но ден преди това заяви, че е поискал да се оттегли и молбата му е била удовлетворена. В съобщението на операта се казва, че между нея и певеца е било постигнато споразумение, че той ще се откаже от всички свои ангажименти и че решението влиза в сила незабавно. Доминго заявява, че не е съгласен с твърденията по негов адрес, но заради създалата се атмосфера на обвинения без доказателства и за да не пречи на колегите си, е решил да се откаже от спектаклите в Метрополитан. Ролята на Макбет от него наследи сърбинът Желко Лукич. Предполагаемите жертви твърдят, че тенорът ги е примамвал с предложения за работа, като понякога ги е наказвал професионално, когато са отхвърляли опитите му за сближаване. Става въпрос за осем певици и една танцьорка. Обвинителките му и други представители на бранша обаче познават и \"тъмната\" страна на носителят на няколко награди „Грами“, за която казват, че е обществена тайна в света на операта. \"В един бизнес обяд няма нищо странно. Когато обаче Той винаги гледа да ви докосне по някакъв начин и обезателно раздава целувки\", разказа за АП една от певиците. Освен деветте обвинителки, половин дузина други жени са споделили за АП, че непристойните опити за сближаване от страна на Пласидо Доминго са ги накарали да се чувстват неудобно. Историите на обвинителките следват сходни модели на поведение, включващи упорството на Доминго да се свързва с тях. Тенорът често и нееднократно им е звънил у дома късно през нощта, проявявайки интерес към кариерата им и пришпорвайки ги да се срещнат с него насаме, твърдейки, че ще им даде професионални съвети.", "date": "2019.09.25", "title": "Пласидо Доминго се сбогува с Метрополитан опера"}
{"url": "https://www.monitor.bg:443/bg/a/view/sled-2024-g-liberalizirat-napylno-pazara-na-priroden-gaz-176289", "text": "След 2024 г. пазарът на природен газ в страната трябва да е напълно либерализиран. Това предвиждат приетите на второ четене промени в Закона за енергетиката. Въвежда се т. нар. програма \"gas release\", чрез която общественият доставчик освобождава определени количества газ, съответстващи на определен дял от потреблението за всяка предходна година, с цел да се постигне по-конкурентен пазар. Освободените количества се закупуват от крайни снабдители или клиенти, присъединени към газопреносната система на България, директно или чрез търговец на природен газ, реши НС. За освободените и незакупени количества се провеждат последващи търгове с покачване на цената, съгласно условията и ценовите механизми на споразумението. Количествата са предназначени за клиенти в и/или извън страната. Общественият доставчик предлага за продажба на организирания борсов пазар на природен газ не по-малко от следните количества природен газ: 2220 GWh през 2020 г.; 4281 GWh през 2021 г.; 6342 GWh през 2022 г.;8720 GWh през 2023 г.;11 099 GWh през 2024 г. Количествата се освобождават съгласно споразумение за изпълнение на програма за освобождаване на природен газ. До 31 декември 2019 г КЕВР провежда процедура за утвърждаване на цената, по която общественият доставчик продава природен газ през 2020 г. Енергийният експерт проф. Атанас Тасев припомни, че до 2022 г. е в сила договор за доставки с „Газпром“ на принципа „вземай или плащай“ до тогава пълна либерализация е немислима. „След това можем да говорим за либрализиран пазар, а след 2024 г. и за напълно свободен пазар“, поясни той.", "date": "2019.09.25", "title": "След 2024 г. либерализират напълно пазара на природен газ"}
{"url": "https://www.monitor.bg:443/bg/a/view/globi-za-pushachite-v-pytnoto-dvijenie-v-turcija-176292", "text": "Турските пътни полицаи следят за тютюнев дим в автомобилите и глобяват както водачите, така и пътниците, нарушили забраната за тютюнопушене в превозните средства, съобщава турската частна телевизия СиЕнЕн-Тюрк. При извършени пътни проверки в окръзите Аксарай, Бурса, Текирдаг, Маниса, Мугла и др. са били наложени глоби от по 153 турски лири както на водачи, така и на пътници, които пушели. Камерите по пътищата също следят за пушачи в колите. Миналата седмица на заседание на изпълнителния комитет на управляващата Партия на справедливостта и развитието (ПСР) турският президент се оплака от практиката за тютюнопушене в пътното движение, напомня турската редакция на агенция \"Спутник\". \"Заедно с Фахреттин Алтун (ръководителя на Дирекцията по комуникации в турското президентство) на път за едно предаване видях в трафика кола. В нея имаше деца, а баща им пушеше на шофьорската седалка. Не може такова нещо. Защо не им се налагат глоби? Трябва цигарите да бъдат напълно забранени в частните автомобили\", каза тогава той.", "date": "2019.09.25", "title": "Глоби за пушачите в пътното движение в Турция "}
{"url": "https://www.monitor.bg:443/bg/a/view/lindzi-loyn-pusna-nova-pesen-ch-ujte-ja-tuk-176264", "text": "Актрисата Линдзи Лоън пусна новата си песен Xanax, след 11-годишна пауза от музикалното поприще. По парчето е работила Алма, която е съавтор на хитовете на Майли Сайръс Mother's Daughter и Slide Away. Припомняме, че миналия месец Лоън се похвали на феновете си, че ще издаде сингъл и пусна откъс от него. Сега качи в Инстаграм цялата песен и видеото към нея. \"Семейство, любов, процесът да вървиш напред и да се разделиш с миналото. Да си благодарен и отворен за възможностите, вместо да си с вцепенен ум\", написа в социалните мрежи звездата от „Капан за родители“. Предишната песен в актива на Линдзи – Bossy, се появи на бял свят през 2008 г. Тя има зад гърба си два албума – Speak и A Little More Personal.", "date": "2019.09.25", "title": "Линдзи Лоън пусна нова песен (ЧУЙТЕ Я ТУК)"}
{"url": "https://www.monitor.bg:443/bg/a/view/elyn-dedjenerys-kontuzi-vrata-si-176280", "text": "Популярната телевизионна водеща Елън Дедженеръс разкри в ефир, че е получила травма на врата си. Тя шокира феновете в публиката на студиото й в Калифорния, като откри шоуто си във вторник с патерици. каза в типичния си шеговит тон Дедженеръс, след което захвърли патериците. Тя попита присъстващите дали биха искали да знаят как се е стигнало до травмата, след което побърза да сама да отговори: „Аз също!“ 61-годишната водеща разкри, че болката се е появила през сутринта. „Чувствах все едно пръчка се спуска по гърба ми“, добави тя. Тя разказа, че е посетила специалист по хиропрактика, който й обяснил, че „нищо в нея не е с правилна ориентация“. „Каза, че ходилата ми не сочат в правилната посока. Единият ми крак е по-дълъг от другия. Рамената ми са прегърбени, а бедрата – неравни“, сподели още Дедженеръс. Това не е първият път, в който комедийната звезда говори пред публиката си за свои контузии. През 2017 г. тя падна върху врата. Бях на крачка от нея и паднах. Нещо се случи с пръстта ми, знаех, че не е наред.\", разказа в предаването си 59-годишната жена. Половинката й Порша де Роси, известна с участието си в хитовия сериал \"Али Макбийл\", веднага я води в спешното отделение, където става ясно, че Елън е разместила пръста си.", "date": "2019.09.25", "title": "Елън Дедженеръс контузи врата си"}
{"url": "https://www.monitor.bg:443/bg/a/view/pet-dami-vlizat-v-spor-za-gradonachalnicheski-stol-176293", "text": "Пет дами, сред които настоящият областен управител, журналистката  Гергана Микова, университетската преподавателка доц. Камелия Стаматова, адвокатите  Елена Нонева и Магдалена Овчарова и специалистът по  PR Искра Михайлова се впуснаха в надпреварата за кметското кресло на Стара Загора. 4 са мъжете: изкаралият два мандата градоначалник Живко Тодоров, изпълнителният директор на регионалната асоциация на общините „Тракия“ проф. д-р Иван Върляков, историкът Антон Андонов и досегашният общински съветник Янко Янков.С един по-малко са претендентите за поста в сравнение с предходните избори преди 4 години, когато е имало и независим претендент, припомнят от общинската избирателна комисия, където са регистрирани 16 листи за съветници. 49 са кандидатите за кметове на кметства в населените места, като най-голям е броят на кандидатите за кмет в село Братя Кунчеви – 6.  553 са включените влистите кандидатите за общински съветници. 3 партии и 2 коалиции са заявили участие за вота, но така и не  са регистрирали кандидати. 12 са претендентите за кметското място в Сливен, сред тях са досегашният Стефан Радев и предшествениците му  Кольо Милев и Йордан Лечков, два са дамите.Девет са регистрираните в Ямбол, сред тях като независим , издигнат от инициативен комитет е и изкаралият два мандата градоначалник Георги Славов, само една е дамата-Катя Георгиева от БСП.", "date": "2019.09.25", "title": "Пет дами влизат в спор за градоначалнически стол"}
{"url": "https://www.monitor.bg:443/bg/a/view/mihajlov-podkrepa-za-balykov-teji-mu-176290", "text": "Президентът на БФС Борислав Михайлов изрази подкрепа към треньора на националния отбор Красимир Балъков. Босът бе категоричен, че за момента раздяла със спеца не стои на дневен ред. „България е малка държава, вижте Унгария и други такива страни с подобно население на нашето - всичко е въпрос на генерация, коментира Михайлов, който откри спортен комплекс в столичния квартал „Свобода“. - Ние вече 14 години не можем да се класираме. Надявам скоро да постигнем тази цел или поне отборът да изглежда на европейско ниво. Ние не трябва да се сравняваме с Англия. На \"Уембли\" не се чувствах добре. И друг път сме падали с 0:4, но трябва да извличаме положителното. Тежи му на Краси Балъков, че той няма победа. Но с това разполагаме. Трябва да го изчакаме и да го подкрепяме\", коментира президентът на БФС, който изрази надежда младежките национали в тима до 21 години да се наложат бързо в мъжкия футбол и да вдигнат класата на държавния тим. В същото време селекционерът на националния отбор Красимир Балъков обяви имената на играещите зад граница футболисти, повикани за предстоящите европейски квалификации срещу Черна гора (11 октомври) и Англия (14 октомври). В началото на следващата седмица списъкът ще бъде допълнен с играчи, състезаващи се в българското първенство. Прави впечатление, че сред избраниците на Бала липсват Георги Миланов и Николай Димитров, които бяха сред повиканите за последните два мача. Пред дебют с националната фланелка пък е бранителят Камен Хаджиев. Ивелин Попов (Ростов), Кирил Десподов (Щурм), Страхил Попов (Касъмпаша), Васил Божиков (Слован Бр), Симеон Славчев (Карабах), Георги Костадинов (Арсенал Тула), Божидар Краев (Жил Висенте), Георги Сърмов (Кемницер), Георги Пашов (Арарат) и Камен Хаджиев (Академия Пушкаш).", "date": "2019.09.25", "title": "Михайлов: Подкрепа за Балъков, тежи му"}
{"url": "https://www.monitor.bg:443/bg/a/view/hari-archi-i-megan-pri-dezmynd-tutu-176285", "text": "Принц Хари, съпругата му, херцогинята на Съсекс Меган, и 4-месечният им син Арчи, се срещнаха с носителя на Нобеловата награда за мир архиепископ Дезмънд Туту, предаде АП. Кралските особи са на своята първа официална обиколка като семейство. Меган държеше в ръце малкия Арчи по време на срещата в Кейптаун. Най-малкият член на кралското семейство не беше излязъл от фокуса на прожекторите от кръщенето му през месец месец юли. Арчи, който се роди през месец май, е седми поред по линията на наследяване на британския престол. Дезмънд Туту приветства младенеца с широка усмивка. \"Наистина е вълнуващо като си помисля, че сте хора, които истински са загрижени за ближния\", заяви архиепископът на кралската двойка. \"Опитваме, доколкото е по силите ни, да направим нещата по-добри\", отвърна принц Хари. Арчи получи подарък детски книжки, написани и подписани от Дезмънд Туту. Десетдневното посещение на кралска двойка в Африка предвижда срещи на принц Хари и в Ботсвана, Ангола и Малави, като акцент ще бъде поставен върху опазването на дивата природа, психичното здраве и обезвреждането на противопехотните мини в региона. На тази кауза приживе се беше посветила покойната майка на принц Хари, принцеса Даяна, припомнят агенциите.", "date": "2019.09.25", "title": "Хари, Арчи и Меган при Дезмънд Туту (СНИМКИ)"}
{"url": "https://www.monitor.bg:443/bg/a/view/otkriha-tjaloto-na-psihichno-bolnija-podpalil-kyshtata-si-v-popovica-176268", "text": "При приключилия повторен оглед на изпепелената късно вечерта във вторник къща в садовското село Поповица край Пловдив е намерено тялото на 61-годишния му обитател, съобщиха от полицията. Мъжът е бил психично болен и е подпалил първо селскостопанска постройка, от която пламъците са се прехвърлили на къщата, в която живее. Пожарът лумнал на 24 септември т.г. около 17,30 часа в селото, когато бил подаден и сигналът в районното управление на полицията в Асеновград. Според първоначалните данни от къщата излезли без да пострадат 78-годишна жена и 61-годишният й психично болен син. След като излезли обаче мъжът се върнал обратно в горящата къща и повече не излязъл. Трупът му бил открит на следващата сутрин, съобщиха от полицията в Пловдив. По случая се води разследване.", "date": "2019.09.25", "title": "Откриха тялото на психично болния, подпалил къщата си в Поповица"}
{"url": "https://www.monitor.bg:443/bg/a/view/otkazaha-na-bivsh-kmet-da-vodi-lista-v-haskovo-zaradi-prisyda-176274", "text": "Георги Иванов, бивш кмет на Хасково за периода 1999-2015 г., е отстранен от първото място в листата за общински съветници на „Коалиция ЗАЕДНО за промяна“. Това реши късно във вторник вечерта ОИК-Хасково. Причината е, че Иванов има влязла в сила условна присъда за разрушаването на бившия затвор в Хасково, който е бил паметник на културата. Присъдата забранява на дългогодишния бивш кмет да заема изборни длъжности. „Това е очаквана реакция и се дължи на неправилно четене на присъдата. Никъде в присъдата не пише, че нямам право да участвам в изборния процес. Забраната е за заемане на държавна и обществена длъжност, а не за участие в изборен процес“, коментира Иванов. Формацията ще обжалва решението на ОИК-Хасково пред ЦИК, ако е необходимо и пред Върховния административен съд.    ", "date": "2019.09.25", "title": "Отказаха на бивш кмет да води листа в Хасково заради присъда"}
{"url": "https://www.monitor.bg:443/bg/a/view/nad-80-ot-bankovite-karti-u-nas-sa-bezkontaktni-176276", "text": "Над 80% от банковите пластмасови карти в България са безконтактни. Това каза мениджърът в Mastercard за България, Албания и Македония Ваня Манова. Според нея у нас няма банки, които да издават контактни карти, или ако има, то те са малки изключения. „Безконтактните плащания са вече стандарт за разплащане в България - у нас всички постерминали приемат безконтактни карти“, допълни Манова. За последната година пък от Първа инвестиционна банка работят и върху инсталирането на банкомати, които да работят с безконтактни карти, подобно на постерминалите само с доближаване на пластиката. Днес Fibank, съвместно с българския клон на технологичната компания Garmin, пуснаха часовник, с който ще можем да плащаме сметки. В него нашата дебитна или кредитна „Часовникът не трябва да се третира различно, лимитите са стандартни“, коментира Манова пред „Монитор“. Според нея уредът ще е удобен за тези, които водят активен начин на живот. „Хубаво е като караш ски или като обядваш, да не трябва да мислиш за телефона – когато всичко е събрано в часовника, това е удобно“, допълни тя като изтъкна, че нововъведението е подходящо както за млади, така и за по-възрастни клиенти. Върху часовника са работили около 100 души като той се предлага в различни цветове и с разнообразие от функции. „В часовника има въведени около 40-50 спорта и в зависимост от този, който практикувате, нивото на натоварване и стрес“, поясни представителят на Garmin за България Даниела Иванова пред „Монитор“. Така часовникът може да се използва не само за разплащания, но и като устройство, с което да следим своето здраве. Цените на часовниците в компанията варират между 399 до 2 000 лв., а представените днес модели са на стойност около 1200 и 1600 лв. Иновациите на Fibank продължават. Преди месеци банката представи  , включително и гривни с карти за по-малките. „Най-доброто предстои - както знаете, ние сме лидер в иновациите и технологичното развитие на банките“, коментира директорът „Картови разплащания“ във Fibank Теодор Петров. Той увери, че за разлика от дигитализираните карти в телефона, то сега устройството, стига да имат версия на операционната система над 9.3. До края на януари 2020 г. желаещите да купят устройство ще могат да се възползват от специални цени.", "date": "2019.09.25", "title": "Над 80% от банковите карти у нас са безконтактни"}
{"url": "https://www.monitor.bg:443/bg/a/view/monblan-se-syblicha-176279", "text": "Алпийският първенец „Монблан“ или покривът на Европа се съблича – намиращият се от хилядолетия на италианския склон на върха ледник „Планпенсьо“ се свлича бавно и полека към шикозното курортно селище Курмайор. Голям е рискът ледената маса с обем 250 хил. кубически метра, движеща се с невероятната за подобни масиви скорост от 50-60 см на денонощие, да засипе пътища, къщи, хижи и обществени постройки. Ето защо кметът на Курмайор Стефано Мизероки издаде заповед да бъде преустановено движението на моторни превозни средства и хора в посещаваната от безброй туристи и най-застрашена от ледника долина „Фере“. Няколко стотин местни жители пък са евакуирани. Първият гражданин на прочутия алпийски курорт заяви пред журналисти, че откъсването на голяма част от „Планпенсьо“ е започнало преди седмица, като през последните два дни то се е ускорило неимоверно. Стефано Мизероки подчерта, че случващото се е резултат от климатичните промени, които променят планината и я правят изключително уязвима. Както може и да се предполага, неблагоприятният фактор, който е причина за свличането на огромната ледена маса, е затоплянето на планетата. Като начало на края на бялата пелерина на италианския склон на „Мон Блан“ кметът посочи лятото на 2018 г. и по-точно денят 7-ми август. Тогава свлачище в района на премесена с ледени късове и скални отломъци земя е погребало двама туристи от Милано в автомобила им, а десетки хора са били принудени да напуснат за седмица домовете си. С цел да бъде предвидено до секундата евентуалното сгромолясване на ледената маса върху част от землището на Курмайор от утре на „Планпенсьо“ ще бъде задействан нарочен радар. Той е дарение от италианската академия на науките и ще информира денонощно кметството и щаба на Гражданска отбрана за приближаващата опасност. А може и да съобщи за невероятното засега, но желано от всички нейно озаптяване от очакваните в района сняг и спадане на температурите.", "date": "2019.09.25", "title": "Монблан се съблича"}
{"url": "https://www.monitor.bg:443/bg/a/view/izchezna-direktor-na-danske-bank-176270", "text": "Изчезна бившия шеф на Данске банк Айвар Рехе в понеделник. От тогава полицията го издирва, но вече преосмисля подхода си и се опасява, че Рехе може вече да не е жив, съобщи \"Блумбърг\". Рехе, който бе главен изпълнителен директор на клона, бе в центъра на скандал за пране на пари в размер на 220 милиарда долара до напускането му през 2015 г. Рехе не е виждан откакто напуска дома си в Талин в понеделник сутринта. Полицията твърди, че 56-годишният, който е бил облечен в черен екип за джогинг, когато е изчезнал, може да е в опасност, като \"вероятният\" сценарий към момента е самоубийство. Претърсването в гориста местност около дома на Рехе приключи във вторник вечерта, коментира говорителят на естонската полиция Кристиян Лук. Местните власти преглеждат картите на зоната \"и в рамките на следващите часове ще решим дали да се върнем в района или дали трябва да променим тактиката на търсене. По-вероятно\" е полицията да решите, че няма \"смисъл\" да продължавате да претърсва района до дома на Рехе. Случаят е водещ в естонските медии, тъй като бившият изпълнителен директор изчезна в началото на седмицата. Известен като работохолик, той не е заподозрян в разследванията за пране на пари и не е бил сред група естонски банкери, задържани от полицията миналата година. Валдо Подер, оперативен ръководител на Северната полицейска префектура коментира, че \"действията на Рехе, вътрешното положение и информацията, която събрахме от неговото семейство, предполагат, че една от по-вероятните версии е, че той може да извърши самоубийство.\" В интервю за местни медии през март Рехе заяви, че като изпълнителен директор на естонския клон той естествено се чувства \"отговорен\", но клонът има \"съвсем нормален ежедневен\" работен процес. \"Компетентните органи вътре и извън банката си вършеха работата, доколкото им е известно\". \"Данске банк\", която регулатора на Естония изгони от страната по-рано тази година, сега е обект на множество криминални разследвания, включително в Дания, Естония и САЩ. Няколко от бившите й ръководители в Дания са с повдигнати обвинения, включително бившият изпълнителен директор на групата Томас Борген. Става дума за финансови потоци от Русия и бившите съветски републики. Преди месеци \"Financial Times\" конкретизира, с позоваване на свой източник, че Борген е обвинен заради това, че не е предотвратил редица съмнителни сделки. Адвокатът на банкера - Питър Шрадик потвърди, че на 12 март в дома на клиента му е проведен обиск. Срещу Данске банк се води разследване за изпирането на 200 милиарда евро мръсни пари през естонския клон на банката през периода между 2007 и 2015 г. Според датските медии, става дума за дълбoĸa инcтитyциoнaлизиpaнa ĸopyпция в Pycия, в която е забъркан и президентът Bлaдимиp Πyтин.", "date": "2019.09.25", "title": "Изчезна директор на Данске банк "}
{"url": "https://www.monitor.bg:443/bg/a/view/grisho-se-zabavljava-s-kitajski-mech-predi-starta-v-chendu-176273", "text": "Най-добрият ни тенистист Григор Димитров се включи в активностите на участниците в турнира в Ченду.  В компанията на Джон Иснър, Гришо участва в демонстрация с традиционни китайски мечове. Българинът получи ден почивка в повече заради променената програма на състезанието.  Димитров ще излезе срещу първия си съперник в Китай - Дан Еванс в четвъртък сутрин. Двубоят от втория кръг ще започне в 8:00 часа българско време. До момента британецът и световният №26 са изиграли два мача помежду си и имат по една победа. През 2011 г. българинът надигра Еванс с 2:6, 7:6(5), 6:4 в Ийстбърн, а пет години по-късно загуби с 4:6, 4:6 във Вашингтон. При успех Григор Димитров ще се класира за четвъртфиналите, където ще играе срещу Александър Бублик или Джордан Томпсън, а в половината на българина е и Феликс Оже-Алиасим.", "date": "2019.09.25", "title": "Гришо се забавлява с китайски меч преди старта в Ченду"}
{"url": "https://www.monitor.bg:443/bg/a/view/prezidentyt-na-bg-atletikata-vleze-v-izpylkoma-na-iaaf-176275", "text": "Президентът на Българската федерация по лека атлетика Добромир Карамаринов е избран за нов член на Изпълкома на Световната лекоатлетическа федерация (ИААФ). Това стана на Конгреса на организацията в Доха (Катар), където Лорд Себастиан Коу беше преизбран за президент за втори мандат. Карамаринов също така е шеф на Асоциацията на балканските лекоатлетически федерации (АБАФ), както и първи вицепрезидент на Европейската атлетика (ЕА). Себастиян Коу бе преизбран с единодушно решение от 203-мата делегати за президент на ИААФ за срок от четири години. 62-годишният британец, бивш олимпийски и световен шампион в средните дистанции, бе избран за президент на Международната асоциация на лекоатлетическите федерации през 2015 г. и ще кара втори мандат начело на асоциацията. Преди четири години ИААФ бе разклатен от обвинения в корупция, включващи тогавашния президент Ламин Диак, влиятелния му син Папа Масата Диак и руския допинг скандал. По време на своя първи престой начело на асоциацията, Коу създаде Атлетическия съюз по интегритет, който действа като антидопингов орган, отговарящ за изчистването на корупцията в спорта. ИААФ все още поддържа забраната на Русия да участва на международни състезания от календара от ноември 2015-та насам. Страната няма право да се състезава и на предстоящото световно първенство в Доха от 27 септември до 6 октомври.", "date": "2019.09.25", "title": "Президентът на БГ атлетиката влезе в Изпълкома на ИААФ"}
{"url": "https://www.monitor.bg:443/bg/a/view/tom-hanks-s-pocheten-zlaten-globus-176262", "text": "Холивудският ас Том Ханкс ще получи наградата \"Сесил Б. Демил\" на церемонията по раздаването на кино призовете \"Златен глобус\", която ще се проведе през януари. каза по адрес на звездата от „Хвани ме, ако можеш“ Лоренцо Сория – председател на Асоциацията на чуждестранните журналисти в Холивуд. Той не пропусна да изтъкне, че Ханкс има заслуги още като сценарист, продуцент и режисьор. Самият актьор е четирикратен носител на „Златен глобус“. Първата си статуетка той получава през 1988 г. за филма „Голям“. Следват отличия за филмите му „Филаделфия“ и „Форест Гъмп“, както и за минисериала „Братя по оръжие“. Наградата \"Сесил Б. Демил\" се присъжда на \"човек с невероятен принос в света на развлекателната индустрия\". Сред предишните й носители са Опра Уинфри, Мерил Стрийп, Морган Фрийман, Джоди Фостър, Барбра Стрейзанд, Сидни Поатие, Люсил Бол и др. Миналата година почетният приз отиде при Джеф Бриджис.", "date": "2019.09.25", "title": "Том Ханкс с почетен „Златен глобус“"}
{"url": "https://www.monitor.bg:443/bg/a/view/prandi-ostava-nachelo-na-volejbolistite-no-mu-be-postaveno-uslovie-176277", "text": "Италианецът Силвано Пранди остава начело на националния ни отбор по волейбол за мъже. Смяна на селекционера не е обсъждана, но от него ще бъде поискано да върне в състава някои от опитните играчи, които извади от състава. На работна среща, предшестваща заседание на Управителния съвет на българската федерация, бе гласувано доверие на Пранди, който да води отбора и на европейската олимпийска квалификация през януари 2020 г. Лично президентът на централата ни Данчо Лазаров и вицепрезидентът Любо Ганев ще се заемат със задачата да говорят с Професора и да изгладят различията между селекционера и неповиканите Георги и Валентин Братоеви, Николай Николов, Николай Учиков и Владислав Иванов. \"Бихме искали България да бъде представена в Берлин с един силно мотивиран и добре подготвен отбор. В този отбор трябва да бъдат всички национални състезатели. Дори и тези, които Пранди освободи след Лигата на нациите. Ще проведем разговори със Силвано да разберем дали той е готов да води този отбор с тези момчета, ако те се съгласят да се върнат\", обяви Лазаров и добави: \"Вероятно ще последва раздяла със Силвано Пранди, ако не се съгласи да върне тези състезатели. Оставете известно време да поработим върху тази тема. Не бих се ангажирал предварително с такъв вариант, ако Силвано Пранди не се съгласи да върне въпросните състезатели, дали някой ще го смени. Разбира се, обсъждахме и такива варианти, но това ще го решим тогава, когато направим необходимите сондажи със състезателите и със самия него.\" Любо Ганев пък коментира, че познавайки Пранди като треньор, той със сигурност ще предпочете най-добре подготвените състезатели за момента. \"Да, мачовете се подготвят от треньорите тактически и друго каквото трябва, но в края мачът се играе от състезателите. Всеки един треньор ще иска да има най-доброто, което България притежава. Със сигурност Силвано е такъв човек, така че най-добре подготвените хора, които ще бъдат към този момент през декември, те ще играят на квалификацията. И разбира се, най-мотивираните, тези които искат да дойдат и да спечелят\", каза вицепрезидентът на федерацията ни. Вече са ясни и втори два полуфиналиста на европейското първенство за мъже. Сърбия победи драматично Украйна с 3:2 гейма, а Франция разби Италия с 3:0. Полуфиналите са Словения - Полша на 26 септември в Любляна и Сърбия - Франция на 27 септември в Париж.", "date": "2019.09.25", "title": "Пранди остава начело на волейболистите, но с условие"}
{"url": "https://www.monitor.bg:443/bg/a/view/balykov-objavi-chujdencite-za-cherna-gora-i-anglija-176278", "text": "Селекционерът на националния отбор Красимир Балъков обяви имената на играещите зад граница футболисти, повикани за предстоящите европейски квалификации срещу Черна гора (11 октомври) и Англия (14 октомври).  В началото на следващата седмица списъкът ще бъде допълнен с футболисти, състезаващи се в българското първенство. Прави впечатление, че сред избраниците на Бала липсват Георги Миланов и Николай Димитров. Футболист №1 на България за 2012 година и Хичо играха в последната проверка на \"лъвовете\" - срещу Ирландия, но явно не са задоволили наставника с изявите си в Дъблин. Пред дебют с националната фланелка пък е бранителят Камен Хаджиев, който е сред повиканите.   Ето и избраниците на старши треньора: Ивелин Попов (Ростов, Русия), Кирил Десподов (Щурм, Австрия), Страхил Попов (Касъмпаша, Турция), Васил Божиков (Слован Братислава, Словакия), Симеон Славчев (Карабах, Азербайджан), Георги Костадинов (Арсенал Тула, Русия), Божидар Краев (Жил Висенте, Португалия), Георги Сърмов (Кемницер, Германия), Георги Пашов (Арарат, Армения) и Камен Хаджиев (Академия Пушкаш, Унгария).  ", "date": "2019.09.25", "title": "Балъков обяви \"чужденците\" за Черна гора и Англия"}
{"url": "https://www.monitor.bg:443/bg/a/view/unikalna-svatba-s-bylgarski-nosii-vpechatli-jiteli-i-gosti-na-varna-176257", "text": "Неповторимо събитие се завъртя тези дни във Варна и впечатли жителите и гостите на града. Младоженци решиха, а гостите се съгласиха да се върнат назад във вековете, като с машина на времето. Женитбата, на която всички гости бяха пременени с български национални носии, очарова преминаващите по центрлната градска част на морската столица. Множество чужди туристи се надпреварваха да снимат за спомен уникалните носии, в които бяха облечени сватбарите. Те първо бяха в Ритуалната зала, след това в храм-паметника „Свети Атанасий“, а накрая тържеството продължи в заведение в центъра на Варна. Идеята за неповторимо живописния брак бе на младоженката Милена. „Не искам букети, а всеки да е пременен с носия!“, категорична бе тя в официаалната си покана към гостите на сватбеното събитие. Така се получи едно страхотно тържество на Милена и Румен Димитрови, коментираха участниците в него, като го запечатаха с множество фотографии.  ", "date": "2019.09.25", "title": "Уникална сватба с български носии впечатли Варна"}
{"url": "https://www.monitor.bg:443/bg/a/view/igrishte-za-virtualen-futbol-v-sedmicata-na-digitalnite-tehnologii-v-panaira-176265", "text": "Игрище за виртуален футбол е един от впечатляващите експонати в Седмицата на дигиталните технологии „ДиТех“, част от 75-ия Международен технически панаир в Пловдив.  Окупиран непрекъснато от посетители е щандът, който демонстрира роботи за миене на прозорци и за чистене. Изложител представя платформа за изграждане на  онлайн магазин само с три клика. Музейна презентация е разработена като дигитален пъзел за интерактивно запознаване с  предмети от миналото. Подобни иновативни продукти показват 40 технологични компании от цяла България  на Digital Expo в рамките на „ДиТех“, заяви Любомир Атанасов, управител на организатора на  най-мащабното събитие за сектора в България.  Тук мениджърите могат да намерят софтуерни и облачни решения за управление на различни процеси, иновативни  изделия  и услуги за развитие на бизнеса. Седмицата на дигиталните технологии е основен акцент на изложбата „Инфотех 2019“, най-авангардната в Международния технически панаир. Тя запознава  с постиженията на български и чуждестранни компании. Първото в света и най-добро 5G-GES решение представя Националната информационна агенция на  Република Корея. Фирма от Великобритания предлага модерни продукти за обучение. Изложител от Чехия  демонстрира многофункционално решение за пакетиране, съхраняване и разпространяване на съдържание, подходящо за кабелни и телекомуникационни оператори. Първата социална туристическа платформа, предназначена да свързва хора, които искат да пътуват заедно и да организират сами своите пътешествия,  е създадена от българска фирма, участваща в изложбата. В процес на патентоване е нейният аудиовизуален продукт, наречен „Технофилм 3 в 1“ и разказващ за триумфа на нашия  национален отбор по футбол на световното първенство през 1994 г. в САЩ. Той включва уики книжка, интернет презентация  в облак и технофилм с архивни кадри, виртуална добавена реалност, холограми и други ефекти. Чудеса от утрешния ден се презентират и в Digital Show, където може да се видят новости от роботиката, нанотехнологиите, 3D креативността, компютърните анимации и симулации, киберспортовете, виртуалната  и разширената  реалност, добавят организаторите. Според тях голям интерес има към  специалната кариерна зона IT Career Fair. Десетки специалисти идват на  безплатните конференции. Много заявки за участие има и за предстоящите форуми. На тях ще бъдат обсъждани стратегии  за бързо развитие на компаниите,  дигитални решения за повече продажби, електронна търговия, логистика на бъдещето, маркетингови стратегии за хотели и  ресторанти, реклама в социалните мрежи. Международният  технически панаир продължава до 28 септември и  представя още четири изложби:  „Ауто сити Пловдив“, „Енеко“, „Машиностроене“ и „Стройтех“.", "date": "2019.09.25", "title": "Игрище за виртуален футбол в Седмицата на дигиталните технологии в Панаира"}
{"url": "https://www.monitor.bg:443/bg/a/view/borisov-chakame-hyundai-da-reshi-za-zavod-u-nas-176260", "text": "Чакаме южнокорейската компания Hyundai да реши дали да инвестира в завод у нас. Това обяви премиерът Бойко Борисов след посещението си в Центъра за научноизследователска и развойна дейност на „Hyundai Motor Group“ в Хусонг. Той разказа, че България е представила своите оферти в какво точно може да си партнираме с южнокорейската компания, но решението за това дали ще има завод у нас е в ръцете на борда на директорите на Hyundai. „България е известна със заводите си в автомобилостроенето, направихме много добра презентация и се надяваме през бордовете, когато минават някои от решенията, да продължим да имаме успех. Никак не е добре да проявяваш лошо възпитание, като някои политици в България и да се изтъкваш в моменти на преговори. Ние дойдохме, дадохме си нашите оферти, ако накрая се харесаме и е взаимноизгодно, ще се случат нещата“, каза Борисов и допълни, че в момента у нас се правят доста неща за Hyundai. По думите му най-голям интерес има към производството на батерии. „Интересът към страната е голям. Имаме над 250 завода във всяка една сфера, най-вече са интересни батериите“, разкри Борисов. В същото време той обясни, че държавата ни продължава и преговорите с Volkswagen, които по думите му са станали известни в цял свят. Министър-председателят обясни още, че страната ни била привлекателна за корейците и със своя туризъм и в конкретност със СПА центровете си. Той посочи, че доста сериозна средна класа ходят на почивка в Хърватия заради самолетната връзка между двете страни, но за момента договарянето на директни полети от България до Корея не може да се случи.", "date": "2019.09.25", "title": "Борисов: Чакаме Hyundai да реши за завод у нас"}
{"url": "https://www.monitor.bg:443/bg/a/view/uchenici-roditeli-i-uchiteli-sybraha-33-572-lv-za-bolen-mladej-176258", "text": "Ученици, родители, преподаватели от различни училища в Пазарджик, както и много граждани само за няколко дни събраха 33 572 лева за лечението на 18-годишния Георги Арнаудов от Пазарджик. След като преди старта на новата учебна година негови учители от Професионалната гимназия по икономика и мениджмънт призоваха родители и деца да не харчат пари за букети, а да ги дарят за предстоящата терапия на младежа, почти всички училища в града и околни села се отзоваха. Кутии за дарения бяха поставени в много магазини в областния град, както и в търговски обекти в Пловдив и Ямбол, като кампанията за набиране на средства за момчето продължава. В почивните дни бяха проведени и благотворителни спортни мероприятия, средствата от които ще бъдат прибавени към сметката на младежа. Георги е със сарком на Юинг - тумор на таза, който е увредил и някои от костите. Има възможност да бъде опериран в болница в Германия и очаква отговор оттам. Възможно е операцията да бъде извършена и в болница в Швейцария или Австрия. Все още не се знае колко средства ще са необходими за нея, но се касае за стотици хиляди евро-от порядъка на около 300 000 лева. Бившият възпитаник на гимназията по икономика и мениджмънт в Пазарджик е приет за студент по специалността „ Маркетинг“ и мечтае да работи като IT- специалист, но заради заболяването си досега е преминал 4 курса по химиотерапия и му предстоят още пет до края на годината. Разкрита е и банкова сметка: Георги Йорданов Арнаудов (GEORGI YORDANOV ARNAUDOV): BG72RZBB91551011086230, BIC RZBBBGSF, валута - BG Lеva, Райфайзенбанк.  ", "date": "2019.09.25", "title": "Ученици, родители и учители събраха 33 572 лв. за болен младеж"}
{"url": "https://www.monitor.bg:443/bg/a/view/teryns-hauyrd-sys-zvezda-na-aleja-na-slavata-176259", "text": "Актьорът Терънс Хауърд беше почетен със звезда на холивудската Алея на славата.  Звездата на 50-годишния актьор е 2674-тата поред на прочутата алея в Холивуд. На церемонията по откриването й присъстваха режисьорите Малкълм Д. Лий и Дито Монтиел, както и актьорите Еван Рос и Гарет Хедлънд. Звездата от хитовия сериал „Империя“ благодари на съпругата си Мира Пак, с която има повторен брак, заявявайки, че без нея нямаше да е тук. Актьорът изрази благодарност и към феновете, приятелите си и Холивудската търговска камара, която удостоява знаменитости от света на шоубизнеса със звезди на прочутата алея. Хауърд е познат още с работата си в продукции като \"Сблъсъци\", \"Ритъм и блъф\", \"Четирима братя\" и \"Железният човек\".", "date": "2019.09.25", "title": "Терънс Хауърд със звезда на Алея на славата"}
{"url": "https://www.monitor.bg:443/bg/a/view/tomas-kuk-v-avstrija-syshto-falira-176263", "text": "Австрийското, германското и полското подразделения на британския туроператор „Томас Кук“ обяви неплатежоспособност и намерението си да реорганизира бизнеса си, съобщиха световните агенции. По-късно днес фирмата ще подаде заявление в съда за започване на процедура по фалит. Компанията взе това решение след такава стъпка на германското подразделение на британския туроператор. Тя възнамерява след реорганизация да продължи бизнеса самостоятелно. В понеделник „Томас Кук“-Австрия прекрати продажбата на пакети и обяви невъзможност да изпълни планираните пътувания. През нощта срещу понеделник „Томас Кук“ обяви начало на процедура по ликвидация. Концернът е подал съответно заявление до съда във Великобритания. В чужбина остават около 160 000 британски клиенти на фирмата. Операцията по връщането им в родината им се очаква да отнеме около две седмици. По-късно днес фирмата ще подаде заявление в съда за започване на процедура по фалит. Компанията взе това решение след такава стъпка на германското подразделение на британския туроператор. Тя възнамерява след реорганизация да продължи бизнеса самостоятелно. В понеделник „Томас Кук“-Австрия прекрати продажбата на пакети и обяви невъзможност да изпълни планираните пътувания. През нощта срещу понеделник „Томас Кук“ обяви начало на процедура по ликвидация. Концернът е подал съответно заявление до съда във Великобритания. В чужбина остават около 160 000 британски клиенти на фирмата. Операцията по връщането им в родината им се очаква да отнеме около две седмици. Германският и полският филиал на британския туроператор Томас Кук съобщиха, че обявяват фалит, след като компанията майка прекрати дейност по-рано тази седмица, предадоха световните агенции. Фалитът на най-стария туроператор в света Томас Кук поставя в затруднение стотици хиляди туристи, а местните туристически сектори се готвят за сериозен финансов удар. Около 140 000 души в момента пътуват с германското подразделение на Томас Кук или неговите брандове Некерман (Neckermann), Йогер турс (Oeger Tours), Еър марин (Air Marin) и Бухер райзен (Bucher Reisen), отбелязва ДПА. На чартърната авиокомпания Кондор (Condor) - друго германско подразделение на Томас Кук, е обещан спасителен заем от 380 милиона евро (419 милиона долара) от германското правителство и провинция Хесен, за да покрие нуждите си за шест месеца, съобщи Асошиейтед прес. Авиокомпанията заявява, че е печеливша, но се нуждае е от пари в брой, за да работи през зимния сезон. Томас Кук в Германия също е поискал от Берлин мостов заем. Не е ясно в какъв точно размер. Щефани Берк, ръководителка на германското подразделение на Томас Кук, каза, че преговорите за съжаление не са довели до краткосрочно решение. Ръководството на полското подразделение на Томас Кук - Некерлман Полска (Neckermann Polska) - съобщи днес, че компанията обявява фалит. През идните дни ръководството на компанията ще подаде в Районния съд на Варшава заявление за фалита на Некерман Полска. Към момента с тази компания в различни страни по света на почивка се намират 3600 души. Днес компанията е спряла продажбите на туристически пакети за 48 часа и е отменила редица полети.", "date": "2019.09.25", "title": "„Томас Кук“ в Австрия, Полша и Германия също фалираха (ОБНОВЕНА)"}
{"url": "https://www.monitor.bg:443/bg/a/view/dimitris-liupis-glaven-tyrgovski-direktor-na-vivakom-klientite-stanaha-vse-po-vziskatelni-a-nujdite-im-po-slojni-176269", "text": "„Виваком“ е компания, която не просто следва тенденциите, но ги създава - с платформата VIVA SMART се опитваме да опростим живота на хората“, каза за „Монитор“ главният търговски директор на „Виваком“ Димитрис Лиупис. - В последните години българският телекомуникационен пазар е много динамичен и конкурентен. Като една от водещите компании на него „Виваком“ полага целенасочени усилия да се позиционира като достъпна и отговорна компания, която предлага отлично съотношение между качество и цена. Стремим се да сме в услуга на клиентите, които стават все по-взискателни. Днес потребителите търсят не просто най-ниската цена, срещу парите си те искат най-доброто. Това е в основата на нашата философия и на отношенията ни с клиентите. Ние предлагаме тарифни планове с повече MB за безплатно музикално и телевизионно съдържание; в нашето портфолио е включена интерактивна телевизия с богато съдържание; 4G мрежата ни получи международни отличия за качеството си; в услуга на клиентите създадохме MyVivacom - нашия портал, който позволява на клиента да управлява услугите си по всяко време и навсякъде. И още – предоставяме отлично обслужване в нашия кол център и в магазините ни и се отнасяме с особено внимание към въпросите на нашите потребителите. - През септември лятото приключва, хората се връщат на работа, а децата тръгват на училище. Клиентите ни очакват в този период да ги изненадаме с интересни предложения. За нас, във „Виваком“, септември е специален, защото точно сега празнуваме 10-ия си рожден ден. Ето защо се постарахме нашите предложения да са празнични и особено атрактивни. Следвайки стратегията си да предоставяме повече стойност, ние предлагаме на клиентите нови тарифни планове с атрактивни включени неща в тях. Сега нашите клиенти получават достъп до музикалната платформа TIDAL, в която се срещат българската и световната музика. Потребителите, които ползват голяма част от нашите мобилни планове, могат да свалят приложението напълно безплатно, да слушат музика, да гледат видеоклипове, концерти на живо, интервюта, съдържание, което няма да намерят никъде другаде. Другият ни подарък за настъпващата есен е безплатен абонамент за една от най-популярните и утвърдени платформи за видеоуроци – „Уча.се“. „Виваком“ дългосрочно подкрепя качественото образование, а това предложение ще даде възможност на децата да учат по по-интересен и ефективен начин. Всеки един потребител може да се възползва от това предложение, като си вземе нашите тарифни планове за мобилен интернет. Разбира се, предлагаме и огромно разнообразие от устройства, аксесоари и оферти в нашия онлайн магазин, който работи 24/7. И не на последно място – всеки, който посети наш магазин през септември и се регистрира, може да се включи в томболата за големия подарък по случай рождения ни ден - Toyota RAV4. - Изграждането на мрежите от пето поколение – 5G, вече е в ход по света. Разбира се, „Виваком“ е част от тази тенденция. Използването на мобилни данни от новата мрежа може да става само чрез 5G устройства. Ето защо нашите планове предвиждат освен изграждането на мрежа и предлагането на съвместими устройства. В допълнение нашата есенна селекция от нови устройства не само напълно отговаря на нуждите на потребителите, но и следва световните тенденции по отношение на новите устройства. В нашите магазини клиентите могат да намерят страхотни оферти за устройства във всички ценови сегменти. В допълнение към това през септември имаме отлични оферти за PlayStation. Накратко - стремим се да предлагаме разнообразни устройства, така че всеки клиент да намери това, което отговаря на неговия вкус и потребности. - През годините клиентите станаха все по-взискателни, а техните нужди - по-сложни. Всяка компания, която иска да стои стабилно на пазара, трябва да отговаря изпреварващо на нуждите на клиентите си – това е нашето мото. Ето защо ние се стремим да поддържаме връзка с клиентите и да се адаптираме към потребностите им. „Виваком“ се стреми да разбере и да задоволи специфичните им нужди и да предостави правилните решения за всички. Потребителите търсят продукти и услуги, които съответстват на техния начин на живот, интереси и стремежи. Знаем, че те обичат да слушат музика с високо качество и без реклами. Това е в основата на нашето решение да предоставим достъп до музикалната платформа TIDAL, която е създадена от световноизвестни музиканти и съдържа огромен избор от музика и видео. Като телеком от ново поколение предоставяме бърз и удобен достъп на клиентите до нашите продукти и услуги чрез приложението MyVivacom. Целта ни е да осигуряваме пълноценно изживяване на нашите клиенти. - Нашата цел номер едно е предоставяне на изключително клиентско изживяване. Потребителите имат високи изисквания към нас, на които ние отговаряме. „Виваком“ постоянно проучва нуждите и изискванията на клиентите и предлага съответните решения. Смело мога да кажа, че ние знаем точно кога и какво да предложим на потребителите. Това познание се базира на дългогодишния ни опит и на целенасочените усилия за получаване на обратна връзка от клиентите. Клиентското изживяване е в центъра на нашата работа като телеком. И не на последно място - знаем, че осигуряването на отличното изживяване на клиентите е начин на мислене и работим върху собствената си фирмена култура. Това е единственият начин да изградим доверие и да направим нашите клиенти посланици на „Виваком“. - И двата сегмента имат големи очаквания към нас, но трябва да отбележа, че те имат различни нужди. Затова ние работим усилено и в двете посоки чрез подобряване и надграждане на услугите, които предоставяме. По отношение на частните клиенти стъпваме върху концепцията си за съотношение цена-качество, като предоставяме най-подходящото съдържание. Това важи както за мобилните, така и за фиксираните услуги. Стремим се да предлагаме допълнително съдържание за забавление в движение, до което всеки да има достъп чрез мобилното си устройство. При фиксираните услуги осигуряваме атрактивно съдържание, което отговаря на нуждите на всеки член на семейството - HBO пакет и спортни пакети, интерактивна телевизия със страхотен потребителски интерфейс, вече споменах и отличните ни оферти за PlayStation конзоли. По отношение на корпоративните клиенти имаме различни стратегии, които обхващат двете големи групи – малкия бизнес и големите корпорации. В бранша се смята, че удовлетворяването на потребностите на дребния бизнес е голямо предизвикателство, но ние имаме ясна стратегия за привличането и задържането на този сегмент клиенти, която дава отлични резултати. На големите корпоративни клиенти предоставяме перфектно обслужване посредством персонални търговски представители. Нашият екип от търговски представители е изключително голям, съставен от професионалисти, които идентифицират индивидуалните нужди на тези клиенти и им предоставят персонализирани мобилни и фиксирани услуги, сред които широколентова връзка, съдържание в облак, ко-локация, смарт решения и др. - „Виваком“ е компания, която не просто следва тенденциите, но ги и създава. Стремим се да бъдем в авангарда на иновативните разработки във високотехнологичния сектор. Нашата LoRa (Long Range) мрежа за трансфер на данни от ново поколение отговаря на концепцията за интернет на нещата (IoT) – свързаността на всички устройства, които обменят информация, като по този начин натрупват полезни данни. Като компания, която винаги се стреми да изпревари тенденциите и да предлага решения за утрешния ден, миналата година „Виваком“ пусна изцяло нова платформа, която обединява всичките IoT проекти - VIVA SMART. VIVA Smart City е част от този амбициозен проект, който помага за мониторинг, анализ и управление на градската среда. Тя включва модули, които се фокусират върху важни теми за градското население като трафика и мобилността, околната среда, енергията, безопасността. С тази услуга се опитваме да опростим живота на хората, като превръщаме градската среда в „приятелска“. Системата обслужва бизнеса, общините, жителите и гостите на градовете. Има и мобилно приложение с лесен интерфейс и може да бъде изградена и интегрирана в зависимост от конкретните нужди на съответното населено място. Така че мога да отговоря еднозначно на вашия въпрос – ние вече работим активно и допринасяме за развитието на умни градове в България и се готвим активно за следващия етап, който ни очаква с хиляди свързани устройства или интернет на нещата. Има магистърска степен по компютърни науки от Университета на Кардиф и бакалавърска степен по информатика и математика от Университета на Рединг, Великобритания С повече от 25 години опит в телекомуникациите, последните 10 години в България От февруари 2017 г. поема поста главен маркетинг-директор и член на УС на „Виваком“ От март 2019 г. е главен търговски директор, като под негово ръководство освен досегашните функции „Маркетингови комуникации“, „Дигитален и търговски маркетинг“, „Продукти и услуги“, „Обслужване на клиенти“ и „Клиентско изживяване“ преминават и всичките търговски – „Продажби магазинна мрежа“, „Корпоративни продажби“, „Продажби на едро“, „Дилъри“, „Продажби на радио и тв услуги“ и „Планиране, отчитане и анализи“.", "date": "2019.09.25", "title": "Димитрис Лиупис, главен търговски директор на „Виваком“: Клиентите станаха все по-взискателни, а нуждите им по-сложни"}
{"url": "https://www.monitor.bg:443/bg/a/view/roditeli-prevyrnaha-dyshterja-si-v-jiva-kukla-176266", "text": "Родители изваяха от щерка си пълно копие на Барби. За разлика от другите живи двойнички на легендарната кукла обаче Анжелика твърди, че не е прибягвала до пластически операции и сериозни козметични процедури. 27-годишната руска Барби е родом от град Курган. Анжелика Кенова за първи път видяла куклата на мечтите си, когато била едва на пет и веднага съзряла сходството си със синеоката красавица.   От своя страна родителите поощрявали интереса на момиченцето към образа на кокетната кукла, като редовно й купували всички нови корекционни Барби, правили й същите прически и й я обличани на подобие на любимата й играчка. „Милиони девойки по целия свят мечтаят да приличат на Барби, а аз успях да въплътя тази мечта“, признава Анжелика в социалните мрежи. За да съхрани кукленската си красота, Кенова редовно посещава процедури по разкрасяване, води здравословен начин ни живот, пет пъти седмично тренира с личен инструктор по фитнес и тича сутрин. Руската Барби щателно избягва срещите и общуването си с журналисти и по тази причина за личния й живот се знае малко. Според запознати, Анжелика все още живее с родителите си и много се влияе от тяхното мнение. Освен това младата жена не излизала навън без личния си телохранител. Ако се вярва на слухове, ръката и сърцето на красавицата са все още свободни. По образование тя е детски психолог, но изкарва прехраната си като фотомодел.        В това й качество кариерата на живата кукла процъфтява. Страницата на Кенова в Instagram се радва на невиждана популярност -  в социалната мрежа девойката има повече от 200 000 последователи, като много от постовете й са с открит рекламен характер. Почитатели на Анжелика отбелязват, че в последно време публикациите й в интернет стават все по-откровени и разкрепостени. Последователите на руската Барби в Instagram са убедени, че еротическият привкус на фотосите й целят привличане на по-широка публика.", "date": "2019.09.25", "title": "Родители превърнаха дъщеря си в жива кукла "}
{"url": "https://www.monitor.bg:443/bg/a/view/pochina-pisateljat-lubomir-levchev-176267", "text": "На 84-годишна възраст е починал Любомир Левчев, съобщи Агенция \"Фокус\". Любомир Спиридонов Левчев е български поет и писател, народен деятел на изкуството и културата. Баща е на поета Владимир Левчев и на художничката Марта Левчева. Роден е на 29 април 1935 г. в Троян. Завършва гимназия в София и висше образование в Софийския университет „Климент Охридски“, специалност „Библиография и библиотекознание“ към Философско-историческия факултет. Първата му книга „Звездите са мои“ е издадена през 1957 г., а общо 58 негови книги са преведени в 36 страни. Автор на три романа и на сценарии за филмите „Мълчаливите пътеки“, „Гибелта на Александър Велики“ и „Сладко и горчиво“.", "date": "2019.09.25", "title": "Почина писателят Любомир Левчев"}
{"url": "https://www.monitor.bg:443/bg/a/view/tyrsjat-ekoorganizacii-za-razrabotvane-na-sledvashtata-regionalna-evroprograma-176261", "text": "Министерството на регионалното развитие и благоустройството стартира набирането на представители от екологични организации за участие в тематична работна група за разработване на оперативната програма за подкрепа на регионите за периода 2021-2027 г. Желаещите да се включат в групата юридически лица с нестопанска цел за общественополезна дейност и нейните представители трябва да отговарят на няколко основни критерии, сред които: да са регистрирани по реда на Закона за юридическите лица с нестопанска цел за осъществяване на общественополезна дейност най-малко 2 години преди момента на подаване на заявление за участие в процедурата за избор; да са действащи и активно осъществяващи целите си не по-малко от 2 години към момента на подаване на заявлението; да притежават опит в разработването, изпълнението, мониторинга или оценката на стратегии, програми или политики, както и на Националната стратегическа референтна рамка, Споразумението за партньорство или програми или проекти, финансирани със средства от Европейския съюз; да не членуват в представителните организации на работодателите и на работниците и служителите на национално равнище, признати от Министерския съвет по реда на Кодекса на труда, както и в национално представителните организации на и за хората с увреждания, признати от Министерския съвет по реда на Закона за хората с увреждания. В срок до 15 работни дни от датата на публикуване на поканата заинтересованите юридически лица с нестопанска цел могат да подадат писмено заявление за участие до министъра на регионалното развитие и благоустройството. Поканата е публикувана на сайта на МРРБ - https://www.mrrb.bg/bg/pokana-do-ekologichni-organizacii-za-uchastie-v-trg-za-razrabotvane-na-novata-operativna-programa-za-podkrepa-na-regionite/.", "date": "2019.09.25", "title": "Търсят екоорганизации за разработване на следващата регионална европрограма"}
{"url": "https://www.monitor.bg:443/bg/a/view/pri-jrebija-v-cik-gerb-e-s-43-v-buletinata-bsp-iztegli-56-dps-shte-e-pod-nomer-55-176251", "text": "ГЕРБ ще бъде под номер 43 в бюлетината на местните избори, БСП пък изтегли номер 56. Това стана ясно при тегленето на жребия в ЦИК за подредбата на партиите и коалициите в бюлетината. ДПС се нареди под номер 55, а ДОСТ е само две места по-напред - 52-ри. Воеводите от ВМРО се паднаха под 34-ти номер, а НФСБ ще бъдат 8-ми. Именно партията на Валери Симеонов бе изтеглена първа по време на жребия. Коалиционните им партньори от патриотичната коалиция \"Атака\", които на вота се явяват отделно, са 4-ти. \"Гергьовден\" се подреждат под номер 9. Другата дясна партия СДС е под номер 64, а на \"Демократична България\" се падна на последният номер в бюлетината - 66. Движение България на гражданите (ДБГ) пък е на 23-то място. НДСВ е едва на 57-мо място, а малко преди тях под номер 51 пък е \"Воля\" на Веселин Марешки. Партията на Светльо Витков \"Глас народен\" е под номер 6. Сред формациите имаше и екзотични, като партия Море, която се падна под номер 17 и формацията БАСТА, които се наредиха 37-ми. 50 пък се падна на партия \"Мир\". Фаталното 13 изтегли коалиция \"Кауза за Пловдив\". Номер едно изтегли БЗНС. По време на тегленето на жребия един от пликовете беше празен. След процедурата политиците коментираха дали са доволни от номерацията и повечето от тях видяха символика в цифрите, които са получили. \"Ако търсим някаква символика, тя е 4 успешни мандата. Всичко това е в доброто взаимодействие с триъгълника гражданско общество, местната власт и изпълнителна власт“, смята областният координатор на ГЕРБ Цветомир Паунов. Според него следващия успешен мандат на Йорданка Фандъкова отново ще бъде „подплътен с много работа, много усилия, без популизъм и без неизпълними обещания“. От БСП пък виждат в своя номер 56 добра предпоставка за спечелването на 5-6 областни града.„5 плюс 6 е 11, а това е „кралско число“. Цифрите 5 и 6 означават и последователност, така че минимум 5-6 областни града“, провидя лидерът на градската левица Калоян Паргов. \"Може да си играем много на нумерология, но никога ВМРО не сме правили нещо такова. Ние залагаме на местни, свестни и известни кандидати за кметове и общински съветници, така че не очаквайте от нас хвърляне на боб и гадания“, заяви пък кандидатът на ВМРО за кмет София Ангел Джамбазки. Кандидатът  на „Демократична България“ Борислав Игнатов определи своя 66-ти номер като чудесен, като изтъкна, че  най-важното е,че тяхната програма е силна. Номерата на независимите кандидати, издигнати от инициативни комитети, както и на местните коалиции, ще бъдат дописвани от Общинските избирателни комсии според поредността на регистрацията им в ОИК. Квадратчето \"Не подкрепям никого\" за първи път ще присъства на бюлетината за местни избори и ще заема последното място в нея. В големите областни градове, където има районно деление, като София, Пловдив, Варна, ще се гласува с до четири броя бюлетини. Причината е, че там освен за кмет на община и за общински съветници, ще има вот за кмет на район и някъде за кмет на кметство, уточни говорителят на ЦИК Александър Андреев.", "date": "2019.09.25", "title": "При жребия в ЦИК: ГЕРБ е с 43 в бюлетината, БСП изтегли 56, ДПС ще е под номер 55 (ОБНОВЕНА)"}
{"url": "https://www.monitor.bg:443/bg/a/view/na-pyrvo-chetene-ns-odobri-promeni-v-npk-i-nk-176254", "text": "Парламентът прие промени в НПК и НК за съкратеното съдебно следствие на първо четене. Депутатите обсъдиха общо 4 законопроекта.  Първите три законопроекта са по Наказателно-процесуалния кодекс и са на БСП, ОП и ВОЛЯ, а четвъртият по Наказателния кодекс на ГЕРБ. БСП, ОП и “Воля” искат да отпадне възможността за бърз съд при направени самопризнания, ако е извършено тежко престъпление или е причинена тежка телесна повреда. ГЕРБ предлага съдът, при определяне на наказанието за умишлено убийство,тежка телесна повреда, блудство или изнасилване да прецени дали е допустимо да има намаляване на наказанието, и ако е допустимо, тя да не бъде повече от 1/5 от размера му. В залата присъства и правосъдния министър Данаил Кирилов. Той настоя да се премахне политическото състезание и политическата страст. \"Не бъркаме в сърцето на потресените хора\", обясни министърът, като добави, че съдът осъществява сложна дейност. По думите на Красимир Ципов от ГЕРБ управляващите се опитвали да отговорят на обществените очаквания за справедливи наказания. От своя страна председателката на правната комисия Анна Александрова заяви, че ПГ на ГЕРБ ще подкрепи промените, защото дължали това на общество. Тя обаче е на мнение, че отпадането на съкратеното следствие ще доведе до забавяне на процесите. Против предложенията на ГЕРБ се обявиха от левицата. Крум Зарков заяви, че приемането на закона би било грешка, защото се различавал от законопроекта, който приели преди малко. Филип Попов пък смята, че ако се запази съкратеното съдебно следствие много убийци ще намалят присъдите си. От своя страна лидерката на БСП Корнелия Нинова призова да не се приема предложението за промени в НК или министърът на правосъдието да го оттегли.", "date": "2019.09.25", "title": "На първо четене: НС одобри промени в НПК и НК"}
{"url": "https://www.monitor.bg:443/bg/a/view/priemnata-na-noi-v-kvartal-mladost-vremenno-shte-byde-premestena-176256", "text": "От 30 септември 2019 г. приемната на Националния осигурителен институт в квартал „Младост“ ще бъде временно преместена поради ремонт на сградата, в която се намира изнесеният офис на институцията. Гражданите ще се обслужват в приемната на НОИ в столицата, намираща се на бул. \"Ал. Стамболийски\" № 62-64. Всички лица с право на парични обезщетения за безработица, живеещи в софийските райони Младост, Искър, Изгрев, Кремиковци, Панчарево, Оборище, Подуене, Слатина, Средец и Студентски, ще имат достъп до услугите на НОИ в коридор IV, стая 108-109, гишета от 8 до 15. За промяната са уведомени и компетентните дирекции „Бюро по труда“ в София. Нормалната работа на приемната в кв. „Младост“ ще се възстанови след приключване на ремонтните дейности.", "date": "2019.09.25", "title": "Приемната на НОИ в квартал „Младост“ временно ще бъде преместена"}
{"url": "https://www.monitor.bg:443/bg/a/view/kirilov-prokuraturata-ima-praven-interes-da-iska-vyzobnovjavane-na-tova-proizvodstvo-176255", "text": "\"Прокуратурата има правен интерес да иска възобновяване на това производство, макар да съм убеден в това, че този вид дела се решават двуинстанционно и касационното им обжалване е недопустимо. Тук се иска възобновяване, а не касационно обжалване\". Tова заяви пред журналисти в парламента правосъдният министър Данаил Кирилов, във връзка с искането на прокуратурата делото за условното предсрочно освобождаване на австралиеца Джок Полфрийман да бъде възобновено, а изпълнението на определението, с което той беше пуснат от затвора, да бъде спряно. Той добави, че е необходимо да се обмисли промяна в НПК, така че съдебните актове за предсрочно освобождаване от затвора да подлежат на по-висок инстанционен контрол. \"Този въпрос и този дебат явно сочи на необходимостта да коментираме изменения на НПК относно статута на тези актове. По отношение на формата на тези актове, редно е законодателят изрично да определи вида на акта и да допусне по-висок инстанционен контрол на тяхното съдържание\", допълни Кирилов. По думите му няма информация да има издадени документи на Полфрийман.  Той допълни, че Полфрийман не бил в заведение, което е в компетентността на затворената администрация  и уточни, че вероятно тези въпроси ще бъдат изчистени по време на днешен разговор с консула на Австралия, който е поискал да говори с него. Кирилов каза, че не може да отговори дали с пасаван, служещ за идентификация на хората, Полфрийман можел да напусне страната, като по думите му това можело да го уточни главна дирекция \"Документи за самоличност\".  Правосъдният министър отказа да коментира дали е справедливо освобождаването на австралиеца или опцията той да напусне България. Той даде да се разбере, че трябва стриктно да зачита правото, без значение решението законосъобразно ли е, обосновано ли е, постановено ли е от законен състав, дали този състав е имал докладчик, дали двама от съдиите е трябвало или не е трябвало да се отведат. Той добави, че съдебният акт бил факт и трябвал да се изпълнява, докато друг съд не го отмени. „Да не поставяме въпросът държавата срещу съдебните актове. При всички положения този акт трябва да бъде спазван\", завърши министърът.", "date": "2019.09.25", "title": "Кирилов: Прокуратурата има правен интерес да иска възобновяване на производството за Полфрийман"}
{"url": "https://www.monitor.bg:443/bg/a/view/vijte-kyde-njama-da-ima-voda-v-sofija-na-26-septemvri-176247", "text": "На 26 септември 2019 г. (четвъртък), във връзка с подмяна на сградно водопроводно отклонение на ул. „Галичица“ жк. „Лозенец“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на ул. „Галичица“ от ул. „Златовръх“  до ул. „Якубица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Галичица“ на кръстовището с ул. „Бабуна планина“ На 26 септември 2019 г. (четвъртък), във връзка с реконструкция на уличен водопровод на ул. „Роза“ с. Бистрица, се налага спиране на водоподаването от 09:00 до 21:00 часа на клиентите на „Софийска вода”, живеещи в района на ул. „Детелина, ул. „Роза“ и ул. „Сълзица“ от №6 до №12. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Янчовска река“ на кръстовището с ул. „Детелина“. След възстановяване на водоснабдяването е възможно временно повишаване мътността на водата. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx. “Софийска вода” АД предварително се извинява на своите клиенти за причинените временни неудобства!", "date": "2019.09.25", "title": "Вижте къде няма да има вода в София на 26 септември"}
{"url": "https://www.monitor.bg:443/bg/a/view/udostoiha-borisov-s-pocheten-9-ti-dan-po-taekuondo-video-176250", "text": "Премиерът Бойко Борисов бе удостоен с почетен 9-ти дан по таекуондо. Това стана при посещението му в световното седалище на бойното изкуство “Кукиуон” в Сеул. Отличието му бе връчено, след като строши дъска. Премиерът благодари за високата чест и отбеляза, че в България има много добри треньори и състезатели по бойното изкуство. “По време на режим таекуондото в България беше забранено, не можеше да се тренира. Принципите на този спорт са изключително важни за младите хора - когато си по-силен да бъдеш снизходителен към по-слабите, да използваш силата за мир, да даваш винаги още един шанс на противника”, отбеляза Борисов.", "date": "2019.09.25", "title": "Удостоиха Борисов с почетен 9-ти дан по таекуондо (ВИДЕО)"}
{"url": "https://www.monitor.bg:443/bg/a/view/bylgarija-gyrcija-rumynija-i-hyrvatija-iskat-albanija-i-severna-makedonija-v-es-176248", "text": "Категорична подкрепа за членството на Албания и Република Северна Македония в Европейския съюз - около това се обединиха външните министри на България - Екатерина Захариева, на Гърция - Никос Дендиас, на Румъния - Рамона Манеску, и на Хърватия - Гордан Гърлич-Радман, които се срещнаха по традиция в рамките на сесията на Общото събрание на ООН, съобщиха от МВнР. Четиримата първи дипломати на балканските страни от ЕС направиха преглед на европейската интеграция на шестте им съседки, които са все още извън Съюза, и набелязаха чувствителните въпроси около реформите във всяка една от тези държави и как могат да бъдат подкрепени. „Убедени сме, че ще бъдем по-сигурни, по-проспериращи и по-богати, единствено ако всички наши съседи станат членове на Европейския съюз“, обърна се към колегите си Екатерина Захариева. „Гърция помагаше на нашите три страни в присъединителния период, а сега е време ние да подкрепим нашите съседи от шестте страни от Западните Балкани. Благодаря на Румъния и Хърватия за продължаването на приоритетите на Българското председателство на Съвета на ЕС”, допълни тя. „България подписа договор за приятелство с Република Северна Македония и той трябва да се изпълнява. Албания трябва да прилага законодателството, което прие. България подкрепя започването на преговори за членство и с двете държави”, заяви Захариева. „Гърция излиза от 10-годишна криза, много гърци загубиха своя начин на живот, страната бе ориентирана навътре, но сега отново ще бъдем ангажирани с Балканите и с европейските теми. Подкрепяме и Албания, и Република Северна Македония за членство в ЕС”, заяви гръцкият първи дипломат Никос Дендиас. Румънският външен министър Рамона Манеску заяви, че България, Гърция, Румъния и Хърватия трябва да продължат да координират действията си в политиката по разширяването. „Трябва да ги подкрепим нашите съседи и да продължим ангажираността, с която България водеше този процес по време на своето Председателство. Разделянето на Албания и Република Северна Македония ще е голяма грешка и мисля, че времето е дошло за позитивен сигнал”, добави Рамона Манеску. „Подкрепяме и Албания, и Република Северна Македония в европейския им път. Искаме всички страни в региона да живеем като добри съседи”, каза хърватският външен министър Гордан Гърлич-Родман.", "date": "2019.09.25", "title": "България, Гърция, Румъния и Хърватия искат Албания и Северна Македония в ЕС"}
{"url": "https://www.monitor.bg:443/bg/a/view/ivancheva-zakysnja-da-si-podade-dokumentite-njama-da-e-kandidat-kmet-176252", "text": "Столичната общинска избирателна комисия отказа регистрация за участие във вота на скандалната екскметица на район „Младост“ Десислава Иванчева, която бе осъдена на първа инстанция за корупция, а наскоро и дадена на прокуратурата, заради съмнения, че организира протести срещу кандидата за главен прокурор Иван Гешев с цел да се разклати управлението на държавата. Нейната кандидатура за кмет на София бе издигната от \"Християндемократическа партия на България\". Причината за отказа на регистрацията й е, че документите за нея са били подадени от предстaвител на партията след след крайния срок. Оказва се, че искането е било внесено точно в 17:07 часа, а крайният срок за това изтече в 17.00 часа във вторник. За всички останали претенденти документите били подадени навреме и затова комисията решила, че \"не следва да толерира неспазването на преклузивните срокове по Изборния кодекс, както и че всички участници в изборния процес следва да бъдат равнопоставени и третирани еднакво\". Отделно от това при приемане на документите на Иванчева бил представен електронен носител с данните, който не съответствал с изисканията. Така отказ за регистрация от ОИК е получила и листата за общински съветници на \"Християндемократическа партия на България“, както и осъдената заедно с Иванчева бивша нейна заместничка Биляна Петрова, която се целеше в някогашния пост на своята шефка.  Той е отстранен от първото място в листата на „Коалиция ЗАЕДНО за промяна“, заради влязлата в сила условна присъда за разрушаването на бившия затвор в Хасково, който е бил паметник на културата, забраняваща му да заема изборни длъжности. „Това е очаквана реакция и се дължи на неправилно четене на присъдата. Никъде в присъдата не пише, че нямам право да участвам в изборния процес. Забраната е за заемане на държавна и обществена длъжност, а не за участие в изборен процес“, коментира Иванов решението на ОИК, което щяло да бъде обжалвано пред ЦИК, а ако се налагало и пред ВАС. От компрометирани, включително разследвани и подсъдими личности гъмжат пък листите на коалицията на ДСБ, „Да, България“ и „Зелено движение“-\"Демократична България\" с кандидати за предстоящия местен вот. Софийската листа например се оглавява от бившият шеф на Районния съд в столицата Методи Лалов, който бе освободен от поста след скандали и наказан от ВСС по две дисциплинарни производства, включително за непристойно поведение спрямо служител на Темида. Място в списъка е намерило и лицето на т.нар. Зелен октопод Тома Белев. Сред лансираните от коалицията мераклии за пост в местната власт е и ексенергийният министър Трайчо Трайков, който е подсъдим заедно със бившия финансист номер 1 Симеон Дянков и олигарха Иво Прокопиев за аферата „ЕВН“. Трайков е издигнат за кмет на столичния район \"Средец\". За кмет на район \"Студентски\" пък от името на коалицията на олигархията ще се бори Петко Горанов, който преди години бе шеф на Поделение “Социално-битово обслужване” към Софийския университет и отговаряше за общежитията. Именно по времето на Горанов, чието име бе забъркано в корупционни схеми, СУ бе замесен в дискриминационен скандал, заради откази да се предоставя подслон.", "date": "2019.09.25", "title": "Отказаха регистрация на Иванчева за кмет, закъсняла с документите (ОБНОВЕНА)"}
{"url": "https://www.monitor.bg:443/bg/a/view/sedem-kandidati-shte-se-borjat-za-kmetskija-stol-v-pazardjik-176249", "text": "Седем са кандидатите за кмет на община Пазарджик, които са  регистрирани за участие в местните избори на 27 октомври. Сред тях са досегашният кмет Тодор Попов, претендент на местна коалиция “Новото време“, който ще се състезава за 4-ти мандат, предприемачът Благо Солов, подкрепен от БСП и още 5 партии, екснародният представител и някогашен директор на Националната служба за сигурност Арлин Антонов от името на Партия „Български социалдемократи“. Кандидат е и местният лидер на АБВ Атанас Шопов от „Алтернатива на гражданите“ в коалиция с „Движение 21 век“ и ПП “АБВ“, както и учителят по български език и литература Цанко Бангьозов от ПП “Атака“.  ПП “ГЕРБ“ заложи за кметската надпревара на бившия шеф на Регионалната дирекция „Пожарна безопасност и защита на населението“ в Пазарджик Иван Панайотов, който преди месец се пенсионира, а седмият кандидат за горещия стол е Николай Янев. Той ще участва от Коалиция „Демократична България-Обединение“. Любопитното е, че бащата на Янев - строителният предприемач Евтим Янев пък е кандидат за общински съветник в листата на ПП “ГЕРБ“. В листата на Коалиция “БСП за България“ за общински съветници в Пазарджик има и съпрузи - художничката Маргарита Иванова и скулпторът Спас Киричев.", "date": "2019.09.25", "title": "Седем кандидати ще се борят за кметския стол в Пазарджик"}
{"url": "https://www.monitor.bg:443/bg/a/view/16-svetovni-majstori-na-akvarela-sybra-nuans-176200", "text": "До 29 септември 16 световноизвестни майстори на акварела представят своето изкуство в галерия „Нюанс“. Поканените художници са от България, Великобритания, Испания, Китай, Молдова, Русия, САЩ, Тайван и Швеция, като всеки от тях показва по 2 свои творби. Акварелът е техника, която не позволява грешки. Съдържа в себе си противоречието между категорична прецизност и лекота на движение, извършено без напрегнато усилие. Меката абстракция, която постига един художник, може лесно да се превърне в остро, реалистично изображение под четката на друг. Една от първите изобразителни техники, познати на човечеството, не спира да се развива до ден днешен. Част от авторите в експозицията канят зрителя в абстрактни светове, изградени от тяхното собствено въображение, други обезсмъртяват натюрморти с хиперреалистична точност, а трети разказват за бита и културата на своя народ. Акварелът е изобретен през ІІ век в Китай след създаването на хартията. През последните 10 години в изкуството се наблюдава истински акварелен бум. Той добива все по-широка популярност в Китай, Русия, Европа и Америка. Миналата година в Китай за пръв път се проведе световна олимпиада на акварела с 3200 участници. Наградени бяха 12, двама от които показват свои картини в „Нюанс“ - Лорин Макракен от САЩ и Атанас Мацурев от България.  ", "date": "2019.09.25", "title": "16 световни майстори на акварела събра „Нюанс“"}
{"url": "https://www.monitor.bg:443/bg/a/view/arnaudova-polfrijman-v-momenta-e-svoboden-grajdanin-i-moje-da-napusne-bylgarija-176243", "text": "Джок Полфрийман може да напусне страната напълно законно, веднага след като получи документи за самоличност. В момента лицето е свободен гражданин. Това заяви в ефира на Нова телевизия говорителят на прокуратурата Румяна Арнаудова. Тя обясни, че в закона не е формулиран срок за произнасяне на ВКС, който вчера бе сезиран от главния прокурор по решението на Софийския апелативен съд за предсрочно освобождаване на Джок Полфрийман. Румяна Арнаудова постави акцент, че главният прокурор сезира ВКС именно заради формата на произнасяне - определение, а според закона формата би трябвало да е решение. Определение на съда не може да бъде обжалвано. Затова и прокуратурата иска проверка по реда на извънредния способ за това, уточни Арнаудова. Ако се отмени определението на САС, тогава ще се използват институтите на международна правна помощ и ще се иска екстрадиция за доизтърпяване на наказанието у нас, посочи още говорителят. Според оценката на Румяна Арнаудова прокуратурата е действала бързо и адекватно в случая.", "date": "2019.09.25", "title": "Арнаудова: Полфрийман в момента е свободен гражданин и може да напусне България"}
{"url": "https://www.monitor.bg:443/bg/a/view/reshavat-dali-shte-mestjat-kujovich-176239", "text": "Днес Софийският градски съд ще проведе заседание по искането от началника на затвора в София Будимир Куйович да бъде преместен от общежитие от открит тип, в такова от закрит тип. В съда има образувано и друго дело по жалба от Куйович, в която той обжалва заповед на началника на затвора, с която му е променен режимът от лек в общ. В края на юли август наркобосът Будимир Куйович беше задържан на магистрала \"Тракия\" да шофира с фалшива книжка, издадена уж в Португалия. Черногорецът излежава присъда от 16 години за наркотрафик. Той е настанен в открито общежитие в Казичене, но е бил в отпуск за добро поведение. Той беше заловен с фалшивия документ за управление на МПС при рутинна проверка на \"Пътна полиция\" на изхода на София. В началото на септември изпълняващият длъжността началник на Софийския затвор Десислав Трайков беше освободен от длъжност след разпореждане на правосъдния министър Данаил Кирилов. Трайков подаде заявление за освобождаване от длъжност след последвалите персонални нападки срещу него по случая „Куйович” и заяви, че името му е незаслужено опетнено. Преди повече от 10 години името на черногореца разтърси МВР. Имаше съмнения за чадър над неговата наркомрежа. Стигна се до оставки на полицейски шефове. Докато течаха делата на Куйович, той успя да обвини тогавашния вътрешен министър Румен Петков, че е вземал пари от него. Петков подаде оставка като член на кабинета на Сергей Станишев. Заедно с него си тръгнаха главният секретар на ведомството Илия Илиев и антимафиот номер едно по това време ген. Валентин Петров. Преди да бъде осъден, соченият за човека на Сретен Йосич у нас имаше 10-годишна забрана за влизане в страната ни. Куйович обаче я наруши 14 пъти. Докато развиваше криминална дейност в България, той успя да се ожени и да се сдобие с дете.", "date": "2019.09.25", "title": "Решават дали ще местят Куйович"}
{"url": "https://www.monitor.bg:443/bg/a/view/ligata-na-naciite-shte-ima-nov-format-bylgarija-se-izkachva-vyv-vtora-divizija-176241", "text": "УEФA взе решение да рeфoрмира турнирa Лигa нa нaциитe след първото му издание. Прoмeнитe бяха обявени нa зaceдaниe на Изпълкoмa нa цeнтрaлaтa в Люблянa (Cлoвeния). Те обхващат и четирите дивизии, като ще влязат в сила от сезон 2020/21. Зa cлeдвaщaтa нaдпрeвaрa oт eceнтa нa 2020 гoдинa в дивзииите \"А\", \"В\" и \"С\" брoят нa oтбoритe ще бъдe увeличeн oт 12 нa 16. Тoвa oзнaчaвa, чe cвeтoвният шaмпиoн oт 2014 гoдинa Гeрмaния, кoйтo изпaднa в дивизия \"В\", щe зaпaзи eлитния cи cтaтут, a в нaй-гoрнaтa дивизия щe игрaят oщe Пoлшa, нacтoящият cвeтoвeн вицeшaмпиoн Хървaтия и Иcлaндия. Промените засягат и България. Нашият национален отбор се изкачва в дивизия \"В\". В последната \"D\" дивизия пък ще останат само 7 вместо досегашните 12 тима. Тимовете, избрани да попълнят бройката от 16 в по-горна дивизия, са селектирани на база техния ранг в класацията на УЕФА след миналогодишното издание на Лигата на нациите. Групите в различните дивизии ще бъдат определени чрез жребий в Амстердам на 3-и март догодина. Пoртугaлия cпeчeли първoтo издaниe нa турнирa cлeд пoбeдa c 1:0 нa финaлa нaд Хoлaндия в Пoртo прeз юни.", "date": "2019.09.25", "title": "Лигата на нациите ще има нов формат, България се изкачва във втора дивизия"}
{"url": "https://www.monitor.bg:443/bg/a/view/boris-djonsyn-opravja-speshno-kashata-kojato-zabyrka-s-razpuskaneto-na-parlamenta-176242", "text": "Борис Джонсън се завръща във Великобритания, за да се справи със спешните въпроси около решението на Върховния съд на Великобритания, че премиерът е разпуснал незаконно парламента, пише британският вестник The Independent. Премиерът беше принуден да прекъсне посещението, за да присъства в Камарата на общините в 11.30 ч. в сряда. Лидерът на лейбъристите Джереми Корбин призова Джонсън да \"обмисли позицията си\" след важното решение, докато лидерът на либералдемоктратите Джо Суинсън заяви, че не е \"годен\" да бъде премиер. Изказвайки се в Ню Йорк, премиерът Джонсън заяви, че неговото правителство ще „уважава” решението на съда и добави, че „разбира се парламентът ще се върне на работа”. Борис Джонсън и кралицата са обсъдили важното решение на Върховния съд, че закриването му от парламента е незаконно, но представител на правителството отказа да изясни дали премиерът се е извинил на кралицата. Той е разговарял с нея по телефона. Правителствен източник отказа да разкрие разговора между премиера и кралицата, казвайки: „Никога при никакви обстоятелства не обсъждаме съдържанието на разговорите между премиера и нейно величество.“ Оказа се обаче, че Джонсън няма да успее да се върне във Великобритания навреме за възобновяването на работата на парламента, в 11.30 ч., което може да разгневи някои депутати, които поискаха присъствието му. Очаква се полетът му да кацне обратно във Великобритания най-рано около обяд - след като речта му пред Организацията на обединените нации беше отложена за по-късно вечерта в Ню Йорк.", "date": "2019.09.25", "title": "Борис Джонсън оправя спешно кашата, която забърка с разпускането на парламента "}
{"url": "https://www.monitor.bg:443/bg/a/view/finalno-odobriha-kioveshi-za-evroprokuror-176240", "text": "Европейският парламент и Европейският съвет одобриха окончателно румънката Лаура Кьовеши за главен прокурор на Европейската прокуратура. Преговорите между Европейския парламент и Съвета за новия главен прокурор на Европа, който да ръководи Европейската прокуратура (EPPO), продължават от миналата пролет. Преговарящият екип на Парламента подкрепи Кьовеши по време на преговорите, въпреки противопоставянето на Съвета до този момент. След споразумението с преговарящите на Съвета във вторник вечерта, председателят на Комитета за граждански свободи Хуан Фернандо Лопес Агилар заяви: \"Г-жа Кьовеши е идеалният избор да стане главен прокурор на ЕС. Има отлични професионални компетенции. Освен това в момента Румъния не заема ключови постове в ЕС. Тя ще бъде една от силните жени, водещи ЕС отсега нататък\". \"Много сме доволни, че г-жа Лаура Кьовеши ще ръководи новата европейска прокуратура. Тя отговаря най-добре на визията на Европейския парламент за силна и надеждна европейска прокуратура. Г-жа Кьовеши е изключително компетентна, с впечатляващи постиженията в борбата с корупцията и голяма смелост \", добави председателят на Комитета за бюджетен контрол Моника Холмайер (ЕНП).", "date": "2019.09.25", "title": "Финално: Одобриха Кьовеши за европрокурор"}
{"url": "https://www.monitor.bg:443/bg/a/view/lizo-oshte-e-na-vyrha-na-bilbord-176163", "text": "Певицата Лизо за четвърта поредна седмица е на върха на класацията Хот 100 на \"Билборд\" за сингли, съобщи сайтът на изданието. Изпълнителката запазва първенството си с парчето Truth Hurts. С постижението си тя става първата рап изпълнителка, властвала продължително в чарта със самостоятелно парче. За последен път рапърка е доминирала в класацията през октомври 2017 година, когато Карди Би се задържа на върха три седмици със сингъла си Bodak Yellow. Втората позиция в Хот 100 също остава непроменена спрямо предходната седмица и се заема от Шон Мендес и Камила Кабело с тоталния хит Senorita. Следва ги певицата Били Айлиш с парчето Bad Guy. Топ 5 в класацията се допълва от певеца Луис Капалди със сингъла Someone You Loved и рапъра Лил Нас Екс с парчето Panini. В класацията Топ 200 на \"Билборд\" за албуми пък за втора поредна седмица начело е рапърът Пост Малоун с тавата Hollywood's Bleeding (198 000 продадени еквивалентни единици).", "date": "2019.09.25", "title": "Лизо още е на върха на \"Билборд\" "}
{"url": "https://www.monitor.bg:443/bg/a/view/barselona-otnovo-pobedi-u-doma-mesi-pak-se-kontuzi-176244", "text": "„Барселона“ постигна трета поредна победа у дома, след като надигра „Виляреал“ с 2:1 в среща от междинния 6-ти кръг в испанската Примера дивисион. По този начин каталунците временно се отърсиха от последните си два мача без победа във всички турнири. Попаденията за успеха реализираха Антоан Гризман (6) и Артур (15), а Санти Касорла (44) бе точен за гостите до края на полувремето. Лошата новина за „Барса“ е нова контузия на капитана Лео Меси, който изигра цялото първо полувреме, но на почивката бе заменен от Усман Дембеле. Проблемите на аржентинеца са в бедрото, а от лагера на каталунците все още не са съобщили какво е състоянието му. Така Меси няма изигран цял мач от началото на сезона. Усман Дембеле пък се завърна след едномесечна травма, докато 16-годишният Ансу Фати също се появи на терена и за пореден път остави отлични впечатления.", "date": "2019.09.25", "title": "„Барселона“ отново победи у дома, Меси пак се контузи"}
{"url": "https://www.monitor.bg:443/bg/a/view/syrbija-i-francija-sa-poslednite-polufinalisti-na-evrovolej-2019-176245", "text": "Сърбия и Франция оформиха карето от участници в полуфиналната фаза на европейското първенство по волейбол за мъже. Така те се присъединяват към Полша и Словения, които ще играят един срещу друг в другия полуфинал. Срещите са на 26 и 27 септември, мачът за третото място е на 28, а големият финал на 29 септември в неделя. В Антверпен Сърбия победи изключително труднo една от приятните изненади на турнира Украйна с 3:2 (21:25, 25:23, 25:22, 19:25, 15:9). Над всички бе диагоналът Александър Атанасиевич с 24 точки, а съотборникът му Урош Ковачевич добави 21. За Украйна Ян Ерещенко реализира 18 точки. Втори съдия на двубоя беше българинът Добромир Добрев. В Нант Франция разби Италия с 3:0 в дербито от 1/4-финалната фаза на първенството. „Петлите” спечелиха с 25:16, 27:25 и 25:14. Възпитаниците на Лоран Тили печелят за втори път в рамките на няколко дни срещу „адзурите”, след като ги надиграха и в нашата група „А“ с 3:1. Неудържим на полето за французите бе Стефан Бойер с 25 точки, преди съотборника си Ървин Нгапет с 13 и Османи Хуанторена за Италия с едва 9 точки. Франция смаза съперника с атака (40-22) и отличен сервис (11-3 аса).", "date": "2019.09.25", "title": "Сърбия и Франция са последните полуфиналисти на Евроволей 2019"}
{"url": "https://www.monitor.bg:443/bg/a/view/jeni-s-bg-pasporti-prodavali-bebeta-v-solun-176238", "text": "В Солун разкриха мащабна схема с българки, продаващи бебетата си, заловени са 12 души за търговия с бебета. Сред задържаните са и местни адвокати и лекари.   Ръководителите на групата са задържани след няколко месеца разследване довежда, а цената за нелегалното осиновяване достигала до 25 000 евро. Медиите в Гърция определят случая като фабрика за раждане по поръчка на български бебета. Арестувани са 12 души има преписка за 60 други, които се издирват. Българките раждали в частни клиники, където по-лесно се фалшифицират документи. Цените на бебетата варирали според пола. Три грузинки водили жените, готови да си продадат децата, а клиентите - бездетни семейства, са намирани от адвокати и нотариуси, и дори от лекари участващи в схемата. Българките продавали и яйцеклетки, които после са използвани от клиника за асистирана репродукция. Разкрити са десетки незаконни осиновявания. На продажбата се гледа като на много тежко престъпление, няма случай на гъркиня, която да си продава детето.", "date": "2019.09.25", "title": "Жени с бг паспорти продавали бебета в Солун "}
{"url": "https://www.monitor.bg:443/bg/a/view/kalpakchiev-se-skri-ot-kazusa-polfrijman-176246", "text": "Скандалният съдия Калин Калпакчиев буквално избяга от въпросите за предсрочното освобождаване на убиеца на студента Андрей Монов – Джок Полфрийман. Той беше приел покана за интервю в bTV, но внезапно се отказа да излезе в национален ефир и да обясни пред обществото с какви мотиви пусна австралиеца 6,5 години по-рано от затвора. Всъщност Калпакчиев е трябвало да гостува още във вторник, когато в студиото бе бащата на убития Андрей – Христо Монов. „Ето, аз съм тук, него защо го няма? Защо не застане до мен като мъж и не обясни решението си“, попита тогава Монов, след като стана ясно, че Калпакчиев е поискал да бъде интервюиран отделно на следващия ден. Оказа се обаче, че съдията не събра смелост да се яви в студиото и на следващия ден. Вместо него чиито шеф в момента е Калпакчиев – Емил Дечев. Магистратът отчаяно се опита да брани шефа си като лансира абсурдното обяснение, че Калпакчиев не се появил, защото „не можел да отговаря за всяко дело по телевизията“. Дечев не успя да обясни и как така Клапкчиев и колегата му Весислава Иванова (също част от ССБ) са игнорирали заключението на затворническата администрация, че Полфрийман не трябва да бъде освобождаван, а са предпочели да зачетат позицията на БХК в защита на австралиеца. Съдията умело се измъкна и от факта, че има сериозна връзка между ССБ, БХК и затворническото НПО на Полфрийман. Междувременно стана ясно, че активисти на Съюза на съдиите в България (ССБ) са стартирали във вторник следобед събирането на подписи в подкрепа на настоящия председател и на доскорошния изпълнителен секретар на организацията – съдиите Калин Калпакчиев и Весислава Иванова. Двамата, заедно с колегата си Виолета Магдалинчева, са членове на състава от Апелативен съд-София, който миналия четвъртък взе решение за условно предсрочно освобождаване с 6 години, 6 месеца и 25 дни по-рано на осъдения за убийство и опит за убийство австралийски гражданин Джок Полфрийман. За да не изглежда, че всъщност най-активните членове на върхушката на ССБ - Калин Калпакчиев и Весислава Иванова, на ССБ в Наказателната колегия на Върховния касационен съд (ВКС). Именно от тях във вторник главният прокурор Сотир Цацаров поиска възобновяване на делото по искането за освобождаване на осъдения на 20 години \"лишаване от свобода\" Полфрийман, както и спиране на изпълнението на решението. Формално подписката, която се очаква да \"изтече\" по-късно в \"определени\" медии, работещи от години като ПР-агенции на ССБ, се обявява в защита на съдиите от негативната обществена реакция, последвала освобождаването на убиеца. Статии в тази посока вече се появиха в издания на подсъдимия Иво Прокопиев и в сайта на българската редакция на \"Свободна Европа\", чиято редакционна политика е в корелация с медиите на олигарха. Председателят на състава Калин Калпакчиев и докладчикът по делото Весислава Иванова трябвало да бъдат \"защитени\" от исканията на политически партии, като ВМРО и \"Атака\", за проверка на работата им по конкретното дело и за на двамата магистрати с ръководството на Българския хелзински комитет (БХК), което от години лобира за пускането на Полфрийман от затвора. Събирането на подписи било стартирано непосредствено след като мнозинството от членовете на Съдийската колегия на Висшия съдебен съвет (ВСС) приеха позиция, в която те посочиха, че са \"съпричастни към болката и страданията на близките на Андрей Монов\" и споделят \"тяхното усещане за нарушен баланс между правото и справедливостта\". Планът за \"спасяването\" на Калпакчиев и Иванова от общественото недоволство включва още \"спонтанното\" присъединяване към подписката на техни колеги от Софийския апелативен съд, както и от Софийския градски съд, където структурите на политизираната магистратска организация – ССБ, са най-добре представени. Куриозното в случая е, че участващите в \"защитната подписка\" на съдебния състав, пуснал Полфрийман, са същите, които в последните близо два месеца иронизират активната подкрепа за номинацията за главен прокурор, която следователи, прокурори и служители от съдебната система изразяват в становища до кадровия орган на съдебната власт. ", "date": "2019.09.25", "title": "Калпакчиев се скри от казуса „Полфрийман“"}
{"url": "https://www.monitor.bg:443/bg/a/view/kyde-ti-e-belejnikyt-ili-ima-neshto-sbyrkano-v-peti-klas-176228", "text": "Други пият едно малко за отскок, аз – една чашка малко по-силен гроздов сок за събиране на чакрите. Особено покрай 15 септември. Гледам някакви луди майки скубят коси, че децата им влизали в първи клас. Ама какви са тези радини вълнения, бре?! Били първолачета, били второлачета. Ако знаеха какво ги чака в пети клас... Ехееее, отсега щяха да започнат с розето! Винаги съм твърдяла, че като родиш трябва да ти дават бебето не с пакет памперси и с ония ми ти странни аксесоари, а с наръчник. На-ръч-ник! И в него като увод с големи букви да пише „забравете за съня“. Аз забравих за моя изцяло в първите две години на малката. Твърдят, че имало някакви бебета, които спели по цяла нощ, ама тези ги вкарвам в графата извънземни. Всички са чували за тях, никой не ги е виждал. Опа, отнесох се... За пети клас ми беше приказката. За него в този наръчник трябва да има цяла глава. Вярно, че и моят не мина по мед и масло, хем се броях за отличничка (открих по трудния начин, че е кофти идея да криеш бележника си от родителското тяло в лампиона, когато завъдиш една-две четворки или петици), ама Диана ме надмина. Разказа ми играта – и тя, и петият й клас. Буквално. И до ден днешен не мога да разбера кое педагогическо недоразумение на природата проуми, че до четвърти децата трябва да се галят с пера, да ядат в час, когато си решат, без да отнасят забележка, да ги пускат да излизат до тоалетна, когато им скимне и да им пишат отличен дори да направят пет грешки в четирибуквена дума. Само и само, за да им отворят вратите на чистилището със замах в пети. И за тях, и за нас – многострадалните им майки. Оставям настрана лудата класна, с която се сдоби изведнъж (честно казано се видях в чудо как да убедя малката, че не може да говори така за даскалицата при положение, че на онази наистина й хлопаше нещо и ме избиваше на агресия при всяка родителска среща). Няма да коментирам и внезапната въртележка от десет (10!!!!) учители, които взеха да им се редят в час, за да им обясняват на неразбираем език още по-неразбираемо написаните учебници (докато им науча имената на всичките и учебната година приключи, а с нея и напъните ми да ходя да бия учебниците в главите на авторите им). Ама това с внезапното затягане на критериите за оценки отключи неподозирани висини в и без това шантавото ми съществуване на трийсет и кусур годишна ученичка по неволя. А аз, да ви призная, първо бях решила да я карам като майка ми – не е учила с мен, затова и аз няма да уча с малката. Да се оправя! Тъй де – като я метнеш в дълбокото или ще потъне, или ще заплува. Тя вярно заплува, ама в далеч по-артистична посока, отколкото си мислех. Няма  .   Не че съм груба по природа. Нито, че не обичам детето си. Напротив – обожавам го и съм мила за цяло котило мъркащи животинки. Докато не ми се разходят едновременно и по гърба, и по опашката. А Диана вече го беше направила поне половин дузина пъти за последния месец. Щом се пробвах да й проверя успеха и удрях на камък. Затова сутринта, при поредното й обяснение, че заветният бележник бил „при класната“, й поставих ултиматум – или да го вземе, ако ще и насила, или да не ми се мярка пред очите. А тя не само, че се появява ни лук яла, ни лук мирисала, ами ме поглежда и - с маниера на носителка на Оскар - вдига ръце и заявява с обвинителна нотка: Както бях набрала и... спихнах. Вярно ли съм толкова дребна, че докарах на детето скандал от класната му?! Може пък наистина да е при онази ненормалница. Свих перките и се прибрахме вкъщи без да повдигам повече въпроса. Така и щях да си изкарам вечерта, прояждана от съвестта си, ако не беше звъннала майката на едно от приятелчетата й. Гаранция давам, че не е очаквала реакцията ми. закопах я аз, докато вземах на два скока десетте метра до стаята на малката и влитах в стаята й с гръм и трясък, че да ме чуе целият блок  Това, което последва, дами, е по-добре да си остане наша тайна – моя и на розето. Важното в случая е, че в следващите няколко месеца оправяхме четворките и забележките за лоша дисциплина (липса на внимание, говорене в час и прочее провинения), нанизани от моята в заветния бележник, с постоянство (във всичките му физически аспекти) и твърде много избити мозъчни клетки. То не бяха крясъци, не беше мятане на тетрадки в колата, докато й проверявам домашните на път от работата за дома (веднъж дори бях забравила да пусна фаровете, та се движех като фантом по улиците на нощна София). Абеее, не е за разказване. Ама ей я на, вече е в гимназия. За тази друга форма на ужас обаче следващия път. Ай, наздраве!", "date": "2019.09.25", "title": "Къде ти е бележникът?! (или има нещо сбъркано в пети клас)"}
{"url": "https://www.monitor.bg:443/bg/a/view/tyrsjat-pod-dyrvo-i-kamyk-direktorka-na-zabavachka-sled-incident-s-dete-176209", "text": "Лошо закрепен шкаф падна върху дете. От удара са пострадали двете пръстчета на момиченцето, кожата е била обелена и кървяща, увредени са и ноктите. Инцидентът е станал на 18 септември в детска градина 151 „Леда Милева“ район „Оборище“, съобщиха от столична община за „Монитор“. Сигнал от директора на детското заведение за инцидент с дете, не е постъпвал, въпреки че това трябва да се случи в срок от 24 часа, заяви главен експерт към дирекция“Образование“ Емил Миков. Той е категоричен, че до момента никой от кметството не може да се свърже с директорката на детската градина Мирела Гошкарян. Сигнал за инцидента е подала майката на пострадалото дете Ирена Георгиева. Тя съобщава, че върху момиченцето й пада шкаф, които откъсва част от пръстите на ръката на детето, докато Жената разказва, че детското заведение е посетено от експерт, но по друг повод, защото имало и други нарушения. Сигнали за нередности свързани с хигиена, условия на труд и организация, както и сигнала за пострадало дете са подадени от родители, съобщи експертът. Но позиция и разговор с директора няма. Миков заяви още, че Гошкарян е директорка на детското заведение от 18 години, и до момента не са ясни мотивите й да не отговаря и на телефонни обаждания. Експертът увери, че започва цялостна проверка по всички сигнали от родители, като обстойно ще бъде и нейните методики на работа. От редакцията на вестник „Монитор“ също не бе установен контакт с Мирела Гошкарян на телефона на детската градина. От Държавна Агенция закрила на детето пък заявиха пред „Монитор“, че при тях няма постъпил сигнал, но се самосезират и започват проверка по случая. Майката на пострадалото дете разказва още, че то е по-добре, а в жалбата си до столична община описва, подхода и управлението на директорката на детското заведение, като крайно незадоволителни. Според Георгиева, хигиената и персонала в забавачницата са крайно недостатъчни, липсвала и комуникация между родители и ръководство. От Столична община заявиха още че резултатите от проверката ще станат ясни след месец.", "date": "2019.09.25", "title": "Търсят под дърво и камък директорка на забавачка след инцидент с дете "}
{"url": "https://www.monitor.bg:443/bg/a/view/hristo-monov-njama-da-pozvolja-na-kalpakchievci-da-se-gavrjat-sys-syda-te-posramiha-sistemata-176222", "text": "Полфрийман е социопат, такива са най-опасни, защото не се променят, коментира в интервю за \"Монитор\" бащата на убития студент Андрей Монов - За нас освобождаването на този човек е нарушение на закона. Надявам се жалбата ни да бъде уважена, защото съм сигурен, че правото е на наша страна. Решението на състава на Апелативния съд, в лицето на председателя Калин Калпакчиев, е позор за българската съдебна система. Дори изтъкнати юристи вече заявиха, че това не може да се нарече решение, а е определение. Всъщност Калин Калпакчиев и Весислава Иванова явно се опитват да си играят с термините, но както каза и бившият главен прокурор Никола Филчев - съгласно чл.32 от НПК са допуснали нарушение. Затова и със съпругата ми внесохме жалба за възобновяване на делото. Но аз съм убеден, че съдебната ни система работи със стойностни хора, на които искаше да прилича и синът ми Андрей. Той не случайно беше избрал да следва право, надявам се това възобновяване да се случи и убиецът на сина ми да бъде върнат в затвора. А лицата Калпакчиев и Иванова да бъдат отстранени от българската съдебна система, за да се измие този срам. Само така ще можем да гарантираме справедливост за всички нас. - До главния прокурор. - От първия момент още Българският хелзинкски комитет се застъпиха за него, измислиха му всякакви алибита, дори му бяха намерили апартамент, за да е под домашен арест. Така че действията им още от самото начало бяха достатъчно красноречиви. Както изтъкнах, моята съвест е чиста, но не знам дали е така при Калпакчиев, Иванова и председателя на БХК Красимир Кънев. Затова призовавам всички да дойдат на митинга на 26 септември и да изминем разстоянието от работното място на тези хора до НДК. Всички те се покриха с такъв позор, че не знам с каква съвест ще живеят от тук насетне.  - Точно така, познавам го от младежките ми години, още в казармата. Красимир Кънев е от Стара Загора и той бе разпределен там. Така че той отдавна се движи по такъв жизнен път, който аз не бих искал да имам. Предпочитам да живея честно и достойно. - Не знаех, изненадвате ме. Ето че ще направим подарък на обществото. Важното е, че там ще бъде цяла България. - Мисля, че вече ВМРО го е направила, няма смисъл ние да се заемаме отделно с това. Със съпругата ми сторихме това, което смятаме за нужно и мисля, че показахме, че страната ни не е разграден двор. Не живеем в държава без суверенитет, имаме 1300 години история. Ние сме тук, българите, и всички безродници ще разберат това. - Няма как да поискаме, надяваме се той да се върне в затвора. С присъдата е постановено да ни изплати определена сума, но мен не ме интересуват парите. Те не са важни за мен. Този състав на Апелативния съд реално помилва Полфрийман. Така той може да се върне в Австралия, как ще видим дали там ще спазва закона. - Няма как такъв човек да се поправи. Аз съм психолог и то започнал професията си със случаи в затвора. Сега съставът на съда не взе предвид становището на властите, а на Българския хелзинкски комитет, които са финансово мотивирани. За мен БХК е нравствена пиявица, която смуче пари от обществото ни. Но мисля, че този път прекрачиха границата. - Социопат. Такива хора са най-опасни за обществото. Неслучайно в някои държави наказанията за тях са много големи, защото не се променят. Те винаги са опасни за обществото. - Разбрах много неща за него, още когато по време на процеса ме гледаше и се усмихваше на мен и съпругата ми. За мен този човек е опасен за обществото и неговото място е в затвора завинаги. - Това е много интересен въпрос, защото и аз искам да знам защо е бил тук шест месеца без правно основание да бъде на територията на страната ни. Чух, че е имал провинения и в родината си, и то отново около Нова година. Така че имаше лъжи и в тази посока, защото бе заявено, че е с чисто съдебно минало. Но тогава е бил непълнолетен. - Не мога да кажа, не съм наясно. Според мен една от причините е била да се скрие от правосъдието. Затова сега се надявам да има правосъдие тук. Мисля, че това ще се случи. Познавам компетентността и волята на хората, от които зависи. - За мен е важно, че ни чуха българските граждани. Те реагираха, надявам се, че от тук насетне няма да позволим на Калпакчиевци да се гаврят с един от стожерите на държавността, какъвто е съдът. Все пак всички очакваме от тази институция справедливост. Тези хора посрамиха съда и трябва да си получат заслуженото, за да не си позволява никой, който има подобни нагласи, да се изкушава. - Ако Калпакчиев и Иванова не подадат оставки, да бъдат отстранени. За мен тези хора не бива да са в системата. Но тогава няма да имат къде да работят, защото мотивите им показаха и че са правно неграмотни. Не вярвам някой да ги наеме за адвокати. Освен дяволът. Роден е през 1958 г. Завършил е психология в СУ „Св. Климент Охридски” Специализирал е в Института по психология към Руската академия на педагогическите науки Член е на редица професионални организации - Дружеството на психолозите в България, Българската асоциация по приложна психология, Световната асоциация по фамилна терапия, Постоянен комитет по психология на кризите и бедствията към Европейската федерация на психологическите асоциации Председател е на комисията по въпросите на децата, младежта и спорта в 42-рото НС Баща е на студента Андрей Монов, който бе убит през 2007 г. на площад „Света Неделя“ в столицата след пробождане с нож", "date": "2019.09.25", "title": "Христо Монов: Няма да позволя на Калпакчиевци да се гаврят със съда, те посрамиха системата"}
{"url": "https://www.monitor.bg:443/bg/a/view/borisov-poloji-venec-pred-memorialnata-kula-na-nacionalnoto-grobishte-v-seul-176232", "text": "Министър-председателят Бойко Борисов положи венец пред Главната мемориална кула на Националното гробище в Сеул. Премиерът е на официално тридневно посещение в Южна Корея, което започна именно с изразяване на почит пред паметта на загиналите корейски граждани в движението за национална независимост в Корейската война и във Виетнамската война. В мемориалния комплекс са погребани останките на 165 000 души. На мемориалната кула са изписани имената на 104 000 войници, чиито тела никога не са били открити. Всяка година на 6 юни в Националното гробище в Сеул се провеждат възпоменателни служби. След това Борисов посети Центъра за научноизследователска и развойна дейност на „Hyundai Motor Group“ в Хуасонг. Първият ден от официалната визита на министър-председателя ще приключи с посещение на световното седалище на бойното изкуство таекуондо „Кукиуон“. В следващите два дни Борисов ще се срещне с корейския си колега Ли Нак-йон и президента на страната Мун Дже-Ин.", "date": "2019.09.25", "title": "Борисов положи венец пред мемориалната кула на Националното гробище в Сеул"}
{"url": "https://www.monitor.bg:443/bg/a/view/znachitelna-oblachnost-i-prevaljavanija-dnes-176234", "text": "Днес облачността ще бъде значителна и на отделни места ще превали слаб дъжд. През деня ще има временни разкъсвания и намаления на облачността, главно над Южна България. Ще духа слаб, в Източна България до умерен вятър от изток-североизток. Максимални температури между 19° и 24°. Атмосферното налягане ще се задържи почти без промяна - по-ниско от средното за месеца. Над Черноморието ще има разкъсана облачност, преди обяд предимно значителна, когато на места, главно по северното крайбрежие ще превали слаб дъжд. Ще духа слаб до умерен вятър от изток-североизток. Максималните температури ще бъдат 21° и 22°, колкото е и температурата на морската вода. Вълнението на морето ще бъде 2-3 бала. В планините ще бъде облачно със слаби валежи от дъжд. Ще духа слаб югозападен, по най-високите върхове на Рила и Пирин умерен западен вятър. Максималната температура на височина 1200 метра ще е около 15°, на 2000 метра – около 9°. В четвъртък ще духа слаб, в Източна България до умерен югозападен вятър и дневните температури ще се повишат още малко. Ще бъде предимно облачно, главно в следобедните часове на много места от запад на изток ще превали. По-късно през деня в Западна България вятърът ще се ориентира от северозапад, ще се усили и с него за кратко ще проникне по-хладен въздух. В петък все още на отделни места в източните райони ще превалява слаб дъжд, но от запад облачността ще се разкъсва, до вечерта чувствително ще намалее. Ще духа умерен, в Дунавската равнина и временно силен северозападен вятър. В събота ще преобладава слънчево време, с временни увеличения на облачността, но вероятността за валежи е много малка. Вятърът чувствително ще отслабне, в много райони в западната част от страната и ще стихне. Преобладаващите минимални температури ще са между 9° и 14°, максималните ще се повишават и в събота в повечето места ще са между 21° и 26°.", "date": "2019.09.25", "title": "Значителна облачност и превалявания днес"}
{"url": "https://www.monitor.bg:443/bg/a/view/tegljat-jrebija-za-nomerata-na-buletinite-za-mestnija-vot-176235", "text": "Днес в Централната избирателна комисия ще бъде изтеглен жребият за определяне на номерата на партиите и коалициите в бюлетините за местния вот. По-късно ще се проведе и жребият за определяне на реда за представяне на кандидатите на партиите и коалициите, регистрирани в ЦИК, в различните форми на предизборна кампания по БНТ и БНР. Изборите за местна власт ще са на 27 октомври и в тях ще участват общо 66 формации, от които 59 партии и 7 коалиции. Това ще бъде първата предизборна кампания, за провеждането на която политическите сили ще могат да получават финансова помощ от юридически лица и еднолични търговци, съгласно новите правила, приети с последните промени в Закона за политическите партии. Подготовката и произвеждането на местните избори ще струват на бюджета общо 70,7 млн. лева.", "date": "2019.09.25", "title": "Теглят жребия за номерата на бюлетините за местния вот"}
{"url": "https://www.monitor.bg:443/bg/a/view/tri-bylgarki-blesnaha-na-sedmicata-na-modata-v-milano-176201", "text": "Едно от най-важните събития във фешън индустрията през годината – Седмицата на модата в Милано, премина с голяма българска следа. Белослава Хинова, София Маджарова и Вероника Стефанова се включиха в ревютата, които официално приключиха в понеделник. За най-малката от тях – едва 17-годишната Бел това не е първо стъпване на световния подиум. През последните две години тя е дефилирала няколко пъти за Шанел, като бе избрана лично от покойния вече Карл Лагерфелд. Този път се разходи по котешката пътечка в новите пролетно-летни предложения на брандове като Dolce&Gabbana, Sportmax и Emporio Armani, като от цял свят. Маджарова пък впечатли мнозина с интересните си татуировки по ръцете. 22-годишната манекенка дефилира за един от най-знаменитите дизайнери на нашето време - Мартин Марджела и неговия бранд Maison Margiela. София се разходи по подиума и с дрехите на нашумялата италианска марка Drome. С приз за най-добър модел пък от Милано си тръгна Вероника Стефанова. Красавицата, която представи страната ни на Мис Свят през 2017 г. в Китай, участва в цели 6 ревюта, като е закрила 4 от тях. За нея това е четвърто дефилиране на Седмицата на модата в Милано. Единственият й пропуск от 2017 г. насам е покрай раждането на дъщеричката й Анжела. „В никакъв случай не предполагах, че ще спечеля аз, защото в Милано присъстваха много големи и заслужили модели. Макар че предварително ни бяха съобщили, че ще има награждаване, така и не казах на мъжа си, защото дори не подозирах, че разкри пред „Монитор“ Стефанова. На официалната церемония в италианския град тя е била в компанията на българската дизайнерка Таня Ян и част от гримьорите, с които работи в собствените си студиа в родината. „Събитието се водеше на италиански и като стигнаха до моята награда и казаха моето име, ми трябваха няколко секунди, за да разбера какво се случва. Наложи се да повторят, за да се отърся и да повярвам“, признава още моделът. За да отпразнува наградата си, Вероника се отправя към афтърпартито на Филип Плейн, където пък била посрещната още на входа от бившата му приятелка. Броени часове след като се завърна на българска територия, Стефанова вече планира и следващото си професионално приключение, а именно завръщането й на най-голямата Седмица на модата в Азия, която ще се проведе следващия месец в Казахстан. „Стана ми много мило, защото в Милано се срещнах с журналистка от италианския Vogue, която каза, че очаква да ме види отново и там“, споделя още чаровната блондинка.", "date": "2019.09.25", "title": "Три българки блеснаха на Седмицата на модата в Милано"}
{"url": "https://www.monitor.bg:443/bg/a/view/trymp-s-kolosalna-rech-pred-oon-176236", "text": "Бъдещето не принадлежи на \"глобалистите\", а на \"патриотите\" и \"суверенните държави\". Това заяви президентът на САЩ Доналд Тръмп по време на третата си реч на ежегодния дебат в Общото събрание на ООН. \"Мъдрите лидери първо мислят за доброто на народа и страната си. Бъдещето не принадлежи на глобалистите. Бъдещето принадлежи на патриотите. Бъдещето принадлежи на суверенните и независими държави, които защитават гражданите си, уважават съседите си и приемат различията, които правят всяка страна специална и уникална\", вярва американският лидер. \"Свободният свят трябва да прегърне националните си основи. Не трябва да се опитва да ги премахне или да ги замени\", смята държавният глава на САЩ. Истината ясно се вижда: ако искате свобода, гордейте се с вашата държава. Ако искате демокрация, дръжте на вашия суверенитет. И ако искате мир, обичайте държавата си, продължи Тръмп с националистическата си риторика. Доналд Тръмп атакува предшествениците си за преследването на световно споразумение. САЩ са най-силната държава в света, \"надяваме се\", че никога няма да се наложи да използваме тази сила, обяви той и добави, че Съединените щати трябва да поддържат \"богатството, мощта и духа си\". Той подчерта, че \"повече от 2,5 трилиона долара\" са похарчени за въоръжените сили на САЩ, откакто е поел властта. \"САЩ, след като изхарчиха над 2,5 трилиона долара от избирането ми, да завършат модернизирането на нашите велики въоръжени сили, са най-силната държава в света. Надявам се, че никога няма да се наложи да използва тази сила\", обяви той. \"Когато подкопаеш граничната сигурност, подкопаваш правата на човека и човешкото достойнство\", подчерта американският лидер, коментирайки миграцията. По думите му \"радикални активисти\" и \"групи\" насърчават незаконна имиграция и трафик. \"Вашите политики не са справедливи. Вашите политики са жестоки и вредни\", вярва той. Според него всички държави имат правото да затварят границите си. Той смята, че младите хора трябва да останат там, откъдето са. Коментирайки американската икономика и световната търговия, Тръмп заяви, че е готов да сключи голямо търговско споразумение с Великобритания. Президентът на САЩ не пропусна и Китай. Тръмп обяви, че се бори с нелоялни търговски политики и работи за постигане на споразумение с Китай. \"САЩ не търсят конфликт с друга държава\", увери той. Той обвини Китай, че е нарушил обещанията си към международната общност да \"приеме обещаните реформи\". Президентът на САЩ призова Китай да защити \"демократичния начин на живот\" в Хонконг. Тръмп коментира и Иран. \"Всички държави имат задължението да действат, нито една държава не трябва да субсидира жаждата за кръв на Иран\", призова американският президент. Милиардерът се оплака, че народът на Иран скандира \"смърт на Америка\" и че САЩ няма да толерират антисемитизма в Иран. Според него Техеран трябва да спре да заплашва държавите и да \"постави иранския народ на първо място\". Американският държавник заплаши да \"затегне\" санкциите, ако Иран не промени поведението си. След това президентът на САЩ спомена лидера на КНДР Ким Чен-ин. Тръмп сподели, че е казал пред Ким Чен-ун, че трябва да изоставят ядрените оръжия. \"Целта на САЩ е хармония и целта на САЩ е да не влизат в тези безкрайни войни, войни, които никога не свършват\", обясни той. Доналд Тръмп нарече венецуелския президент Николас Мадуро \"диктатор\" и \"кубинска марионетка\". \"Диктаторът Мадуро е кубинска марионетка, защитавана от кубински телохранители, които го крият от собствения му народ, докато Куба плячкосва петролното богатство на Венецуела, за да поддържа корумпирания комунистически режим\", атакува Тръмп. САЩ никога няма да бъдат социалистическа държава, тъй като тази система означава \"власт за управляващата класа\", категоричен е той. Президентът защити правата на жените и ЛГБТ общността. \"Докато ние защитаваме американските ценности, ние потвърждаваме правото на всички хората да живеят достойно\", подчерта той. По думите му САЩ работят с другите държави за прекратяване криминализирането на хомосексуалността. Според него САЩ са първенци що се отнася до ролята на жената в обществата. САЩ \"никога\" няма да бъдат част от международния Договор за търговията с оръжие, обяви президентът. Анализатори коментират, че речта на Тръмп е била последователна в съдържанието си, но бавна и монотонна за разлика от предишните му енергични обръщения. Миналата година присъстващите на събранието се присмяха на Тръмп по време на речта му.", "date": "2019.09.25", "title": "Тръмп с колосална реч пред ООН"}
{"url": "https://www.monitor.bg:443/bg/a/view/misterija-okolo-myrtvija-bylgarin-v-kitajskoto-posolstvo-v-bruksel-176237", "text": "Близките на починалия в Брюксел 36-годишен българин Искрен Йорданов искат да получат цялата документация по разследването, включително и записите от камерите на китайското посолство. Имат обаче съмнения, че това ще стане, въпреки че поддържат контакт с консула ни и имат доверие в неговите действия. Майката на русенеца е имала кратък контакт с приятелката на сина си, при която той е отишъл в Брюксел, но тя вече не си вдига телефона. Самата приятелка няколко пъти си е сменяла версията за случилото се - от това, че не тя го е викала в Брюксел, до това, че са се скарали или не са се карали. Последно е заявила, че са се разделили, като е оставила сина й да чака автобус на гарата. \"Не мога да си обясня как е попаднал в китайското посолство. Просто няма как да е попаднал там\", коментира пред БНТ майката на загиналия. 36-годишният Искрен Йорданов от Русе е бил намерен мъртъв в гаража на китайското посолство в Брюксел. Йорданов е заминал за Белгия при приятелка на 13 септември. Два дни по-късно е последният разговор с майка му по телефона. След това с него не е имало връзка. На 20 септември семейството му в Русе е потърсено от полицията, за да ги уведомят, че Искрен е починал в Брюксел на територията на китайското посолство. Информацията до българските власти е подадена от Интерпол. Близките не могат да получат информация нито от посолството ни в Брюксел, нито от Външно министерство. Йорданов живее и работи в Германия. \"В неделя вече започна да ми звъни и каза, че ще има страхотен проблем. После телефонът се изключи и край. Последно го чух в 7:30 ч. Оттогава вече никаква връзка, абсолютно никаква. Искам да разбера истината, да знам къде е тялото му, какво се е случило, какво е преживял\", каза майката на Искрен - Елка Дочева. От МВнР обявиха, че българският консул в Белгия работи по случая и очаква информация от властите в Брюксел. Той е разговарял с близки на починалия и е оказва пълно съдействие.", "date": "2019.09.25", "title": "Мистерия около мъртвия българин в китайското посолство в Брюксел"}
