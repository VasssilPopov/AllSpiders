{"url": "http://www.monitor.bg/a/view/38252-500-%D0%BB%D0%B2-%D0%BC%D0%B5%D1%81%D0%B5%D1%87%D0%BD%D0%BE-%D0%B4%D0%BE%D0%BF%D0%BB%D0%B0%D1%89%D0%B0%D1%82-%D0%BF%D0%B0%D1%86%D0%B8%D0%B5%D0%BD%D1%82%D0%B8-%D1%81-%D1%80%D0%B5%D0%B4%D0%BA%D0%B8-%D0%B1%D0%BE%D0%BB%D0%B5%D1%81%D1%82%D0%B8/", "text": "Ако не покрият разликата от 25%, за да ги купят, стават инвалиди\n                    Не по-малко от 500 лева месечно ще доплащат за лекарства пациентите с редки болести, ако в сила влезе наредба на Националната здравноосигурителна каса, която засяга отпускането на медикаментите за тези диагнози. Това установи репортерска проверка на „Монитор“. Става въпрос за изключително тежки диагнози, като ревматоиден и детски артрит, псориатричен артрит и псориазис, болест на Бехтерев, болест на Крон и улцерозен колит. Всички те са автоимунни, терапията с медикаменти продължава цял живот. Ако лечението се прекъсне, следват увреждания на редица вътрешни органи и системи, и инвалидизация.Рискът пациентите да започнат да доплащат за скъпоструващите лекарства, които сега се реимбурсират от НЗОК на 75%, е напълно реален. Ако това се случи, те  Това съобщи пред „Монитор“ Боряна Ботева, председател на Организацията на пациентите с ревматологични заболявания. Тя е една от 30-те хиляди българи, които страдат от болестта на Бехтерев - автоимунно заболяване, което води до срастване и деформация на гръбначния стълб и други стави. На практика фармацевтичните фирми поемат разликата, като я заплащат на търговците на едро, могат да прекратят това и да се наложи хората да доплащат, допълни тя.Става въпрос за медикаменти, лечението с които месечно възлиза над 1000 лева.Две спринцовки от биологичния препарат, прилаган при болестта на Крон и улцерозен колит, струват 1350 лева. Толкова е договорената сума между НЗОК и фармацевтичните компании. Сумата е за месечната доза, която се налага да прилагат пациентите с тези заболявания. Касата реимбурсира 75% от цената, като разлика се поема от производителя. Така на практика пациентът не плаща нищо, обясни членът на Българската асоциация на пациентите с болестта на Крон и улцерозен колит Димо Гатев и поясни, че цената от 1350 лв. е най-ниската в Европа. На свободния пазар в България въпросното лекарство струва 2000 лева.​                                                          \n                    ", "date": "2017.10.19", "title": "500 лв. месечно доплащат пациенти с редки болести"}
{"url": "http://www.monitor.bg/a/view/9815-%D0%A7%D0%B0%D1%81%D1%82-%D0%BE%D1%82-%D0%BA%D1%8A%D1%89%D0%B0-%D1%81%D0%B5-%D1%81%D1%80%D1%83%D1%82%D0%B8-%D0%BD%D0%B0-%D1%83%D0%BB%D0%B8%D1%86%D0%B0-%D0%91%D1%80%D0%B0%D1%82%D1%8F-%D0%9C%D0%B8%D0%BB%D0%B0%D0%B4%D0%B8%D0%BD%D0%BE%D0%B2%D0%B8-%D0%B2-%D0%A1%D0%BE%D1%84%D0%B8%D1%8F/", "text": "\n                    Част от къща се срути в началото на седмицата на улица \"Братя Миладинови\" в София. По време на инцидента не е имало никой в нея. Очевидци разказват пред bTV, че са чули силен тътен. Никой не е подозирал, че къщата е опасна - поне преди започването на строежа в съседство.\n\nСобствениците на полусрутената къща са двама. Единият от години живее в чужбина, а другият е адвокат, който, за късмет, в момента на инцидента е бил навън.\n\nНачалникът на строителния контрол към Столична община арх. Влади Калинов смята, че къщата е била в много тежко състояние и е било само въпрос на време да се срути. Според него собственикът е бил наясно с проблема.\n\nВина обаче имали и строителите, защото не са извършили необходимия оглед на сградите, които са в близост, преди да започнат да изграждат укрепването на техния терен. Допълва и че има голяма вероятност стената на сградата да е паднала от вибрациите, които причинява строителната техника.\n\nТова не е единствената сграда в такова състояние в район \"Възраждане\", но сигнали за потенциално опасни такива в района липсват.\n\nА кой ще носи отговорност - тепърва ще се разбере. Дирекцията за национален строителен контрол вече са започнали обследване, което трябва да установи има ли виновен, кой е и какви мерки ще бъдат взети.\n\nДокато бъде решена съдбата на полусрутената къща, жителите в съседство ще живеят в страх, защото опасност от повторно срутване има.\n                    ", "date": "2017.10.19", "title": "Част от къща се срути на улица \"Братя Миладинови\" в София"}
{"url": "http://www.monitor.bg/a/view/43687-%D0%A1%D0%B2%D0%B8%D1%80%D0%B5%D0%BF%D0%B8-%D0%BF%D0%B8%D1%82%D0%B1%D1%83%D0%BB%D0%B8-%D0%BE%D1%82-%D0%A0%D1%83%D1%81%D0%B8%D1%8F-%D0%B8%D0%B4%D0%B2%D0%B0%D1%82-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "Показват и малко познатата у нас порода „американско були”, преводът на името означава „хулиган”, „побойник”\n                    Питбул териери, отгледани в Русия, ще покажат в съвсем различна светлина своята порода, за която се смята, че е свирепа и войнствена. Те ще гостуват на Киноложките изложби на 21 и 22 октомври 2017 г. в Международен панаир Пловдив.  Посетителите ще се убедят, че питбулите  са с дружелюбен нрав и може да бъдат много добре възпитани, а в ръцете на неподходящ собственик и най-кроткото куче става „бойно“. Това заявиха експерти от Българския републикански киноложки съюз (БРКС), който организира изложението.Очаква се в него да участват и представители на малко познатата у нас  порода „Американско були“ (в превод “були“ означава хулиган или побойник). Тя  е създадена в САЩ през 90-те години на ХХ век. Нейните представители са едри и пъргави,  с  големи масивни глави, огромен гръден кош, много здрави кости и мускули, затова често ги оприличават на културисти. В Пловдив ще пристигнат първите такива кучета, отгледани в  български развъдник. Ще може да се видят също екземпляри от  редките и интересни породи „Мерл“ и „Голддаст йоркшир териер“, представени за първи път от наши селекционери.Елитните кучета ще се състезават на финалите за Световната киноложка купа 2017.  Всяка година участват над 300 претенденти от близо 40 породи.  БРКС и Световният киноложко-ловен спортен алианс са организатори на престижното състезание, чийто домакин  е  Международен панаир Пловдив.Надпреварата ще бъде съпроводена от спортна програма по аджилити, послушание и фризби-фристайл. Публиката ще се забавлява и с конкурсите  за най-добра развъдна двойка, най-добър развъдник, дете и куче (за деца до 12-годишна възраст), млад хендлер. Всички желаещи могат да получат оценки за породност на своите домашни любимци. Финалите за Световната киноложка купа ще започнат с дефиле на участниците от  11.00 ч. на 21 октомври пред палата 7, а  награждаването на победителите е в ранния следобед. На следващия ден ще се проведе Национална киноложка изложба за всички породи за купата на клуб „Любители на кучето“-Пловдив, която също ще предложи атракции за гостите. Те ще могат да видят и Национална изложба на цветни и фигурни канари, в която присъстват над 350 екземпляра. Експозицията ще бъде разположена в палата 8.  \n\n\n                    ", "date": "2017.10.19", "title": "Свирепи питбули от Русия идват в Пловдив"}
{"url": "http://www.monitor.bg/a/view/68868-%D0%97%D0%B0%D0%B1%D1%80%D0%B0%D0%BD%D1%8F%D0%B2%D0%B0%D1%82-%D0%BA%D0%B0%D1%80%D1%83%D1%86%D0%B8%D1%82%D0%B5-%D0%B2-%D0%A1%D0%BE%D1%84%D0%B8%D1%8F-%D1%81%D1%8A%D1%81-%D0%B7%D0%B0%D0%BA%D0%BE%D0%BD/", "text": "Пием бира в парковете, ако не пречим на околните\n                    От 1 януари е възможно да се забранят каруците из софийските улици. Това обаче ще се случи, ако депутатите приемат промени в Закона за движението по пътищата, а общинските съветници променят наредби. В момента в Столичната община работна група обсъжда как точно да бъдат регламентирани промените. Един от искащите забрана на конете в столицата, общинския съветник Симеон Славчев заяви, че по темата има консенсус между всички политически сили. Славчев заяви, че общинарите работят съвместно с депутатите и напълно реалистично от догодина да се забрани движението на каруците. „Всички районни кметове са на мнение, че трябва да се спрат каруците“, обясни Славчев и допълни, че това ще бъде в контекста на нещата за предстоящото председателство на страната на Съвет на Европейския съюз. В работната група обсъждат освен парична глоба, да се конфискуват и конете при неспазване на забраната. „В сега съществуваща наредба се изема само каруцата. Знаем много добре, че тя може да бъде скована с подръчни материали за 15 минути, а животното, което я тегли е ценното“, обясни Славчев. Той заяви, че конете, които бъде отнети се предвижда да се ползват в програма за лечение на деца аутисти.\n\nВчера се проведе и обществено обсъждане във връзка с предстоящите промени в Наредбата за обществения ред на територията на Столичната община. Изненадващо най-коментираната точка не беше забраната за употреба на алкохол в градинките и парковете, а проблема с шума в града. Пиенето на бира в парковете обаче беше с най-силен отзвук в обществото. Точката, която иска да ги забрани гласи, че се „забранява се употреба на алкохолни напитки по улици, тротоари, площади, градинки, паркове и др., водеща до нарушаване обществения ред и спокойствието на гражданите“. Един от вносителите на промените Иван Илиев обясни, че предстоят промени на точката, защото въпроса е дискусионен. „Възможно е целият текст да отпадне, защото той касае само конкретен казус, който води до нарушаване на обществения ред“, каза Илиев. Каква ще е съдбата с пиенето на алкохол в парка тепърва ще се изяснява. Вносителите ще разглеждат всяко едно конкретно предложение за промяна в наредбата и очакват до края на годината да са готови с изчистен текст на документа, който да бъде гласуван от Столичния общински съвет.\n                    ", "date": "2017.10.19", "title": "Забраняват каруците в София със закон"}
{"url": "http://www.monitor.bg/a/view/6038-28%D0%B3%D0%BE%D0%B4%D0%B8%D1%88%D0%B5%D0%BD-%D1%80%D0%B0%D0%B1%D0%BE%D1%82%D0%BD%D0%B8%D0%BA-%D1%80%D0%B0%D0%BD%D0%B5%D0%BD-%D0%BF%D1%80%D0%B8-%D0%B2%D0%B7%D1%80%D0%B8%D0%B2-%D0%B2-%D0%9A%D1%80%D0%B5%D0%BC%D0%B8%D0%BA%D0%BE%D0%B2%D1%86%D0%B8/", "text": "\n                    28-годишен мъж е пострадал при трудова злополука в района на Кремиковци, предизвикана от взрив.\nПострадалият е приет в спешното отделение на УМБАЛ \"Св. Анна\" - София с откъсната част от дланта на лявата ръка и множество рани от осколки в областта на гърдите и корема. Той е стабилизиран и настанен в реанимацията на болницата.\n\n\n                    ", "date": "2017.10.19", "title": "28-годишен работник ранен при взрив в \"Кремиковци\""}
{"url": "http://www.monitor.bg/a/view/41905-%D0%91%D0%A1%D0%9F-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%B7%D0%B0%D0%BA%D0%BE%D0%BD-%D0%B7%D0%B0-%D0%BA%D1%83%D0%BB%D1%82%D1%83%D1%80%D0%B5%D0%BD-%D1%87%D0%B5%D0%BA/", "text": "\n                     \n\n \n\nДо седмица от парламентарната група на БСП ще внесат за обсъждане законопроект за т.нар. „културен чек“, съобщи в Стара Загора народният представител Антон Кутев.\n\nЗамисълът на проекта за новия нормативен акт е , всеки навършващ пълнолетие български гражданин да получи по 200 лв, които в рамките на една календарна година да похарчи за книга, посещение на театър, опера, кино или концерт. По предварителни пресмятания за целта ще бъдат необходими малко повече от 15 млн лв, като една част от средствата на практика ще отидат направо за подпомагане на творците, настоя левият депутат. Проучванията на левицата установили, че към момента една много голяма част от подрастващите на практика не са закупили нито една книга и не са посетили нито един театрален спектакъл.\n\nДо края на октомври от БСП ще представят алтернативен на управляващите бюджет за 2018-а година, в момента се осъществяват срещи с избирателите по региони и се уточняват параметрите му, заяви Иван Токаджиев, който е председател на нарочната комисия по култура при НС на БСП.\n\nВ дискусията по параметрите на парите, които държавата може да си позволи да задели за култура догодина в Града на липите участват и народният представител проф. д-р Иво Христов.\n                    ", "date": "2017.10.19", "title": "БСП предлага закон за културен „чек“  "}
{"url": "http://www.monitor.bg/a/view/73881-%D0%9B%D0%B5%D0%BA%D0%B0%D1%80%D0%B8-%D0%B0%D0%BB%D0%B0%D1%80%D0%BC%D0%B8%D1%80%D0%B0%D1%82-%D0%9A%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D0%BB%D0%BD%D0%BE-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D1%82-%D0%BD%D0%B5%D0%BE%D0%BD%D0%B0%D1%82%D0%BE%D0%BB%D0%BE%D0%B7%D0%B8-%D0%B8-%D0%BF%D0%B5%D0%B4%D0%B8%D0%B0%D1%82%D1%80%D0%B8/", "text": "Искат неограничена хоспитализация за деца до 1 година \n                    Катастрофално намаляват неонатолозите и педиатрите, за това алармираха специалисти по време на кръгла маса  в НС за проблемите на детското здраве. \n\"Броят на неонатолозите намалява и ще се наложи да се закриват АГ отделения, защото няма кой да се грижи за новородените\", заяви проф. Боряна Слънчева, която поясни, че ако не се направи нещо за привличане на повече кадри в тези специалности има риск до 2-3 години болниците да спрат да работят. Тя се оплака, че болниците не могат да назначават специализанти заради финансови проблеми. По думите й издръжката на един човек излиза около 12 000 лева на година, което означава, че за четирима специализанти лечебното заведение трябва да даде 50 000 лева годишно. \"Колко болници могат да си го позволят?\", попита тя и уточни,че по райони липсват кадри - във Враца и Русе например, а в университетските болници лекарите са над средната възраст. \nОт своя страна проф. Владимир Пилософ, който оглавява педиатричната асоциация, също заяви, че има проблем с квалифицираните кадри. Именно затова те искат обучението по обща педиатрия да е  минимум 5 години. Той посочи и други проблеми на детското здраве. По думите му за детско здраве държавата отделя около 285 млн. лева на година, докато за хората над 18 години харчовете на касата са над 2,4 млрд.лева. Педиатрите има предложения и по отношение на финансирането на дейностите за детско здравеопазване. Те настояват за хоспитализация без ограничения за децата до 1-годишна възраст, независимост от диагнозата, както да няма ограничения за заплащане на диагностиката и лечението по клинични пътеки за деца. Друго предложение е лекарствата за амбулаторно лечение на деца до 7 години да са безплатни. Държавните трансфери за здравни осигуровки на децата да бъдат в отделна сметка, както и компенсиране на личните лекари и педиатрите в извънболничната помощ за потребителската такса за децата, които са освободени от нея. Пилософ изтъкна, че детската смъртност е ниска. През 2016-та тя е 6,5 на 1000 деца. В София тя е изключително ниска - 2,5 на 1000 деца. В отделните региони обаче , както и в селата тя е 4-5 пъти по-висока или с около 40 %. При 72 % от случаите смъртността при децата се дължи на проблеми в перинаталния период или заради вродени аномалии.\nКардиолозите също се оплакаха от липсата на интензивни медицински сестри. По думите на д-р Камен Коцилков заяви ще има реална заплаха националната програма за лечение на деца със сърдечни малоформации да спре. По думите му в момента заради липсата на кадри се правят само спешни и неотложни операции, като са оперирани над 250 деца. \n92 на сто от родителите приемат задължителните ваксини като необходимост, а 73 % считат, че ваксините трябва да са задължителни, заяви пък зам-.здравният министър Светлана Иванова. \"Въвеждането на клиничните пътеки беше пагубно за педиатрията\", заяви пък шефката на здравната комисия в НС Даниела Дариткова и поясни, че това да едни от  най-недофинансираните пътеки. \n                    ", "date": "2017.10.19", "title": "Лекари алармират: Катастрофално намаляват неонатолози и педиатри"}
{"url": "http://www.monitor.bg/a/view/83962-%D0%94%D0%B8%D1%80%D0%B5%D0%BA%D1%82%D0%BE%D1%80%D0%B8-%D0%BF%D1%83%D1%81%D0%BA%D0%B0%D1%82-%D1%81%D0%B8%D0%B3%D0%BD%D0%B0%D0%BB%D0%B8-%D0%B7%D0%B0-%D1%84%D0%B0%D0%BB%D1%88%D0%B8%D0%B2%D0%B8-%D0%B8%D0%B7%D0%B2%D0%B8%D0%BD%D0%B8%D1%82%D0%B5%D0%BB%D0%BD%D0%B8-%D0%B1%D0%B5%D0%BB%D0%B5%D0%B6%D0%BA%D0%B8/", "text": "В София проверили два документа от началото на учебната година \n                    Директорите на училищата вече могат да подават сигнали до регионалните здравни инспекция при съмнение за фалшива медицинска бележка, предоставена от ученик. Това става ясно от писмо спуснато от Регионалното управление по образование до школските шефове в столицата.„При необходимост инспекторите на СРЗИ ще осъществяват контрол на издадените медицински бележки, когато се касае за възникнало съмнение от страна на директорите за редовността на издадения документ“, гласи писмото. Своите сигнали директорите на столичните училища могат да изпращат на електронната страница на СРЗИ - в рубриката „Подай сигнал“- или да се свържат с дежурния инспектор на тел. 02/8130482. От столичната здравна инспекция обясниха пред „Монитор“, че от началото на годината са подадени два сигнала.Инспекторите проверявали за изрядността на документите, които вече трябва да съдържат номер на амбулаторния лист уникалния индентификационен номер на лекаря и други допълнителни данни. След проверката се изпраща уведомително писмо до директора на училището, а санкция за медицинското лице не се предвижда, обясниха още от здравната инспекция.Според директора на столичното 119 СУ „Акад. Михаил Арнаудов“ Диян Стаматов обаче това е доста сложен вариант за сигнализиране на нередности, който на практика е нереалистичен. Той обясни, че не би се обадил на експерт от здравната инспекция, за да провери достоверността на даден документ. „Медицинската бележка се издава първо от личния лекар, след това се предоставя на класния ръководител и излиза, че директорът трябва да следи тяхната достоверност. Тази безумна телефонна комуникация не е моя работа“, коментира Стаматов и добави, че според него това е несвойствен ангажимент за един директор.Както „Монитор“ вече писа някои от личните лекари пък вече взимат такса „извинителна бележка“ за документите, които учениците представят, когато отсъстват по болест. Причината е, че от тази учебна година бележката, служеща за извинение на отсъствия, е по-стриктна и изисква повече писане, защото на нея трябва да фигурират номерът на амбулаторния лист, уникалният индентификационен номер на лекаря и други данни. Промените бяха въведени с цел пресичане на порочната практика за представяне на фалшиви бележки, когато учениците кръшкат от час. Таксата не противоречи на закона и варира между 1 лв. и 5 лв.\n\n\n                    ", "date": "2017.10.19", "title": "Директори пускат сигнали за фалшиви извинителни бележки "}
{"url": "http://www.monitor.bg/a/view/10529-%D0%9A%D0%97%D0%9F-%D1%81%C2%A0%D0%B5%D0%B4%D0%BD%D0%B0-%D1%82%D1%80%D0%B5%D1%82%D0%B0-%D0%BF%D0%BE%D0%BC%D0%B0%D0%BB%D0%BA%D0%BE-%D0%B8%D0%BD%D1%81%D0%BF%D0%B5%D0%BA%D1%82%D0%BE%D1%80%D0%B8/", "text": "\n                    Министерството на туризма ще вземе наготово висококвалифицирани специалисти в лицето на нашите инспектори, ако бъдат приети промените, при които туристическото министерство ще разшири значително контролните си функции. Това обяви пред „Монитор“ шефът на Комисията за защита на потребителите (КЗП) Димитър Маргаритов.`Според промените 30 инспектори от комисията ще сменят работното си място. Изчисленията на ръководството са, че това е около една трета от персонала му, който се занимава с проверки.С новите промени, предлагани в Закона за туризма, се планира създаване на специално звено за контрол, което ще има различни правомощия, включително и предложения за затваряне на обекти и отнемане на звезди от категоризацията. По този начин ще се ограничат и действията на КЗП.Всеки десети туристически обект, който е станал обект на проверка от страна на Комисията за защита на потребителите (КЗП), е бил в нарушение, обяви Маргаритов пред парламентарната комисия по икономическа политика и туризъм. „Един от най-фрапиращите, концесионерът с шалтетата, които надвишаваха многократно задължителната по договора за концесия такса, е глобен с 5000 лв.\n\n\n                    ", "date": "2017.10.19", "title": "КЗП с една трета по-малко инспектори"}
{"url": "http://www.monitor.bg/a/view/30027-%D0%94%D0%B8%D1%80%D1%8F%D1%82-%D0%BF%D0%BB%D0%BE%D0%B2%D0%B4%D0%B8%D0%B2%D1%87%D0%B0%D0%BD%D0%BA%D0%B0-%D1%82%D0%B5%D0%B3%D0%BB%D0%B8%D0%BB%D0%B0-%D0%BF%D0%B0%D1%80%D0%B8-%D1%81-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82%D0%B0-%D0%BA%D0%B0%D1%80%D1%82%D0%B0/", "text": "\n                    Полицията в Пловдив издирва пловдивчанка, която е теглила пари с открадната банкова карта. Крадлата е била заснета от камерата на банкомата и от улична камера за видеонаблюдение, а снимките бяха разпространени от полицията. Оттам призовават гражданите, ако имат информация за лицето, да подадат сигнал на телефони: 032932002, 032932801, 032932803, 032932804 и 032932830. Анонимността им е гарантирана.\n\n\n                    ", "date": "2017.10.19", "title": "Дирят пловдивчанка, теглила пари с открадната карта"}
{"url": "http://www.monitor.bg/a/view/42614-%D0%92-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D1%87%D1%83%D0%B2%D1%81%D1%82%D0%B2%D0%B0%D0%BC-%D0%BA%D0%B0%D1%82%D0%BE-%D1%83-%D0%B4%D0%BE%D0%BC%D0%B0-%D1%81%D0%B8/", "text": "Киното се нуждае от добра история, а литературата може да подсигури това * Хуморът е много добър начин да се запазиш нормален в една ненормална ситуация\n                     - Това беше много кратка среща. Казах само няколко думи преди филма, но се почувствах у дома си.  - Киното се нуждае от добра история, а литературата може да подсигури това. Филмът дава на героите, на събитията, чувство за реализъм, защото виждаме човека на екрана. И изведнъж той става по-жив, отколкото в нашето въображение дори. Това е предимството и недостатъкът на един филм, тъй като когато четем за един герой в книга, това ни позволява много повече свобода. Не сме толкова ограничени към присъствието на актьора на екрана.  - Довале е роден през 50-те години в семейство на хора, които не са от Израел. Майка му е преживяла Холокоста. В този смисъл това е един типичен семеен разказ за много хора от моето поколение. Аз принадлежа на първото поколение, отраснало в независимата държава Израел. Много от нашите родители идваха от чужбина и много от тях са преживели Холокоста. Той със сигурност е оформил техния мироглед, а те са предали ужаса и на моето поколение. Детството ни беше придружено от много призраци от миналото, от разказите на нашите родители и разказите, за които те мълчаха, но ние усещахме. Като всяко дете, спомням си как аз се опитвах да пренаредя фрагментите на шепотите, които чувах, и да създам от тях една логична история. Например в една от книгите ми - „Погледнете под любовта“, разказвам за дете от Йерусалим. То постоянно чува всички възрастни около него да говорят за „нацисткия звяр“. Така наричаха нацизма в Израел през 50-те и 60-те, та дори и до днес. И момчето започва да вярва, че наистина има такъв звяр, който е измъчвал родителите му и по някакъв начин ги е превърнал в ходещи мъртъвци. Продавачката в бакалията му казва, че звярът може да излезе от всяко животно, стига да получи „правилната храна“ и така детето решава да опитоми животното, за да го накара да престане да тормози невинни хора. Прави капан и слага в него различни животни. Опитва се с много изкусни методи да изкара звяра от някое от тях. Именно това момченце е истински прототип на моето поколение, на тези деца, които бяха помрачени от изживяването на родителите си.  - Мисля, че избавлението се крие не толкова в комедията, колкото в хумора. Хуморът е много добър начин да се запазиш нормален в една ненормална ситуация. Способността да погледнеш с хумор на живота е начин да се освободиш дори в най-потискащите ситуации. Ако успеем да погледнем от смешната страна на тази ситуация, ние няма да бъдем нейни жертви, доколкото ще можем да съхраним една вътрешна свобода.  - До около две години вероятно ще се случи, има интерес. Всъщност „Един кон влязъл в бар“ е адаптиран и като пиеса. Догодина ще има 6 различни продукции, базирани на романа - в Холандия, Франция, Германия, Австрия, Англия и Израел. Предполагам, че ще има такава и в Щатите.  - Не! Със сигурност не. Цялото удоволствие се крие в това, че само аз и най-много още един-двама души знаем за какво пиша. Изключително много се наслаждавам на тази тайнственост.  - Кой знае! Може да отнеме година, може да отнеме и пет. Това е другото нещо, което обожавам в писането. Знам началото, но никога не си позволявам да знам края. Имам нужда историите да ме изненадват и дори да ме заведат на места, на които бих се страхувал да отида в ежедневието.  - В този списък със сигурност влиза еврейският писател, чието прозвище е Шолом Алейхем - хуморист, който пише за живота на евреите в едно малко селце в Полша и Русия. Той написа една история, върху която след това е базиран мюзикълът „Цигулар на покрива“. Бях на 8 години, когато за първи път прочетох историите му. Той наистина промени живота ми. И разбира се – Франц Кафка. Всеки писател, когото познавам поне, е бил повлиян от него. Вирджиния Улф също оказа силно влияние върху мен. И до днес непрекъснато срещам прекрасни писатели. Томас Ман е изключителен писател, когото много харесвам.  - От 9-годишен работих в радиото, може дори и по-малък да съм бил. Бил съм на всички възможни позиции – репортер, документалист, редактор, радио актьор. Скарах се със своите началници, тъй като съм пацифист и се произнесох за конфликта между Израел и Палестина. Вярвам, че е важно ние, израелците, да чуем мнението на палестинците. Не е необходимо да вярваме на всичко, което казват, но трябва да разберем как виждат те тази действителност, как виждат нас, как виждат окупацията. Радиото в Израел тогава беше правителствено, а министър-председателят Ицхак Шамир беше много против мен и моите възгледи, заради което ме уволниха. Така започна моят подем към литературата, за което съм всъщност благодарен.  - Строго индивидуално е. Има хора, които са чудесни писатели, но искат да се измъкнат от реалността, от политиката. Това е въпрос на характер. Аз приемам света много лично. Ако смятам, че политическата ситуация в страната ми е изкривена и покварена, аз искам да пиша за това, искам да кажа какво мисля. Ролята на писателя е да върне истинското значение на думите. Трудно ми е да приема факта, че Израел, която има претенцията да бъде морална страна, се намира толкова дълго време в една неморална ситуация. Ужасявам се като си помисля, че за 50 години ние сме окупирали друг народ и все намираме оправдание за това. Този факт е разрушителен не само за палестинците, но и за нас като демокрация. Историите, които разказвам в почти всички мои книги, са дълбоко повлияни от тази наша действителност. Дори преди синът ни да почине във войната, се опитвах да проумея какво се случва между нас и нашите съседи. Защо това продължава толкова дълго време? Къде грешим ние, къде грешат те? Какво се случва с човешките същества, които прекарват целия си живот във война. Как това се отразява на начина, по който възпитаваме децата си? Аз не искам да бягам от тези въпроси.  - Тук съм едва за няколко дни. Имайки предвид часовата разлика, не успях да видя почти нищо..., което може би е добре за българската култура – фактът, че все още не е минала през моите очи.  - Това е първото ми посещение в България. Сигурен съм, че няма да е и последното. Следващия път се надявам да имам повече време на разположение, отколкото тези четири дни. Знам, че България е много красива страна, сигурен съм. Искам да се разходя, да видя, да открия места сред планините. Със сигурност това не е последното ми посещение. Давид Гросман е сред колосите на израелската литература.Тази година романът му „Един кон влязъл в бар“ спечели престижната международна награда „Ман Букър“, а с емоционалните подскоци на стендъп комика Довале вече можем да се запознаем и в България. Давид Гросман пристигна у нас за литературно-филмовия фестивал „СинеЛибри“, в рамките на който представи екранизацията на романа си „Ще бягаш ли с мен?“ и направи официалната българска премиера на „Един кон влязъл в бар“. „Монитор“ успя да се срещне с прочутия израелски писател, за да разбере как се чувства той на наш терен и да се разрови в архива му с вдъхновения.\n\n\n                    ", "date": "2017.10.19", "title": "В България се чувствам като у дома си"}
{"url": "http://www.monitor.bg/a/view/54591-us-%D0%BC%D0%B8%D0%BD%D0%B8%D1%81%D1%82%D1%8A%D1%80%D1%8A%D1%82-%D0%98%D0%BB%D0%B5%D0%B9%D0%BD-%D0%94%D1%8E%D0%BA-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D0%B3%D0%BE%D1%82%D0%B2%D1%8F%D1%82-%D0%BD%D0%BE%D0%B2-11-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8/", "text": "\n                    Американският министър по вътрешната сигурност Илейн Дюк смята, че терористични групи подготвят нови атаки със самолети, които ще са насочени срещу САЩ, съобщиха британските медии.Дюк изнесе реч по време на визитата си в Лондон, където в посолството на САЩ съобщи за дебнещата опасност. \"Терористичните групировки, независимо дали е \"Ислямска държава\" или друга, искат да осъществят голяма експлозия, като тази от 11 септември 2001 г. Те искат да използват самолет и разузнаването не подлага това под съмнение”, заяви Дюк. По думите й, нападенията с използването на микробуси и хладни оръжия имат за цел да създават страх в обществото, но това не означава, \"че екстремистите са се отказали от основния си сценарий да използват самолети”.Изказването на Дюк стана след като шефът на британското разузнаване MИ5 Андрю Паркър коментира, че Великобритания се е изправила пред най-голямата терористична заплаха за всички времена през изминалата година.Министърът на вътрешната сигурност на Великобритания отбеляза, че нивото на терористичната заплаха в САЩ е \"невероятно високо\". \"Терористите са силни, бързо се адаптират към всичко и заплахата от терористична атака сега е на най-високо ниво от 11 септември насам. Трябва да разполагаме с всички възможни средства да противодействаме\", каза тя.Дюк коментира, че американските власти имат сериозни оръжия, с които да предотвратят подобни атаки. „Ще използваме всяко средство, за да ги спрем“, каза Дюк.Агенциите припомнят, че близо 3000 американци загинаха по време на атаките със самолети на 11 септември 2001 г. В световния търговски център в Ню Йорк и в Пентагона във Вашингтон.Междувременно френският Сенат прие закон за сигурността и борбата с тероризма, предадоха световните агенции. Новият закон има за цел да внесе на постоянна основа в законодателството на Франция редица мерки, прилагани по-рано само съгласно извънредното положение, въведено в страната през ноември 2015 г. Това трябва да позволи от 1 ноември да бъде отменен специалният режим във Франция. Законът засилва правомощията на префектите и служителите на вътрешното министерство.\nЗаконопроектът предвижда в обикновеното законодателство да бъдат внесени, с някои ограничения, извънредни правомощия, позволяващи на властите да ограничават движението на хора, заподозрени във връзки с тероризъм, и да извършват обиски на имущество. Той позволява на властите да затварят места на богопоклонение, където се пропагандират екстремистки идеи. На силите за сигурност се дават правомощия да спират хора и да проверяват тяхната самоличност в радиус от 10 километра от големи международни пристанища и летища.\n\n\n                    ", "date": "2017.10.19", "title": "US министърът Илейн Дюк: терористи готвят нов 11 септември "}
{"url": "http://www.monitor.bg/a/view/61653-%D0%90%D0%BD%D0%B0%D0%9C%D0%B0%D1%80%D0%B8%D1%8F-%D0%BE%D1%82-%D0%A1%D0%BE%D1%84%D0%B8%D1%8F-%D0%B4%D0%B5%D0%BD-%D0%B8-%D0%BD%D0%BE%D1%89-%D1%81%D0%B5-%D0%B3%D0%BB%D0%B0%D1%81%D0%B8-%D0%B7%D0%B0-%D0%9C%D0%B8%D1%81-%D0%9F%D0%BB%D0%B5%D0%B9%D0%BC%D0%B5%D0%B9%D1%82/", "text": "Красавицата ще мери качества с поетеса и собственичка на стрелбище\n                    Чаровната Ана-Мария Чернева, която редовият зрител помни от риалити сериала „София – ден и нощ“, е сред претендентките за конкурса „Мис Плеймейт“. Тя ще бори стереотипа, че красивата глава не се слави с бърз ум, в компанията на още 12 момичета. В тазгодишното издание на събитието участничките, които са на възраст между 18 и 30 години, ще демонстрират личност, а не тела. Целта на организаторите е да възродят\n\n \n\n\n\n \n\nзатова и повече от половината претендентки, които ще се разходят по котешката пътечка, нямат корекции по бюста си. Редом до Чернева в състезанието ала „огледалце, огледалце на стената, коя е най-красива в България“, ще се включат поетеса и собственичка на стрелбище. Една от изкусителките пък се занимава с астрономия, друга поправя пистови мотори, а трета\n\n \n\n\n\n \n\nна подиума. След представянето си претендентките за титлата ще организират лични кампании, които ще се представят в телевизионни предавания. Гласуването за актуалната „Мис Плеймейт“ ще става онлайн на сайта playboy. bg до 29 ноември, а победителката ще бъде окичена с почетната лента през декември.\n\nАна-Мария не е първата звезда от „София – ден и нощ“, която си пробва късмета в конкурса. Бояна Генова, която се подвизава в сериала като Стефания, е участничка от предишно издание на „Мис Плеймейт“. Тя е известна и като Малкото коте на Валери Божинов, което разпространи личен чат с футболиста и даде старт на култови шеги по негов адрес.\n                    ", "date": "2017.10.19", "title": "Ана-Мария от „София – ден и нощ“ се гласи за „Мис Плеймейт“"}
{"url": "http://www.monitor.bg/a/view/484-%D0%A1%D0%BF%D0%B5%D1%86%D0%B8%D0%B0%D0%BB%D0%B8%D1%81%D1%82%D0%B8%D1%82%D0%B5-%D1%80%D0%B5%D0%B2%D0%BC%D0%B0%D1%82%D0%BE%D0%BB%D0%BE%D0%B7%D0%B8-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-%D1%81%D0%B0-%D1%81%D0%B0%D0%BC%D0%BE-100/", "text": "\n                    Специалистите – ревматолози в цялата страна, които могат да поставят точната диагноза, са не повече от стотина. Това създава затруднения на хората от малките населени места, тъй като тези лекари са концентрирани в големите градове.\n\nРехабилитацията по линия на Националната здравноосигурителна каса, която се полага на осигурените граждани, е недостатъчна.\n\nВ същото време броят на новодиагностицираните с автоимунни ревматоидни заболявания расте с всяка изминала година.\n\nНезависимо, че в страната няма точна статистика е ясно, че болестта на Бехтерев поразява най-често между 18 и 35-годишна възраст. Лупусът засяга най-често жени в репродуктивна възраст. В различните държави съотношението жени: мъже е от 3:1 до 9:1. Ревматоидният артрит в по-голяма степен също засяга жените. При него съотношението жени: мъже е 2,5:1. Болестта на Бехтерев се смяташе доскоро за заболяване, което засяга предимно мъже, но днес ситуацията е различна. Преди години съотношението жени към мъже е било е съответно 1:10, сега вече е 1:2,5.\n                    ", "date": "2017.10.19", "title": " Специалистите ревматолози в страната са само 100"}
{"url": "http://www.monitor.bg/a/view/51469-%D0%9C%D0%BE%D1%83%D1%80%D0%B8%D0%BD%D1%8C%D0%BE-%D1%81%D1%8A%D1%81%D0%B8%D0%BF%D0%B0-%D0%BD%D0%B0%D0%B9%D0%BC%D0%BB%D0%B0%D0%B4%D0%B8%D1%8F-%D0%B2%D1%80%D0%B0%D1%82%D0%B0%D1%80-%D0%B2-%D0%A8%D0%B0%D0%BC%D0%BF%D0%B8%D0%BE%D0%BD%D1%81%D0%BA%D0%B0%D1%82%D0%B0-%D0%BB%D0%B8%D0%B3%D0%B0/", "text": "Меси вкара еврогол номер 100, „Байерн“ се върна към победите\n                    „Манчестър Юнайтед“ продължава с безгрешното си представяне в Шампионската лига този сезон под ръководството на Жозе Моуриньо. „Червените дяволи“ измъкнаха победа с 1:0 в гостуването на „Бенфика“, а в основата на успеха бе вратарят на португалците Миле Свилар.18-годишният страж започна като титуляр за „Бенфика“, с което подобри рекорда за най-млад вратар в Шампионската лига. Той обаче направи безумна грешка, когато при безобидно центриране на Рашфорд хвана топката и влезе с нея във вратата. След двубоя пък Жозе Моуриньо разкри, че грешката на Свилар е била умишлено търсена. „Имах информация за техния вратар и казах на моите играчи да опитват да го притесняват при статични положения. Слагах футболисти около него при корнери, за да не може да излиза напред. И в крайна сметка планът ми успя“, доволен бе Специалния, чийто тим е само на една победа от гарантиране на първото място. В другия мач от групата Георги Миланов игра 70 минути за ЦСКА (Москва) при домакинската загуба с 0:2 от „Базел“.В група D пък вечерта бе специална за звездата на „Барселона“ Лео Меси. Той се разписа при победата с 3:1 на „Камп Ноу“ срещу „Олимпиакос“ и вече има 100 гола в евротурнирите. Единственият с повече попадения от аржентинеца е големият му конкурент Кристиано Роналдо, който е вкарал 113 гола. Интересното е, че цялото второ полувреме каталунците играха с човек по-малко заради глупав червен картон на Жерард Пике. Той вече имаше един жълт, след което се опита да вкара гол с ръка и получи втори, като бе изгонен. „Барса“ е убедителен лидер в групата, а на второ място е другият гранд - „Ювентус“, който нямаше проблеми и би с 2:1 „Спортинг“.Рекорд падна и в група „В“, където Килиам Мбапе се превърна в тийнейджъра с най-много голове в надпреварата. Той се разписа при успеха с 4:0 над „Андерлехт“ и вече има 8 на сметката си. Според разпоредбите на УЕФА за тийнейджър се счита всеки играч до 19-годишна възраст, а досега рекордът се държеше от Патрик Клуйверт. Френският гранд убедително води в класирането с 9 точки, а преследвачът „Байерн“ се върна към победите и вече има 6 точки. След треньорската рокада на Карло Анчелоти с Юп Хайнкес германската машина отново заработи, отнасяйки с 3:0 „Селтик“.Голова фиеста имаше също така в група „С“, където „Челси“ се спаси по чудо от домакинска загуба от „Рома“. „Сините“ поведоха с 2:0, но допуснаха обрат с 2:3, преди в 75-ата минута Еден Азар да донесе точката. С два гола за гостите пък се отчете Един Джеко, а първият бе истински шедьовър, след като с воле от въздуха разстреля Тибо Куртоа. „Поемам вината за този мач. Реших да сменя тактическата схема, но явно сбърках“, призна след мача треньорът на „Челси“ Антонио Конте. \nБенфика – Манчестър Юн 0:1\nЦСКА (М) – Базел 0:2\nКласиране: 1. Манчестър Юн 9 т., 2. Базел 6, 3. ЦСКА (М) 3, 4. Бенфика 0\nБайерн (М) – Селтик 3:0\nАндерлехт – ПСЖ 0:4\nКласиране: 1. ПСЖ 9 т., 2. Байерн 6, 3. Селтик 3, 4. Андерлехт 0\nКарабах – Атлетико (М) 0:0\nЧелси – Рома 3:3\n Класиране: 1. Челси 7 т., 2. Рома 5, 3. Атлетико (М) 2, 4. Карабах 1\nБaрселона – Олимпиакос 3:1\nЮвентус – Спортинг (Л) 2:1Класиране: 1. Барселона 9 т., 2. Ювентус 6, 3. Спортинг (Л) 3, 4. Олимпиакос 0\n\n\n                    ", "date": "2017.10.19", "title": "Моуриньо съсипа най-младия вратар в Шампионската лига"}
{"url": "http://www.monitor.bg/a/view/18282-%D0%9B%D0%B5%D0%BA%D0%B0%D1%80%D1%8F%D1%82-%D0%BD%D0%B0-us-%D0%BE%D1%82%D0%B1%D0%BE%D1%80%D0%B0-%D0%BD%D0%B0%D1%81%D0%B8%D0%BB%D0%B2%D0%B0%D0%BB-%D0%B3%D0%B8%D0%BC%D0%BD%D0%B0%D1%81%D1%82%D0%B8%D1%87%D0%BA%D0%B0/", "text": "Медикът злоупотребил със спортистката, когато била на 13 години\n                    Олимпийската шампионка по спортна гимнастика от Лондон 2012 г. – американката Макейла Мароуни, се оплака, че дълго време е била подлагана на сексуално насилие от страна на лекаря на олимпийския отбор на САЩ Лари Насар, съобщава ABC News. Бившата спортистка, която сега е на 21 години се присъедини към добилото популярност движение Me too, което се зароди на фона на сексскандала с кинопродуцента Хари Уайнстийн и други признания на звезди на спорта и шоубизнеса.По нейните думи сексуалните нападки от страна на Насар започнали, когато тя била едва на 13 години, и продължили до края на кариерата й. Лекарят налитал на спортистката и я „подлагал на необходимото медицинско лечение, което прилагал на пациентките си в продължение на 30 години”.„Когато бях на 15, преживях най-кошмарната нощ в живота си - написа Макейла на страницата си в Туитър. – Отборът трябваше да замине за Токио и преди дългия полет Насар ми даде голяма доза сънотворно. Като се събудих, разбрах, че съм в неговата стая, за да получа „лечението”. Мислех, че няма да преживея тази нощ”.В настоящия момент Лари Насар се намира в затвора на щата Мичиган и очаква присъда по обвинение за притежание на детска порнография. Искове срещу него са подали над 125 жени и лекарят е заплашен от доживотен затвор. Сред жертвите му са 18 спортистки от националните отбори на САЩ, които по време на консумиране на престъплението са били на възраст от 9 до 29 години. Те са състезателки по футбол, баскетбол, фигурно пързаляне, гимнастика, плуване и софтбол.Според показанията на повечето от жертвите Насар посягал сексуално на младите спортистки под предлог, че ги подлага на медицински изследвания и лечебни процедури.При травми на гърба, бедрата и дори на стъпалата той прилагал тъй наречената от него интравагинална корекция, прониквайки в интимните органи на пациентките си.Самата Мароуни е олимпийска шампионка от игрите в Лондон в отборната надпревара, като освен това направи сензация, печелейки среброто на прескок. За успехите си тя беше поканена лично от президента Обама в Овалния кабинет на Белия дом.\n\n\n                    ", "date": "2017.10.19", "title": "Лекарят на US отбора насилвал гимнастичка"}
{"url": "http://www.monitor.bg/a/view/58253-%D0%9C%D0%B0%D1%88%D0%B0-%D0%BF%D0%BE%D0%BC%D0%B0%D0%B3%D0%B0-%D0%BD%D0%B0-%D0%B6%D0%B5%D1%80%D1%82%D0%B2%D0%B8-%D0%BD%D0%B0-%D1%83%D1%80%D0%B0%D0%B3%D0%B0%D0%BD/", "text": "\n                    Бившата номер 1 в световната ранглиста по тенис Мария Шарапова и олимпийската шампионка Моника Пуиг ще посетят Пуерто Рико през следващата седмица, за да помогнат на пострадалите от урагана \"Мария\", който премина през страната.Шарапова, петкратна шампионка в турнирите от Големия шлем, и Пуиг, която донесе първа олимпийска титла за Пуерто Рико на Игрите в Рио де Жанейро през миналата година, ще пристигнат в островната страна в понеделник, за да доставят преносими готварски печки, лекарства и други продоволствия.Пуиг дари над 125 000 в помощ на жертвите, а Шарапова обяви, че ще отдели част от приходите от компанията си за бонбони, които ще бъдат генерирани в последните три месеца на годината.Ураганът \"Мария\" премина през Пуерто Рико на 20 септември, като поне 48 души загинаха. Стихията донесе наводнения и нанесе огромни материални щети на острова с население от около 3.4 милиона жители.По същото време напусналата тениса Ана Иванович участва в откриването на новия бутик на марката за бельо Intimissimi, на която е рекламно лице. Събитието беше на най-скъпата улица в света - прочутото \"Пето Авеню\" в Ню Йорк.Бившата тенисистка, която очаква дете от германския футболист Бастиан Швайнщайгер, привлече вниманието на присъстващите със стилната си рокля в бордо, която бе съобразена с нейното състояние. Ана и Бастиан очакват момченце през февруари.\n\n\n                    ", "date": "2017.10.19", "title": "Маша помага на жертви на ураган"}
{"url": "http://www.monitor.bg/a/view/87973-%D0%9C%D0%B0%D1%85%D0%BD%D0%B0%D1%85%D0%B0-%D0%B5%D0%BC%D0%B1%D0%BB%D0%B5%D0%BC%D0%B0%D1%82%D0%B0-%D0%BD%D0%B0-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F-%D0%BE%D1%82-%D0%B1%D0%B8%D0%BB%D0%B5%D1%82%D0%B8%D1%82%D0%B5-%D0%B8-%D1%82%D0%B0%D0%B1%D0%BB%D0%BE%D1%82%D0%BE/", "text": "Забраниха на „сините“ играчи да говорят за вечно дерби\n                    Дни преди дербито „Левски“ - ЦСКА-София напрежението се покачи след решение на Управителния съвет на „сините“. Ръководството на клуба се събра по спешност и предприе 3 мерки за двубоя с „армейците“ в събота от 16 часа на стадион „Васил Левски“.Първото решение касае билетите за двубоя, на които вече няма да има емблемата на ЦСКА-София. Това решение идва след недоволство на „сините“ ултраси, които не признават „червения“ клуб за наследник на фалиралия ЦСКА. Интересното е, че първата партида пропуски е с емблемата и на двата клуба, но на всички нови талони вече присъства единствено емблемата на „Левски“.Второто решение е подобно, като на светлинното табло на стадиона няма да има емблемата на гостите. Тук е важно да се отбележи, че не става въпрос за емблемата на оригиналния ЦСКА, която е запорирана от НАП и за която трябва да се платят 8 милиона лева, а за новата юбилейна емблема на ЦСКА-София. Именно фактът, че на нея е изписано „70 години“, се превръща в ябълка на раздора.Третото решение касае всички медийни изяви на футболисти, треньори и ръководители на „Левски“. На тях официално им се забранява да говорят за вечно дерби, както и да наричат този клуб ЦСКА. Вместо това пък трябва да се използва “новият отбор”, “отборът на Гриша Ганчев”, “преименуваният отбор” и т.н. Решенията на Управителния съвет са окончателни и бяха приветствани от феновете на „Левски“. От Национания клуб на привържениците похвалиха ръководството за навременните мерки и припомниха, че агитката ще се придвижи организирано до стадиона с шествие, което тръгва от бул. „Тодор Александров“.В същото време треньорът на „Левски“ Делио Роси също се вслуша в гласа на феновете и промени плановете си за дербито. Италианският спец бе решил да закрие за запалянковци и медии всичките тренировки преди мача, но ултрасите настояха да надъхат футболистите. Така вече днешното занимание ще бъде открито. Колкото до самия двубой в събота, Роси коментира, че за него най-важна е победата, независимо по какъв начин е постигната. „Това е мач, който не е 90 минути, а трае 3-4 месеца, до следващото дерби - коментира пред „Диема Спорт“ италианският специалист. - Аз ще искам играчите да са спокойни и да играят разумно, без напрежение и без нерви. Моята цел е накрая ние да сме победители, независимо по какъв начин е станало това. Все пак обаче искам да подчертая, че това не е двубой на живот и смърт“, допълни Роси. \n\n\n                    ", "date": "2017.10.19", "title": "Махнаха емблемата на ЦСКА-София от билетите и таблото"}
{"url": "http://www.monitor.bg/a/view/85755-%D0%9A%D0%B0%D0%B4%D0%B5%D0%BC-%D0%BD%D0%B0-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D1%81%D0%B2%D0%B8%D1%80%D0%B8-%D0%B4%D0%B5%D1%80%D0%B1%D0%B8%D1%82%D0%BE/", "text": "\n                    Георги Кабаков ще ръководи за трети път дербито „Левски“ – ЦСКА-София. Любопитното е, че той беше главен съдия и на последното издание на мач №1 в България, състояло се на 28 май тази година. Тогава „червените” записват втора поредна победа с 3:0 над вечния си съперник в рамките на един месец след голове на Давид Симао (1 минута), Густаво Кулма (67) и отново Давид Симао (83).Далеч по-голям екшън има на първото вечно дерби на съдията. На 8 март 2014 година той извежда двата тима в шампионатен двубой, спечелен отново от „армейците“ - този път с 1:0. Интересното е, че Кабаков вдига 6 червени картона в мача, което е рекорд за вечното дерби. Изгонени са Борис Галчев, Станислав Ангелов, Райс Мболи, Ларсен Туре, Владимир Гаджев и Омар Косоко. Иначе реферът е от Пловдив и минава за консенсусна фигура за двата лагера.\n\n\n                    ", "date": "2017.10.19", "title": "Кадем на „червените“ свири дербито"}
{"url": "http://www.monitor.bg/a/view/33042-%D0%91%D0%B5%D0%BB%D1%87%D0%B5%D0%B2-%D0%9D%D0%B5-%D1%81%D0%BC%D0%B5-%D1%81%D0%B0%D0%BC%D0%BE-%D0%9A%D0%B0%D1%80%D0%B0%D0%BD%D0%B3%D0%B0-%D1%89%D0%B5-%D0%BD%D0%B0%D0%BA%D0%B0%D1%80%D0%B0%D0%BC%D0%B5-%D1%81%D1%8A%D0%BF%D0%B5%D1%80%D0%BD%D0%B8%D0%BA%D0%B0-%D0%B4%D0%B0-%D1%81%D0%B5-%D1%81%D1%8A%D0%BE%D0%B1%D1%80%D0%B0%D0%B7%D1%8F%D0%B2%D0%B0/", "text": "\n                    Треньорът на ЦСКА-София Стамен Белчев бе категоричен, че тимът може да печели важнитет си мачове и без звездата Фернандо Каранга. Бразилецът не успя да се разпише в последния двубой с „Пирин“ и срещата завърши 0:0, което доведе до критики, че „армейците“ прекалено много зависят от нападателя. Спецът обаче даде да се разбере, че Каранга се намира в добра форма и се надява да го докаже и в предстоящото дерби с „Левски“. В тима няма да предприемат тактически промени и ще заложат на офанзивен футбол. „Каранга е страхотен футболист и вкара 12 гола от началото на сезона, но не мисля, че отборът е зависим от когото и да е, коментира пред „Диема Спорт“ Белчев, за когото се говори, че ще бъде уволнен при евентуална загуба. - Не сме в криза и ще го докажем в събота. Водил съм отбора в 3 такива мача – два спечелихме и един загубихме, знам какво е усещането и колко е важен този двубой. Не ме притеснява противникът, а как ще се представим ние. Няма да подхождаме по-специално, ще се стараем отново да играем офанзивен футбол, защото това е нашият стил. Целта е съперникът да се съобразява, не ние“, категоричен бе треньорът на ЦСКА-София.Междувременно стана ясно, че феновете на „червените“ също ще се придвижат до стадиона с шествие. Походът тръгва от градинката пред БФС на ул. „Иван Асен II” 26 в 14,30 ч.\n\n\n                    ", "date": "2017.10.19", "title": "Белчев: Не сме само Каранга, ще накараме съперника да се съобразява"}
{"url": "http://www.monitor.bg/a/view/78500-%D0%9D%D0%B8%D0%BA%D0%BE%D0%BB%D0%B0%D0%B9-%D0%9C%D0%B8%D1%85%D0%B0%D0%B9%D0%BB%D0%BE%D0%B2-%D0%BD%D0%B0-%D0%BA%D1%80%D0%B0%D1%87%D0%BA%D0%B0-%D0%BE%D1%82-%D0%90%D0%9F%D0%9E%D0%95%D0%9B/", "text": "\n                    Николай Михайлов, който от лятото е без отбор и тренира самостоятелно в София, може да се завърне в големия футбол. Вратарят е на крачка от преминаване в кипърския АПОЕЛ (Никозия), който в момента играе в Шампионската лига. Дори и да се стигне до сделка обаче, българинът няма да може да играе в евротурнирите до Нова година, тъй като не е картотекиран. Грандът от Острова на Афродита спешно се нуждае от вратар, след като холандският ветеран Бой Ватерман се контузи във вторник вечер при равенството 1:1 с „Борусия“ (Дортмунд) в най-комерсиалния клубен турнир. В АПОЕЛ Николай може да се събере с бившия си съотборник в „Левски“ и свой зет Живко Миланов. Десният бек в момента лекува контузия, но е основен играч на тима. За последно записалият 33 мача с националната фланелка Михайлов бе на проби в елитния английски „Кристъл Палас“, но до сделка с тима на Рой Ходжсън не се стигна.\n\n\n                    ", "date": "2017.10.19", "title": "Николай Михайлов на крачка от АПОЕЛ"}
{"url": "http://www.monitor.bg/a/view/79857-%D0%9A%D0%BE%D0%BD%D1%82%D1%83%D0%B7%D0%B5%D0%BD%D0%B8%D1%8F%D1%82-%D0%A6%D0%B5%D1%86%D0%BE-%D0%A1%D0%BE%D0%BA%D0%BE%D0%BB%D0%BE%D0%B2-%D0%BA%D0%BB%D0%B0%D1%81%D0%B8%D1%80%D0%B0-%D1%82%D0%B8%D0%BC%D0%B0-%D1%81%D0%B8-%D0%B7%D0%B0-%D1%84%D0%B8%D0%BD%D0%B0%D0%BB%D0%B8%D1%82%D0%B5/", "text": "Пенчев и Учиков блестят в Аржентина\n                    Волейболният национал Цветан Соколов и неговият „Кучине Лубе“ (Чивитанова) се класираха за финалната четворка на турнира за Купата на Италия. Шампионите биха без проблеми у дома „Бундже“ (Равена), с българския център Красимир Георгиев в състава си, с 3:0 (20, 19, 21) в мач от 1/4-финалите на турнира, игран пред около 2500 зрители в зала \"Еуросуоле Форум\".Соколов, който получи травма на глезена в първия кръг на Суперлигата преди няколко дни, игра цял мач стабилно и завърши с 9 точки. Най-полезен за победителите бе Османи Хуанторена с 14 точки (1 блок, 3 аса, 53% ефективност в атака и 46% позитивно посрещане), заради което бе определен и за MVP на мача.От другата страна на мрежата Краси Георгиев започна като титуляр за „Равена“, но бе сменен във втория гейм, след като не бе отбелязал нито една точка до тогава. Най-резултатен за гостите стана Никола Марешал със скромните 10 точки.Така Цецо Соколов и компания се класираха за финалния турнир за Купата на страната, който ще бъде на 27 и 28 януари догодина, където ще защитават трофея си от миналия сезон. Там „Лубе“ ще играе на полуфиналите срещу победителя от последния 1/4-финал между гранда „Азимут“ (Модена) и „Калцедония“ (Верона). В другата полуфинална среща ще играят „Диатек“ (Тренто) и „Сър Сейфти Конад“ (Перуджа).Други двама българи – Розалин Пенчев и Николай Учиков, започнаха с победи турнира за Купата на аржентинската лига (ACLAV). Пенчев и шампионът на страната „Персонал“ (Боливар) биха категорично ПСМ Волей (Пуерто Сан Мартин) с 3:0 (17, 18, 17). Националът ни изигра много силен мач и стана втори по резултатност с 13 т.Николай Учиков пък бе най-полезен за своя UPCN (Сан Хуан) при победата над „Либертад Бурджи Волей“ (Сан Херонимо Норте) с 3:1 (19, 21, -23, 23). Българският диагонал реализира 16 т. (2 блока, 1 ас и 54% ефективност в атака).В същото време националната разпределителка Лора Китипова беше картотекирана в тима на „Марица“ и получи право да играе още в първия мач на тима от Шампионската лига снощи срещу финландския първенец ЛП Сало.\n\n\n                    ", "date": "2017.10.19", "title": "Контузеният Цецо Соколов класира тима си за финалите"}
{"url": "http://www.monitor.bg/a/view/72223-%D0%9A%D0%B0%D1%80%D0%B0%D1%82%D0%B8%D1%81%D1%82%D1%8A%D1%82-%D0%A1%D1%8A%D0%B1%D0%B5%D0%B2-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B8-%D0%BD%D0%B0-%D0%BF%D1%80%D0%B5%D0%BC%D0%B8%D0%B5%D1%80%D0%B0/", "text": "\n                    Състезателят ни по карате Тодор Събев благодари на премиера Бойко Борисов и на министъра на здравеопазването Николай Петров за бързата им реакция след претърпения инцидент в Сърбия през май. Тогава, по време на европейското първенство, Събев получи мозъчен кръвоизлив след нерегламентиран удар от съперник, а Борисов изпрати авиогрупа „Враждебна“ да транспортира състезателя до ВМА.Днешната среща бе инициирана от министър-председателя, който се поинтересува от здравословното състояние на Събев. Европейският ни шампион увери Борисов, че се възстановява бързо и че през следващата година ще се върне към активната си тренировъчна и състезателна дейност.След срещата Тодор Събев и националите по шотокан карате-до бяха приети и от спортния министър Красен Кралев. Той им връчи почетни плакети за спечелените медали от световно в Унгария. Нашите се върнаха от първенството с 1 златен, 6 сребърни и 4 бронзови отличия в индивидуалните дисциплини, а в отборните взеха 1 злато и 2 сребра.\n\n\n                    ", "date": "2017.10.19", "title": "Каратистът Събев благодари на премиера"}
{"url": "http://www.monitor.bg/a/view/82746-%D0%9B%D0%B5%D0%B2%D1%81%D0%BA%D0%B8-%D0%B7%D0%B0%D0%B3%D1%83%D0%B1%D0%B8-%D0%B4%D0%BE%D0%BC%D0%B0%D0%BA%D0%B8%D0%BD%D1%81%D0%BA%D0%B8-%D0%BC%D0%B0%D1%87-%D0%BD%D0%B0-%D0%90%D1%80%D0%BC%D0%B8%D1%8F%D1%82%D0%B0/", "text": "\n                    Баскетболистките на „Левски“ загубиха от „Шампион 2006“ с 52:61 във втория кръг от женската „А“ група, Запад. Куриозното в случая бе, че „сините“ играха домакинския си мач в зала „Румен Пейчев“ на стадион „Българска армия“. В първия кръг „Левски“ спечели срещу „Септември 97“, а „Шампион“ падна от фаворита „Монтана“.Двубоят вчера до голяма степен се реши във втората част, когато „Шампион“ навакса изоставането си и дори взе преднина, за да се оттегли на почивката при 36:28. В последната четвърт момичетата на Лъчезар Коцев дори поведоха с 15 точки, но треньорът накрая пусна резервите, които все пак удържаха преднина от 9 т.Елена Димова завърши с 20 т. и 12 борби за победителките, а Цветелина Димитрова също направи дабъл-дабър - 14 т. и 10 борби. Валерия Маринова и Виктория Койчева бяха топреализаторите за „Левски“ съответно с 14 и 12 т. \n\n\n                    ", "date": "2017.10.19", "title": "„Левски“ загуби домакински мач на „Армията“"}
{"url": "http://www.monitor.bg/a/view/25952-%D0%98-%D0%91%D0%B5%D1%80%D0%B4%D0%B8%D1%85-%D0%BD%D0%B0%D0%BF%D1%83%D1%81%D0%BA%D0%B0-%D0%BA%D0%BE%D1%80%D1%82%D0%BE%D0%B2%D0%B5%D1%82%D0%B5-%D0%B7%D0%B0%D1%80%D0%B0%D0%B4%D0%B8-%D1%82%D1%80%D0%B0%D0%B2%D0%BC%D0%B0/", "text": "\n                    Томаш Бердих е поредният топ тенисист, който приключва преждевременно 2017 г. поради контузия. След Новак Джокович, Стан Вавринка, Анди Мъри, Милош Раонич и Кей Нишикори, и чехът се оттегли заради травма - в неговия случай, на гърба. Решението не е изненадващо, защото през последните месеци самият той не се представя на познатото високо ниво, като за последно направи добро впечатление на “Уимбълдън”, където стигна полуфиналите и отпадна от Роже Федерер.„Със съжаление ви информирам, че съм принуден да прекратя сезона си. От „Уимбълдън” насам играя мачове с болки в гърба и при последната ми среща в Пекин усетих, че не се подобрявам и бях посъветван от медицинския екип да си взема почивка през следващите седмици, както и да проведа лечение, за да съм напълно готов за старта на 2018 г. Съжалявам, че няма да участвам във Виена и Париж, но мисля, че най-добре за мен е да съм здрав за турнирите през януари и за Australian Open, който е сред любимите ми”, написа Бердих в социалните мрежи.\n\n\n                    ", "date": "2017.10.19", "title": "И Бердих напуска кортовете заради травма"}
{"url": "http://www.monitor.bg/a/view/70916-%D0%97%D0%B0%D0%B1%D1%80%D0%B0%D0%B2%D0%B5%D1%82%D0%B5-%D0%B7%D0%B0-%D1%81%D0%BA%D1%8A%D1%81%D0%B0%D0%BD%D0%B8%D1%82%D0%B5-%D0%B4%D1%8A%D0%BD%D0%BA%D0%B8-%D0%B0%D0%BA%D0%BE-%D1%81%D1%82%D0%B5-%D0%BD%D0%B0%D0%B4-37-%D0%B3/", "text": "Тениските с надписи също аут от гардероба след определена възраст \n                    Естетите са категорични, че скъсаните дънки и тениските с надписи са неподходящи за хора на 37-годишна възраст, съобщи в. \"Дейли мейл\".\n\nЗа повечето такива \"забранени\" дрехи възрастовата граница е 40 години, но за скъсаните дънки например, тя е 37 години. Ако се интересуват от мнението на околните, жените трябва да забравят за късите поли още на 39 години, а за банските бикини - на 40.\n\nНай-категорични анкетираните са за изрязаните бански от две части. 28 процента са убедени, че жените не трябва да ги носят, след като навършат 40 години. За 15 процента след тази възраст са недопустими тениските с лозунги, а за 17 процента - потниците, предава БТА.\n\nЩо се отнася до мъжете, те не би трябвало да носят кожени якета, след като навършат 46 години. За 18 процента от анкетираните обаче тази граница е по-ниска - 40 години. Футболните тениски също са неприемливи след 40 години, както и потниците.\n\n \n                    ", "date": "2017.10.19", "title": " Забравете за скъсаните дънки, ако сте над 37 г."}
{"url": "http://www.monitor.bg/a/view/59732-%D0%92%D0%B8%D0%BA%D1%82%D0%BE%D1%80-%D0%90%D0%BD%D0%B3%D0%B5%D0%BB%D0%BE%D0%B2-%D1%87%D0%B0%D0%BA%D0%B0-%D1%87%D0%B8%D0%BD%D0%B8%D0%B8-%D1%88%D0%B5%D0%B4%D1%8C%D0%BE%D0%B2%D1%80%D0%B8-%D0%B2-master-chef/", "text": "\n                    Храната не като необходимост, а като шедьовър ще бъдат форсирани да представят участниците в четвъртия сезон на Master Chef, който bTV ще излъчи напролет. За да бъде всичко в чинията истинско изживяване, те ще трябва да развинтят фантазията си и да вдигнат динамиката в кухнята. Терминологията, която вече стана част от речника на редовия зрител, и задължителната техничност, ще трябва да бъдат допълнени с повече символика, себеизразяване и стремеж към уникалност. „Искам да вдъхна повече кураж на хоби-готвачите, които се записват за кастинг. Първите три издания на шоуто дадоха много добра представа на всички за очакванията към тях, но и за факта, че с Петър и Андре сме там, за да ги насочваме в правилната посока. Несигурността от липсата на опит се преодолява лесно с точните ментори, а когато я оставиш на заден план се отпускаш и започваш да надскачаш собствените си възможности.“, обясни Ангелов.\n\nЛошото ченге в журито на MasterChef ще се включи в голямото кръщене на Движение за национална кауза – ДНК на 22 октомври. Като родител на три деца и бъдеш кръстник на множество бебенца, той обръща внимание на големия проблем с демографската криза и призовава за повече патриотизъм и вяра - опорите, които винаги са помагали на народа ни да оцелее в тежки времена. В ролята на духовен наставник на своите кръщелници, Виктор заяви, че приема отговорно тази стойностна кауза и ще работи активно за това голямото кръщене да се превърне в ежегодна традиция.\n\n \n                    ", "date": "2017.10.19", "title": "Виктор Ангелов чака чинии шедьоври в Master Chef"}
{"url": "http://www.monitor.bg/a/view/41906-%D0%9A%D0%B5%D0%B9%D1%82%D0%B8-%D0%9F%D0%B5%D1%80%D0%B8-%D0%B8%D1%81%D0%BA%D0%B0-%D1%82%D0%BE%D0%B0%D0%BB%D0%B5%D1%82-%D0%BE%D1%82-%D1%84%D0%B5%D0%BD%D0%BA%D0%B0/", "text": "\n                     \n\nНосителката на „Грами“ Кейти Пери поръча на своя фенка да ушие тоалет за нея и кученцето й. Дамата, натоварена с отговорната задача, е 26-годишната Саманта Болтън, а повод за въодушевлението на звездата е нейна дреха с вграденото лого от актуалното турне Witness. Костюмът на самоуката дизайнерка бил изготвен от над 3000 изкуствени диаманти, а изпълнителката на Bon Apetit забелязала блясъка им в тълпата по време на концерта си в Луизвил, щата Кентъки.\n\nГардеробът на Пери за турнето Witness изнася 60 % от шоуто – стайлингите й варират от син латексов костюм като на супергерой, през сребристо-огледална роля, превръщаща я в одушевена диско топка, до черно бяла комбинация от корсет и шлейф, в който са интегрирани истински солници.\n\n \n\n \n                    ", "date": "2017.10.19", "title": "  Кейти Пери иска тоалет от фенка "}
{"url": "http://www.monitor.bg/a/view/4597-%D0%A4%D0%B8%D0%BA%D0%B8-%D0%B8-%D0%93%D1%8E%D0%BB%D0%B4%D0%B6%D0%B0%D0%BD-%D1%89%D0%B5-%D0%BA%D1%80%D1%8A%D1%81%D1%82%D1%8F%D1%82-%D1%81%D0%B8%D0%BD%D0%B0-%D1%81%D0%B8-%D0%BD%D0%B0-%D0%A2%D0%BE%D0%BD%D0%B8/", "text": "Стораро-старши дари младоженците с апартамент и кола\n                    Младоженците Фики и Гюлджан, които се разходиха до олтара вчера в столичен хотел, очакват първата си рожба. Двамата ще гушнат момченце в началото на другата година, което ще кръстят Тунчер, както е и цялото име на Стораро-старши. Очаква се бебето да се появи на бял свят около рождения ден на Фики – 3 март. Изпълнителят на „Искам любов“в който да тича внучето му. За сватбен подарък на „дъщеря си“, както фолкидолът нарича Гюлджан, той се спря на автомобил. „Не е важно само сватбата да мине добре, а младите да се обичат дълго, както мен и жена ми.“, сподели пред „Монитор“ Тони. Тайната на успеха в дългогодишния му брак с Валя е разбирателството и способността да признаеш грешките си. Щастливото събитие започна още в следобедните часове с кръшни танци пред сладкарницата на гласовитата фамилия, а вечерта влюбените си казаха заветното „да“ пред 600 гости. Не е ясно обаче кой ще командва парада вкъщи, тъй като чаровната булка настъпи 22-годишния певец, а той отчупи по-голяма част от питката. В ролята на кумове влязоха попфолк дивата Галена и съпругът й – вафленият бос Галин. Музикални поздрави към новото семейство отправихаи Хакан Алтун. Първия си танц като семейство Фики и Гюлджан изиграха на фона на култовата I Will Always Love You на Уитни Хюстън.На купона, който продължи до 5 сутринта, бурни наздравици вдигнаха и голяма част от колегите на Фики и Тони Стораро - Цветелина Янева, Десислава, Борис Дали, Емилия, Илиян, Кали, Сашо Роман и много други. Народната певица Славка Калчева пък поведе няколко кръшни хора. Всеки от присъстващите си тръгна със сувенир ангелче.  \n\n\n                    ", "date": "2017.10.19", "title": "Фики и Гюлджан ще кръстят сина си на Тони"}
{"url": "http://www.monitor.bg/a/view/29851-%D0%A4%D0%B8%D0%BB%D0%BC%D0%BE%D0%B2%D0%B8%D1%8F%D1%82-%D0%B5%D0%BB%D0%B8%D1%82-%D0%BE%D1%82%D0%B1%D0%B5%D0%BB%D1%8F%D0%B7%D0%B0-%D1%8E%D0%B1%D0%B8%D0%BB%D0%B5%D1%8F-%D0%BD%D0%B0-%D0%BA%D0%B8%D0%BD%D0%BE%D1%80%D0%B5%D0%B6%D0%B8%D1%81%D1%8C%D0%BE%D1%80%D0%B0-%D0%9B%D1%8E%D0%B4%D0%BC%D0%B8%D0%BB-%D0%A1%D1%82%D0%B0%D0%B9%D0%BA%D0%BE%D0%B2/", "text": "\n                    Филмовият елит на България се събра в НАТФИЗ в сряда вечер, за да отбележи 80-годишния юбилей на акад. Людмил Стайков. Тържеството се състоя на рождената дата на големия кинорежисьор. Салонът на Учебния драматичен театър се изпълни с приятели, гости, колеги и студенти на несравнимия майстор на екранните епоси. Борис Луканов, Стойко Пеев, Любен Чаталов, Аня Пенчева, Марин Янев и десетки други известни актьори, участвали в негови незабравими филми като „Хан Аспарух“, „Време разделно“, „Обич“ и т.н., се наредиха на опашка, за да поздравят маестрото на кинокамерата. Сред дошлите да изразят уважението си бяха и младите режисьори Илиан Джевелеков, Петър Вълчанов, Драгомир Шолев, Ясен Григоров - всички екс студенти на Людмил Стайков. Присъстваше и част от първия випуск на академика – Иван Ковачев, Вергиния Костадинова, Мирослав Стоянов, както и негови специализанти като акад. Пламен Карталов, проф. Пламен Марков, Зорница София, Камен Воденичаров. Доайенът на театралните режисьори Асен Шопов също бе сред гостите. Не липсваха и емблеми в българската култура и наука като акад. Благовест Сендов, акад. Светлин Русев, акад. Васил Гюзелев, акад. Николай Попов и още мнозина от цвета на нацията. „За първи път не зная какво да кажа... Да посрещна един добър човек, двама добри хора, но толкова много на едно място?! Това е чудо и аз присъствам на него благодарение на вас“, каза развълнуван юбилярят, който с присъщата си скромност очакваше по-камерно отбелязване на празника...\n\nВместо това поздравления се получиха от президента Румен Радев, министър-председателя Бойко Борисов, министъра на финансите Владислав Горанов, кмета на Столична община Йорданка Фандъкова, председателите на комисиите по култура и образование към Народното събрание, Българската академия на науките и много други. Министърът на здравеопазването проф. Николай Петров, зам.-министърът на образованието и науката Петър Николов, зам.-министърът на културата Румен Димитров дойдоха да изкажат лично благопожеланията си. Начало на събитието даде ректорът на НАТФИЗ проф. Станислав Семерджиев. Последва прожекция на филм-колаж за Людмил Стайков, чийто режисьор Албена Пунева също е сред възпитаниците на академика. След прожекцията проф. д-р Станислав Семерджиев покани на сцената най-големия в българското кино и залата, събрала елита на българската държава, го приветства с нестихващи аплодисменти.\n                    ", "date": "2017.10.19", "title": "Филмовият елит отбеляза юбилея на кинорежисьора Людмил Стайков"}
{"url": "http://www.monitor.bg/a/view/52185-%D0%90%D0%BB%D0%B5%D0%BA%D1%81-%D0%91%D0%BE%D0%B3%D0%B4%D0%B0%D0%BD%D1%81%D0%BA%D0%B0-%D0%B8-%D0%9B%D1%83%D0%B4%D0%B8%D1%8F-%D1%80%D0%B5%D0%BF%D0%BE%D1%80%D1%82%D0%B5%D1%80-%D0%BF%D1%80%D0%B0%D0%B2%D1%8F%D1%82-%D1%81%D0%B5%D0%BA%D1%81-%D0%B2-%D0%B1%D0%B0%D0%BD%D1%8F%D1%82%D0%B0/", "text": "\n                    Манекенката Александра Богданска и Даниел Петканов, по-известен като Лудия репортер, изкараха първа брачна нощ в аванс. Двойката, която рестартира отношенията си в любовното гнездо на „ВИП Брадър“, се отдаде на сладки страсти в общата баня на Къщата. За това стана ясно от излъчени кадри на треперещите им крака, които повече от ясно подсказват, че двамата правят секс. Алекс и Дани взимат присърце седмичната мисия, която се върти около екранната им сватба. Талисманът на националите ни по баскетбол и репортерът обаче като че ли са готови да превърнат играта в реалност. Петканов обмисля опцията да помоли Големия брат за реален свещеник, който да ги бракосъчетае. А красавицата, която се разписа с участие в „Непобедимите 3“, убеждава любимия си да звънне на баща й и да поиска благословията му. Даниел получи и годежен пръстен, който скри в салата със зеле и сьомга. Богданска каза няколко пъти „да“, след което бе хвърлена в басейна. Роклята и костюмът за тържествената церемония са поверени на дизайнерката Миглена Каканашева-Мегз и диетоложката на звездите Енджи Касабие. Засега двете не могат да стигнат до консенсус заради личната си вражда, но по всичко личи, че булката заема страната на Мегз. \n\n\n                    ", "date": "2017.10.19", "title": "Алекс Богданска и Лудия репортер правят секс в банята"}
{"url": "http://www.monitor.bg/a/view/18281-%D0%95%D0%B4-%D0%A8%D0%B8%D0%B9%D1%80%D1%8A%D0%BD-%D1%81%D0%B5-%D0%B2%D1%80%D1%8A%D1%89%D0%B0-%D0%BD%D0%B0-%D1%81%D1%86%D0%B5%D0%BD%D0%B0%D1%82%D0%B0-%D0%B4%D0%BE-%D0%BC%D0%B5%D1%81%D0%B5%D1%86/", "text": "\n                    Британският хитмейкър Ед Шийрън се надява да се върне на музикалната сцена до месец, предаде „Контактмюзик“. Това поп идолът е споделил с рапъра Уайли, след като счупвания и на двете ръце го принудиха да отмени няколко свои концерта в Азия. Изпълнителят на Shape of You вече брои дните до подновяването на работните си ангажименти. Припомняме, че в началото на седмицата момчето с морковена коса се озова в болница, след като претърпя пътен инцидент в Лондон. Той потвърди сам новината в социалните мрежи, като публикува кадър с гипсираната си дясна ръка. По данни на Mirror, певецът е пътувал с велосипеда си, когато в него се ударил автомобил. „Претърпях лека злополука с колелото си и в момента очаквам лекарски съвет, който може да повлияе на предстоящите концерти“, обясни 26-годишната звезда.    \n\n\n                    ", "date": "2017.10.19", "title": "Ед Шийрън се връща на сцената до месец"}
{"url": "http://www.monitor.bg/a/view/75292-%D0%90%D0%BD%D0%B0-%D0%A4%D0%B0%D1%80%D0%B8%D1%81-%D1%82%D1%80%D1%8A%D0%B3%D0%BD%D0%B0-%D0%BF%D0%BE-%D1%81%D1%80%D0%B5%D1%89%D0%B8/", "text": "\n                    Актрисата Ана Фарис отново тръгна по срещи, след като се раздели със съпруга си Крис Прат през август. Според близки до 40-годишната красавица, тя е започнала връзка с кинематографа Майкъл Барет. Искрите между двамата пламнали преди месец на снимачния сет на предстоящия филм „Зад борда“. „Ана се вижда с Майкъл от седмици. Те се сближиха през септември заради работата, но от скоро се срещат постоянно“, издаде пред сп. People анонимен източник. Въпреки това, звездата от „Флиртология“ и Крис Прат още не са подписали документите за развод. Двамата са категорични, че няма да се съберат, но винаги ще се обичат. „Винаги ще се подкрепяме и ще сме близки приятели. Още има много смях в съвместния ни живот и той още ме подкрепя.“, изповяда се Фарис. Знаменитата двойка изкара десетилетие заедно и възпитава един наследник – Джак, който се появи на бял свят през 2012 година.\n\n\n                    ", "date": "2017.10.19", "title": "Ана Фарис тръгна по срещи"}
{"url": "http://www.monitor.bg/a/view/71393-%D0%9F%D0%BE%D0%B7%D0%BB%D0%B0%D1%82%D0%B8%D1%85%D0%B0-%D0%A0%D0%B8%D1%82%D0%BE%D0%BD-%D1%81-24-%D0%BA%D0%B0%D1%80%D0%B0%D1%82%D0%B0-%D0%B7%D0%B0-%D1%8E%D0%B1%D0%B8%D0%BB%D0%B5%D1%8F-%D0%B8%D0%BC/", "text": "\n                    Роза от 24-каратово злато и букет от още 99 бели цвята подариха на „Ритон“ от фенклуба им след финала на спектакъла „Музика и любов“ вчера в НДК. \"Както тази златна роза никога няма да увехне, така и нашата любов към вас ще бъде вечна\", обясниха с треперещи гласове момичетата на своите идоли.\n\nШоуто, с което Катя и Здравко отбелязаха 40 години на сцена, бе своеобразен празник на стойностния бг поп без възраст, безкомпромисното пеене на живо и поезията в текстовете. В рамките на два часа и половина дуета разходи присъстващите из най-големите хитове в дискографията си и представи десетте парчета от чисто новият си албум „Златен Ритон“. Бурни аплодисменти отнесе \"Безумна любов\" по музика на патриарха на шлагера и откривател на \"Ритон\" Тончо Русев. Той не успя да уважи събитието заради преклонната си възраст, но Катя изпълни заръката му и обяви от сцената, че композиторът е посветил песента на съпругата си Елена. Сред изненадите за вечерта бе появата на Драго Драганов и рапърът Устата, които забавляваха публиката със скечове и заформиха дуетно изпълнение на „Болка от любов“. \n                    ", "date": "2017.10.19", "title": "Позлатиха \"Ритон\" с 24 карата за юбилея им"}
{"url": "http://www.monitor.bg/a/view/32039-%D0%91%D0%BE%D0%B1%D0%B0%D0%BD-%D0%97%D0%B4%D1%80%D0%B0%D0%B2%D0%BA%D0%BE%D0%B2%D0%B8%D1%87-%D0%BC%D0%B5%D0%B7%D0%B8-%D0%B2-%D0%9F%D0%B5%D1%80%D0%BD%D0%B8%D0%BA/", "text": "\n                    Сръбската звезда Бобан Здравкович ще отправи музикален поздрав към любителите на балканската скара в рамките на фестивала „Перник мези“. Той ще закрие събитието на 22 октомври, заедно с фолклорната прима Славка Калчева. Фестивалът ще се проведе в централния парк на града - „Кракра Пернишки“. Програмата стартира утре, когато градусът на настроението ще вдигнат „Виво Монтана“ и Мирослав Илич. На 21 октомври под светлината на прожекторите ще застанат Халид Муслимович и Йорданис Агапитос. По време на събитието ще се проведат състезателни игри, сред които турнири по белот, табла и други. Не липсват и традиционните за фестивала надяждане с люти чушки и кебабчета. За най-малките е предвидена целодневна безплатна детска анимация. Входът за „Перник мези“ е свободен.   \n\n\n                    ", "date": "2017.10.19", "title": "Бобан Здравкович мези в Перник"}
{"url": "http://www.monitor.bg/a/view/77425-%D0%94%D0%B6%D0%B5%D1%81%D0%B8%D0%BA%D0%B0-%D0%A0%D0%BE%D1%82-%D0%BF%D1%80%D0%B0%D0%B7%D0%BD%D1%83%D0%B2%D0%B0-%D0%A7%D0%B5%D1%81%D1%82%D0%B8%D1%82%D0%B0-%D1%81%D0%BC%D1%8A%D1%80%D1%82/", "text": "\n                    Какво е усещането да изживееш дузина пъти най-лошия ден в живота си – този, в който се сблъскваш челно със смъртта? Този въпрос разнищва младата холивудска надежда Джесика Рот (La La Land). „Честита смърт“ ще завладее любителите на мистериозните сценарии, примесени с ужас, от утре, а ще успее ли чаровната блондинка да се отскубне от омагьосания кръг, ще разберете само ако отскочите до близкия киносалон.\n\nБез гръмки спецефекти, лентата на Кристофър Ланрън (Паранормална активност: Белязаните) разчита основно на способността си да ви изненада с поредния ужасяващ начин, по който умира студентката Трий. „Наистина се наслаждавах, докато се подготвях за ролята й. В началото тя е от тези персонажи, които умират в първите десет минути в обикновените хорър филми, а ние се радваме, че вече не са в картинката. Интересен от този неин прогрес на личността, който наблюдаваме в рамките на продукцията“, обясни наскоро пред медии Рот.\n\nВ Америка „Честита смърт“ вече се завъртя на голям екран, а в премиерния си уикенд триумфира с най-много посещения в киносалоните. „Това ни дойде като изненада, защото знаехме, че излизаме заедно с „Блейд Рънър: 2049“ - филм, който феновете очакват отдавна. За първи път се сблъсквам с тази страна на киното – следенето за перфектната дата за премиера. Не мога да опиша щастието си от финалния резултат“, категорична е още Джесика.\n                    ", "date": "2017.10.19", "title": "Джесика Рот празнува „Честита смърт“"}
{"url": "http://www.monitor.bg/a/view/4571-%D0%A4%D0%BE%D0%BD%D0%B4%D0%B0%D1%86%D0%B8%D1%8F-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D1%8F%D0%B2%D0%B0-%D0%BC%D1%83%D0%B7%D0%B5%D1%8F-%D0%BD%D0%B0-%D0%9D%D0%B0%D1%80%D0%BE%D0%B4%D0%BD%D0%B8%D1%8F-%D1%82%D0%B5%D0%B0%D1%82%D1%8A%D1%80/", "text": "В първите планове на новоучредената организация влиза и дигитализацията на архива\n                    Фондация, чиято цел е да подпомага дейността на Народния театър „Иван Вазов” и в по-широк мащаб – и на други национални институти в областта на културата, бе учредена днес. Името на фондацията - „Основа-та“, не е избрано случайно, защото така се е наричал дъсченият театър „Основа”, на чието място през 1904 г. се издига познатата днес сграда на първата ни трупа.\n\n„Основа-та” вече е готова и с първия си проект, работата по който стартира веднага – дигитализация на архива и възстановяване на музея на Народния театър. В театъра са съхранени повече от 13 000 архивни единици – снимки, записки, резюмета, сценографии, афиши, които ще бъдат дигитализирани поетапно, така че да бъдат запазени за бъдещите поколения.\n\nЩе се работи усилено и по проекта за възстановяване на музея на Народния театър, тъй като в момента експонати има в няколко помещения в сградата. Те трябва да бъдат подредени и подбрани така, че историята на националния културен институт да бъде запазена за поколенията след нас.\n\nСред учредителите на сдружението са акад. Стефан Воденичаров (председател), проф. Огнян Герджиков, акад. Дамян Дамянов, проф. Христо Бонджолов, проф. Анастас Герджиков, Лора Ченакова, Павлина Моллова, Виолина Маринова и други видни общественици и професионалисти.\n\nДиректорът на Народния театър Мариус Донкин сподели, че е изключително развълнуван от старта на този проект, защото това е реализация на една от големите му мечти и цели. „Днес сме свидетели на старта на работата по една кауза, която събира различна палитра от хора, ангажирани с нея. Аз години наред съм мечтал за това да бъде организирана група от т.нар. “старейшини“, хора, които да мислят за наболелите въпроси на държавата, и то в далечен хоризонт – поне 50 години напред”, изтъкна той.\n\nЦелта на фондация „Основа-та” е да съдейства за развитието на Народния театър чрез участия в европейски програми и проекти, както и да организира инициативи за привличане на вниманието към неговата дейност. А също така и да търси алтернативно финансиране. Нещо повече – по-голямата цел на фондацията е да подпомага дейността и на други национални културни институти, сред които Националната опера, Националната библиотека, Българската академия на науките, Софийския университет, БНТ и БНР.\n\n \n                    ", "date": "2017.10.19", "title": "Фондация възстановява музея на Народния театър"}
{"url": "http://www.monitor.bg/a/view/33357-%D0%A5%D0%B2%D0%B0%D0%BD%D0%B0%D1%85%D0%B0-%D0%BA%D0%B8%D0%BB%D1%8A%D1%80%D0%B0-%D0%BE%D1%82-%D0%9C%D0%B5%D1%80%D0%B8%D0%BB%D0%B5%D0%BD%D0%B4/", "text": "\n                    Американската полиция арестува снощи 37-годишен мъж по подозрение в убийство на трима души и нараняване на други трима в два града по източното крайбрежие, предадоха АП и ДПА.\n\nПреди това, докато продължаваше издирването му, властите го идентифицираха като Ради Ел Принс, жител на Уилмингтън, щата Делауеър.\n\nПредполага се, че той е прострелял с пистолет или револвер петима служители на фирма за продажба и монтаж на плотове за кухни и бани в град Еджуд, Мериленд. Убил е трима от тях, а после отпътувал с колата си и в Уилмингтън прострелял още един човек, преди да бъде арестуван в Нюарк, Делауеър.\n\nОт шерифството в окръг Харфорд, Мериленд, казаха, че Принс има криминално досие. Смята се, че заподозреният е бил служител на атакуваната фирма за оборудване на кухни и бани.\n\nЗа издирването на стрелеца са били мобилизирани служители от две щатски полиции и федерални агенти.\n\n \n                    ", "date": "2017.10.19", "title": "Хванаха килъра от Мериленд "}
{"url": "http://www.monitor.bg/a/view/57486-%D0%9C%D0%B5%D0%BB%D0%B0%D0%BD%D0%B8%D1%8F-%D0%A2%D1%80%D1%8A%D0%BC%D0%BF-%D0%B7%D0%B0%D1%88%D0%B5%D0%BC%D0%B5%D1%82%D0%B8-%D0%BF%D1%83%D0%B1%D0%BB%D0%B8%D0%BA%D0%B0%D1%82%D0%B0-%D1%81%D1%8A%D1%81-%D1%81%D0%B8%D0%B2%D0%BE/", "text": "\n                    Първата дама на САЩ Мелания Тръмп не просто открадна цялото внимание по време на посещението на канадския премиер Джъстин Трюдо и съпругата му Софи във Вашингтон.\nТя наложи един от най-горещите модни трендове за есента на 2017 година, като се появи позира в сив костюм на Ралф Лорън и вратовръзка за официалните снимки от срещата.\nСамо няколко дни по-късно в сивия костюм от пролетната колекция на Ралф Лорън за 2018 година в Ню Йорк дефилира и актрисата Блейк Лайвли – известна с модния си усет и неведнъж обявявана за модна икона.\nМодните критици са категорични, че до края на есента ще виждаме сивия костюм на Ралф Лорън във всякакви разновидности.\n                    ", "date": "2017.10.19", "title": "Мелания Тръмп зашемети публиката със сиво "}
{"url": "http://www.monitor.bg/a/view/7577-20%D0%B3%D0%BE%D0%B4%D0%B8%D1%88%D0%BD%D0%B0-%D0%B3%D0%B0%D0%B7%D0%B8-%D0%B2-%D1%81%D1%82%D0%B8%D0%BB-%D0%98%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B2-%D0%A5%D0%B0%D1%80%D0%BA%D0%BE%D0%B2/", "text": "\n                    Шест души загинаха в украинския град Харков след зверска катастрофа между джип Лексус и лека кола. Още петима са пострадали, двама от тях са в много тежко състояние.\n\nПри удара между автомобилите жертвите и ранените пешеходци са пометени на тротоара. Трагичният инцидент е станал на една от централните улици късно снощи. След сблъсъка джипът се е преобърнал няколко пъти.\n\nГубернаторът на региона Юлия Светличная увери на страницата си във фейсбук, че виновните за катастрофата ще бъдат наказани с цялата строгост на закона.\n\nСред жертвите има и бременна жена, информира Insider. Задържана е 20-годишната шофьорка на джипа, тестовете й за алкохол и наркотици са били отрицателни. Тя е карала с висока скорост и е минала на червено.\n\nКметът на Харков Генадий Кернес обеща общината да помогне на близките на загиналите и пострадалите.\n\n \n                    ", "date": "2017.10.19", "title": "20-годишна гази в стил \"Ислямска държава\" в Харков "}
{"url": "http://www.monitor.bg/a/view/45440-%D0%9A%D0%9D%D0%94%D0%A0-%D0%BF%D0%B0%D0%BA-%D0%B7%D0%B0%D0%BF%D0%BB%D0%B0%D1%88%D0%B8-%D1%82%D0%BE%D0%B7%D0%B8-%D0%BF%D1%8A%D1%82-%D1%81-%D0%BD%D0%B5%D0%B2%D1%8A%D0%BE%D0%B1%D1%80%D0%B0%D0%B7%D0%B8%D0%BC-%D1%83%D0%B4%D0%B0%D1%80/", "text": "\n                    Пхенян заплаши да нанесе \"невъобразим\" удар на САЩ в най-неочаквания момент, съобщи агенция Ренхап. Заплахата е във връзка с провежданите съвместни учения на южнокорейските и американските Военноморски сили, в близост до Корейския полуостров. КНДР предупреждава, че \"САЩ трябва да знаят, че нашият удар ще ги застигне в най-неочаквания момент на неочаквано място“.\nАвионосна ударна група на Военноморските сили на САЩ провежда съвместни учения с кораби от ВМС на Южна Корея край бреговете на Корейския полуостров. Маневрите започнаха на 16 октомври и ще продължат десет дни. Военните на САЩ и Южна Корея тренират откриване и прихващане на балистични ракети, изстреляни от КНДР.Северна Корея строи голяма подводница, която ще може да носи балистични ракети. Това съобщава днес южнокорейският в. \"Тона илбо\", като се позовава на разузнаването на САЩ.\nАмериканските тайни служби са разкрили според изданието, че \"дизелово-електрическа подводница с водоизместимост над 2000 тона, широка 11 метра, се строи в корабостроителницата Синпхо в провинция Южен Хамгьон, на източното крайбрежие\" на КНДР.\nСтава дума за подводница от нов тип, с каквито изглежда ще бъдат сменени севернокорейските подводни кораби клас \"Коре\" (\"Кит\"), които също могат да носят балистични ракети, добавя \"Тона илбо\". \n\n\n                    ", "date": "2017.10.19", "title": "КНДР пак заплаши - този път с \"невъобразим удар\""}
{"url": "http://www.monitor.bg/a/view/63683-%D0%9E%D1%87%D0%B0%D0%BA%D0%B2%D0%B0-%D1%81%D0%B5-%D1%80%D0%B0%D0%B7%D0%B2%D1%80%D1%8A%D0%B7%D0%BA%D0%B0%D1%82%D0%B0-%D0%BD%D0%B0-%D0%BA%D1%80%D0%B8%D0%B7%D0%B0%D1%82%D0%B0-%D1%81-%D0%9A%D0%B0%D1%82%D0%B0%D0%BB%D1%83%D0%BD%D0%B8%D1%8F/", "text": "\n                    \n\n\n                    ", "date": "2017.10.19", "title": "Рахой задейства премахването на автономията на Каталуния в събота"}
{"url": "http://www.monitor.bg/a/view/34342-%D0%A1%D0%B5%D0%BA%D1%81-%D0%B8%D0%B4%D0%BE%D0%BB-%D0%BA%D0%BE%D0%BD%D0%BA%D1%83%D1%80%D0%B5%D0%BD%D1%86%D0%B8%D1%8F-%D0%BD%D0%B0-%D0%9F%D1%83%D1%82%D0%B8%D0%BD/", "text": "\n                    Известната руска тв водеща и светска лъвица Ксения Собчак ще премери сили с действащия президент Владимир Путин на изборите за държавен глава през март догодина. 35-годишната журналистка сама обяви  за решението си в писмо-обръщение, публикувано от в. „Ведомости“. В него Собчак посочва, че за петте години, изминали от протестната вълна през 2012 г. в страната, нейните политически възгледи „окончателно са съзрели и тя вече е готова да ги заяви“.          „Аз цял живот живея и работя в Русия и не ми е все едно каква ще стане моята страна. Аз отговорно се отнасям към всяко едно действие на общественото поприще и, осъзнавайки всички рискове, реших, че моето участие в изборите действително може да стане стъпка по пътя на толкова необходимите за страната преобразования“, пише тв водещата. Тя отбелязва, че въпреки „опитите на чиновниците да я компрометират и да я използват за свои цели, кандидатурата й може да бъде полезна и за опозицията, и за обществото“. Пресата припомня, че Ксения е дъщеря на покойния вече близък съратник, учител и наставник на Путин Анатолий Собчак. През 1991 г. Собчак беше избран за кмет на Ленинград и по негово време градът си върна името Санкт Петербург. Той е и един от авторите на конституцията на постсъветска Русия. През 90-те години на миналия век Собчак взе в екипа си Путин и от този момент политическата кариера на действащия президент тръгна нагоре. Днес държавният глава споделя, че за него Анатолий Собчак е бил „не само началник, но учител и добър приятел“.          По ирония на съдбата днес Путин ще мери сили на изборите с друг член на фамилията Собчак – с Ксения, която той познава от малка. Преди време дори плъзнаха слухове, че президентът е кръстник на журналистката, но тя отрече тези твърдения. Самата тв водеща призна, че Путин е одобрил решението й да се бори за поста в Кремъл. „При последната ни среща той каза, че всеки човек има право да взема свои решения и да носи отговорност за тях“, сподели журналистката, цитирана от тв канала „Дъжд“. Тя дори останала с впечатлението, че на президента се е харесала готовността на Собчак да се яви на изборите.Самата Ксения стана известна преди години като водеща на реалити шоуто „Дом 2“, където участниците търсят и намират своята любов. След като напусна предаването, Собчак реши коренно да промени имиджа си на телевизионна „сватосница“ и рязко обърна професионалния си курс към сериозната журналистика. През 2011 г. тя за първи път участва в протестите срещу действащата власт, а по-късно бе избрана за член на Координационния съвет на опозицията. Ксения е омъжена и има син.   Самият Путин още не е обявил дали ще се кандидатира за още един мандат като президент.\n\n\n                    ", "date": "2017.10.19", "title": "Секс идол конкурира Путин на изборите за президент"}
{"url": "http://www.monitor.bg/a/view/15638-%D0%9F%D0%B8%D0%B5%D0%BD%D0%B5%D1%82%D0%BE-%D0%BD%D0%B8-%D0%BF%D0%BE%D0%BC%D0%B0%D0%B3%D0%B0-%D0%B4%D0%B0-%D0%B3%D0%BE%D0%B2%D0%BE%D1%80%D0%B8%D0%BC-%D0%BF%D0%BE%D0%B4%D0%BE%D0%B1%D1%80%D0%B5-%D1%87%D1%83%D0%B6%D0%B4%D0%B8-%D0%B5%D0%B7%D0%B8%D1%86%D0%B8/", "text": "\n                    Изпиването само на една халба бира помага на хората да се избавят от притесненията си и по-уверено да говорят чуждия език, който са научили, установи изследване, цитирано от в.\"Дейли мирър\".\nПроучването било дело на екипи от университетите в Ливърпул, Маастрихт и лондонския \"Кингс колидж\". Те тествали въздействието на малки дози алкохол върху езиковите способности на 50 немскоговорящи студенти, следващи в холандски университет. Холандският бил втори език за тях и те го били усвоили неотдавна.\nНа участниците в експеримента били предлагани или ниски дози алкохол или безалкохолни напитки, след което трябвало да говорят на холандски в продължение на няколко минути. Оказало се, че алкохолът \"развързва\" езиците им. В малки дози той влияел положително върху паметта им, върху концентрацията и ги карал да преодолеят неудобството при допускане на грешки.\nМозъчните изпълнителни функции са много важни при упражняването на език, който не ни е майчин, изтъкват учените. Пилите алкохол по време на тестовете се оказали и с по-добро произношение от останалите.\n\n\n                    ", "date": "2017.10.19", "title": "Пиенето ни помага да говорим по-добре чужди езици"}
{"url": "http://www.monitor.bg/a/view/17692-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B2-%D0%A0%D0%B8%D0%BC-%D0%BF%D0%BE%D0%B8%D1%81%D0%BA%D0%B0-%D0%B4%D0%BE%D0%B6%D0%B8%D0%B2%D0%BE%D1%82%D0%B5%D0%BD-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%BC%D0%B0%D1%81%D0%BE%D0%B2-%D1%81%D0%B5%D1%8F%D1%87-%D0%BD%D0%B0-%D0%A1%D0%9F%D0%98%D0%9D/", "text": "\n                    Римската прокурорка Елена Нери поиска доживотен затвор за 33-годишния Валентино Талуто за това, че през периода 2008 - 2013 г. е заразил със СПИН 57 души. Магистратката отправи срещу масовия сеяч на опасната болест обвиненията: нарочно и целенасочено увреждане на човешкото здраве, измама и умишлено разпалване на епидемия. Според магистратката подсъдимият, нарече от италианските медии „Заразителят на Рим“, си заслужава напълно поисканата присъда. Просто защото по време на целия процес, продължил близо две години, той непрекъснато шикалкавел, подвеждал, опитвал се да натрапи фалшиви следи и ни най-малко не се покаял за сторените злини.\n\nПо време на съдебното дирене станало ясно, че Талуто, който е от сицилиански произход, бил заразен с вируса на СПИН през 2006 г. от жена и когато разбрал това, решил да си отмъсти на нежния пол със същото. Започнал да търси усилено партньорки - предимно млади жени, с които искал да преспи още след първата им среща, но без каквито и да било предпазни средства. Тоест без да използва презерватив и за да минела неговата, най-често обяснявал на жертвите си, че бил алергичен към латекса – материала, от който се правят кондомите. Друг път пък показвал току що направено фалшиво изследване на кръвта, от което се виждало, че той е напълно здрав и без никакви проблеми. Така поне разказаха на съдиите над 30-те свидетелки, заразени от иначе хетеросексуалния спинаджия, като според магистратите преките му жертви може би са много повече. Ама от срам някои от креватните партньорки не са се решили да застанат срещу него в храма на Темида.\n\nОказва се обаче, че освен пряк сеяч на СПИН, Валентино Талуто, е и косвен – някои от партньорките му за една нощ са били омъжени и впоследствие са заразили и съпрузите си. Според медиите на Апенините лошото в историята било това, че сред доказаните общо 57 жертви на „Заразителя на Рим“, имало и две деца, на които родителките били предали по някакъв начин болестта. Дали съдът ще постанови поисканото от прокурорката Елена Нери най-тежко за Италия наказание ще стане ясно на 25 октомври.\n\n \n\n \n                    ", "date": "2017.10.19", "title": "Прокуратурата в Рим поиска доживотен затвор за масов „сеяч“ на СПИН"}
{"url": "http://www.monitor.bg/a/view/77588-%D0%9E%D0%B1%D0%B0%D0%BC%D0%B0-%D1%81%D0%B5-%D0%B2%D1%80%D1%8A%D1%89%D0%B0-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D1%81%D1%86%D0%B5%D0%BD%D0%B0/", "text": "\n                    Откакто напусна Белия дом, той запазва дискретност, въздържайки се да критикува директно Доналд Тръмп. Днес бившият президент Барак Обама за пръв път ще стъпи отново на американската политическа сцена.\nОчаква се бившият президент от Демократическата партия да присъства на две срещи с избиратели, първата от които в щата Ню Джърси, близо до Ню Йорк, а втората - на 500 км на юг, във Вирджиния.\nКакто в Нюарк, така и в Ричмънд, 56-годишният Обама ще подкрепи кандидатите на своята партия за губернаторския пост.\nГласуването и в двата щата е насрочено за 7 ноември, една година след отекналият по цял свят гръм от победата на Доналд Тръмп на президентските избори на 8 ноември 2016 година.\nНо значението на тези срещи е преди всичко в това, че са редки: американците почти не биват консултирани преди междинните парламентарни избори през 2018 година.\n\"Тази година в САЩ важни избори ще се състоят само два пъти - за поста губернатор на Ню Джърси, и за губернатор на Вирджиния\", обясни пред АФП Лари Сабато, преподавател по политически науки.\n\"Залогът е спечелването на по-изгодна позиция в очакване на междинните избори през 2018 г.\", подчертава той.\nНе се знае какво ще каже Барак Обама.\nОткакто напусна поста си на 20 януари, първият чернокож президент на САЩ се държи на дистанция от политическия дебат, спазвайки традицията на резервираност, подобно на предшествениците си.\n\n\n                    ", "date": "2017.10.19", "title": "Обама се връща на политическата сцена"}
{"url": "http://www.monitor.bg/a/view/27255-%D0%A1%D0%B8%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D1%83%D0%B1%D0%B8%D1%82%D0%B0%D1%82%D0%B0-%D0%BC%D0%B0%D0%BB%D1%82%D0%B8%D0%B9%D1%81%D0%BA%D0%B0-%D0%B1%D0%BB%D0%BE%D0%B3%D1%8A%D1%80%D0%BA%D0%B0-%D0%B8%D1%81%D0%BA%D0%B0%D1%82-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0/", "text": "\n                    Синовете на малтийската блогърка и журналистка Дафне Каруана Галиция, убита при експлозия на поставена в колата й бомба, поискаха оставката на премиера Джоузеф Мускат.\nМатю, Ендрю и Пол Каруана Галиция отхвърлиха предложената от Мускат награда за откриването на убийците, която според тях възлиза на един милион евро. Тримата заявиха в жлъчен пост във Фейсбук, че премиерът трябва да покаже политическа отговорност и да се оттегли.\n\"Подай оставка, защото гледаше как се заражда общество, доминирано от страха, недоверието, престъпността и корупцията\", написаха тримата синове, обръщайки се към Мускат. \"Подай оставка, защото работеше да съсипеш финансово майка ни и я дехуманизира толкова брутално и ефективно, че вече не се чувстваше спокойна да ходи по улиците\", добавят те в поста, публикуван на Фейсбук страницата на Матю и подписан и от тримата.\nОсвен това синовете на Каруана Галиция поискаха да бъдат сменени шефа на полицията и главния прокурор.\nМускат отлетя за Европейския съвет в Брюксел, но заяви пред парламента, че би било безотговорно да подаде оставка в момента.Полицията смята, че в бомбата е бил използван пластичният експлозив \"Семтекс\". Съдейки по щетите по колата, в нея е бил поставен около половин килограм от експлозива - също като количеството, използвано за свалянето на самолета на \"Пан ам\" над Локърби през 1988 г.Малтийският премиер Джоузеф Мускат призна, че Дафне е била най-голямата му противничка, но обеща, че убийците й ще бъдат открити и изправени пред правосъдието.\nХоландски експерти пристигнаха вчера, за да помогнат на малтийската полиция, която за момента не разполага със следи. \n\n\n                    ", "date": "2017.10.19", "title": "Синовете на убитата малтийска блогърка искат оставката на премиера на страната "}
{"url": "http://www.monitor.bg/a/view/59302-%D0%9D%D0%B0%D0%B1%D0%BE%D0%B6%D0%BD%D0%B8-%D0%B3%D1%8A%D1%80%D1%86%D0%B8-%D0%B1%D0%BB%D0%BE%D0%BA%D0%B8%D1%80%D0%B0%D1%82-%D0%BF%D0%B8%D0%B5%D1%81%D0%B0-%D0%BD%D0%B0-%D0%9F%D0%B5%D1%81%D0%BE%D0%B0-%D0%B2-%D0%A1%D0%BE%D0%BB%D1%83%D0%BD-%D1%81%D1%82%D0%B8%D0%B3%D0%BD%D0%B0-%D1%81%D0%B5-%D0%B4%D0%BE-%D0%B1%D0%BE%D0%B9-%D1%81-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0/", "text": "\n                    Гръцката полиция за борба с безредиците използва палки, за да попречи на опит на монаси, свещеници и други вярващи православни християни, да нахлуят в театъра, за да протестират срещу пиеса, за която твърдят, че е богохулна, предаде Асошиейтед прес.\nС прътове с гръцкото знаме част от тълпата от стотина души се опита да пробие полицейския кордон снощи пред солунския театър \"Аристотел\".\nНедоволството им бе насочено срещу пиесата \"Часът на дявола\", адаптация на история на португалския автор Фернанду Песоа за разговор между млада жена и красив дявол.\nСкандирайки \"Масоните вън от Гърция!\", те размахваха религиозни знамена и икони. Участващата в пиесата Евгения Самара изрази изненада и шок от протеста, а режисьорът Григорис Апостолуполос заяви, че пиесата разказва за доброто и злото във всички хора.\n                    ", "date": "2017.10.19", "title": "Набожни гърци блокират пиеса на Песоа в Солун, стигна се до бой с полицията"}
{"url": "http://www.monitor.bg/a/view/66899-%D0%A1%D0%B8%D0%BD%D1%85%D1%83%D0%B0-%D0%A1%D0%B8-%D0%A6%D0%B7%D0%B8%D0%BD%D0%BF%D0%B8%D0%BD-%D1%81%D0%B5-%D0%BD%D0%B0%D1%80%D0%B5%D0%B6%D0%B4%D0%B0-%D0%B4%D0%BE-%D0%9C%D0%B0%D0%BE/", "text": "\n                    Изразът \"идеите на Си Цзинпин\" влезе в речника на режима в Китай, заяви днес агенция Синхуа, цитирана от Франс прес. Това изравнява силния човек в Пекин с Мао Цзедун в комунистическия пантеон, коментира АФП.\n\"ККП (Китайската комунистическа партия) сътворява идеите на Си Цзинпин за социализма от китайски тип през новата ера\", обяви официалната агенция ден след откриването на 19-я партиен конгрес, големият петгодишен форум на управляващата партия в Пекин.\nСи Цзинпин, който се очаква да получи нов петгодишен мандат в края на конгреса идната седмица, спомена за тази концепция в произнесената вчера реч, траяла над 3,5 часа, но без да свързва сам името си с нея. Той открои в нея сходства с \"идеите на Мао Цзедун\", създателя на народната република, и \"теорията на Дън Сяопин\", реформатора, сложил начало на китайското икономическо чудо.\n\"Всички партийни членове трябва неуморно да изучават идеите на г-н Си за новата ера\", е заявил според Синхуа Ли Юншан, заседаващ наред със Си Цзинпин в Постоянния комитет на Политбюрото на ЦК на ККП - седемчленния орган, който ръководи страната.\nВ своята вчерашна реч Си говори за \"нова ера\" на социализма от китайски тип и предрече, че Китай ще се развива до 2050 г. като процъфтяваща и уважавана велика сила.\nПо време на конгреса неговите \"идеи\" може официално да бъдат включени в устава на ККП; има вероятност да бъде добавено и името на Си Цзинпин.\nОт времето на Мао досега в партийния устав още не е бил включван приносът на един или друг китайски ръководител към комунистическата идеология, докато още е заемал постовете си.\nПриносът на двамата предшественици на Си - Цзян Цзъмин и Ху Цзинтао, бе записан в устава на ККП след излизането им в пенсия, но без да се споменават и техните имена.\nПрез бурния период на т. нар. културна революция (1966-76 г.) \"идеите на Мао Цзедун\", обобщени в \"малката червена книжка\" на основателя на режима, бяха основно ръководно пособие за \"червените гвардейци\", пращани от Мао да репресират кадри на компартията, напомня АФП.\n                    ", "date": "2017.10.19", "title": "Синхуа: Си Цзинпин се нарежда до Мао "}
{"url": "http://www.monitor.bg/a/view/36231-%D0%98%D0%B7%D0%BC%D0%B0%D0%BC%D0%BD%D0%B8%D0%BA-%D0%BF%D0%BE%D0%B8%D1%81%D0%BA%D0%B0%D0%BB-5-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-%D0%BE%D1%82-%D0%A0%D0%B8%D1%87%D0%B0%D1%80%D0%B4-%D0%91%D1%80%D0%B0%D0%BD%D1%81%D1%8A%D0%BD/", "text": "\n                    Милиардерът Ричард Брансън разкри, че измамник, представил се за британския министър на отбраната Майкъл Фалън, се опитал да го убеди да даде 5 милиона долара за предполагаемо тайно плащане на откуп, предаде Ройтерс.\nБрансън призова за информация, която да помогне за откриване на мошеника, и каза, че подозира, че същият човек по-късно се е представил за самия него, за да открадне 2 милиона долара от негов приятел, преструвайки се, че набира средства за хора, пострадали от урагана Ирма.\n\"Тази история звучи като излязла направо от книга на Джон льо Каре или филм за Джеймс Бонд, но за жалост е напълно вярна\", написа в своя блог Брансън, който е един от най-известните британски бизнесмени.\nТой заяви, че преди шест месеца разговарял по телефона с човек, представил се за Фалън. Мъжът му казал, че британски дипломат е отвлечен от терористи и държан с цел откуп. Измамникът казал, че правителството не плаща откупи, но има особено деликатна причина, поради която дипломатът трябва да бъде спасен, затова правителството тайно моли британски бизнесмени да се намесят.\n\"Бях помолен да допринеса с 5 милиона долара за плащане на откупа и той ме увери, че британското правителство ще намери начин да ми ги върне\", заяви Брансън.\nМилиардерът се усъмнил и направил проверка в правителството, при която му казали, че Фалън не е разговарял с него. Случаят бил съобщен на полицията.\nШест месеца по-късно Брансън научил, че мошеник, представил се за него, се обадил на негов приятел, когото милиардерът описа като много успешен бизнесмен в САЩ. Измамникът, който по думите на милиардера много успешно се представил за него, излъгал, че се нуждае от заем в момент, когато Брансън се опитвал да събере помощ за Британските Вирджински острови.\nМилиардерът притежава малък остров в архипелага, който беше опустошен от урагана Ирма. Мошеникът се е възползвал от този контекст.\n\"Те твърдели, че не съм могъл да се добера до банката си във Великобритания, защото не съм имал никакви съобщителни връзки с Европа и едва съм успял да се обадя по сателитен телефон само на бизнесмена в Америка\", заяви Брансън.\n\"Бизнесменът бил невероятно благосклонен и дал 2 милиона долара, които бързо изчезнали\", написа милиардерът.\n                    ", "date": "2017.10.19", "title": "Измамник поискал 5 млн. долара от Ричард Брансън "}
{"url": "http://www.monitor.bg/a/view/59922-%D0%A4%D1%80%D0%B5%D0%BD%D1%81%D0%BA%D0%B8%D1%8F%D1%82-%D1%81%D0%B5%D0%BD%D0%B0%D1%82-%D0%BF%D1%80%D0%B8%D0%B5-%D0%B7%D0%B0%D0%BA%D0%BE%D0%BD-%D0%B7%D0%B0-%D0%B1%D0%BE%D1%80%D0%B1%D0%B0-%D1%81-%D1%82%D0%B5%D1%80%D0%BE%D1%80%D0%B8%D0%B7%D0%BC%D0%B0/", "text": "\n                    Френският Сенат прие днес законопроект за сигурността и борбата с тероризма, предадоха световните агенции.\nНовият закон има за цел да внесе на постоянна основа в законодателството на Франция редица мерки, прилагани по-рано само съгласно извънредното положение, въведено в страната през ноември 2015 година. Това трябва да позволи от 1 ноември да бъде отменен специалният режим във Франция. Законът засилва правомощията на префектите и служителите на вътрешното министерство.\nПриемането на закона беше предшествано от неколкомесечни бурни дебати в двете камари на парламента. Левите сили смятаха, че редица негови разпоредби подкопават демократичните свободи, а десните настояваха, че разпоредбите му не са достатъчни за гарантиране на сигурността след отмяната на извънредното положение.\nЗаконопроектът предвижда в обикновеното законодателство да бъдат внесени, с някои ограничения, извънредни правомощия, позволяващи на властите да ограничават движението на хора, заподозрени във връзки с тероризъм, и да извършват обиски на имущество.\nТой позволява на властите да затварят места на богопоклонение, където се пропагандират екстремистки идеи.\nНа силите за сигурност се дават правомощия да спират хора и да проверяват тяхната самоличност в радиус от 10 километра от големи международни пристанища и летища.\nФренският президент Еманюел Макрон отхвърли призивите на някои критици, настояващи да бъде сезиран съдът във връзка с конституционносъобразността на закона.\n\"Аз от моя страна няма да взема решение да сезирам Конституционния съвет за този закон\", каза Макрон.\nТой заяви, че ще поиска \"неизменно\" прилагане на закона, и добави, че твърде много предишни мерки за сигурност са станали неефективни след продължителни теоретични дебати.\n \n                    ", "date": "2017.10.19", "title": "Френският сенат прие закон за борба с тероризма "}
{"url": "http://www.monitor.bg/a/view/49563-%D0%97%D0%B0%D1%89%D0%BE-%D0%BA%D0%BE%D0%BD%D0%B3%D1%80%D0%B5%D1%81%D1%8A%D1%82-%D0%BD%D0%B0-%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-%D0%BA%D0%BE%D0%BC%D0%BF%D0%B0%D1%80%D1%82%D0%B8%D1%8F-%D0%B5-%D0%B2%D0%B0%D0%B6%D0%B5%D0%BD/", "text": "\n                    \"Всеки инвеститор трябва да има мнение за Китай\", твърди инвестиционен специалист.Инвеститорите не могат да си позволят да пренебрегнат този месец националния партиен конгрес в Китай, на който се очаква президентът Си Цзинпин да затегне юздите на втората по големина икономическа сила в света.\nОрганизиран на всеки пет години, форумът определя новия състав на Китайската комунистическа партия (ККП) и ще довърши процес на политическа консолидация, който върви от години.\n\"Всеки инвеститор трябва да има мнение за Китай, той е пословичният посредник в глобалната икономика. Китай дава насоки\", казва Брендън Ахърн, главен инвестиционен директор на Kraneshares, която създава търгувани на борса фондове, предлагащи вложения в Китай.\nЕто пет неща, които инвеститорите трябва да вземат под внимание:Срещата ще промени седемчления Постоянен комитет на Политбюро и около 200-членния Централен комитет. С навлизане на Си във втория му мандат като лидер на Китай се очаква той да запълни вакантните места със свои поддръжници. Макар Си да пътува из света със статута на глава на суверенна държава, външни лица често подценяват, че китайските президенти исторически са действали като първи сред сравни. Президентите на Китай обикновено не са диктаторски властелини. Вместо това партията гледа да поддържа изкусно постигнат баланс на властта сред противоположните фракции, като осигурява рамка за политически решения.\nСи обаче прекара последните няколко години, изваждайки от строя политическите си опоненти. Пленумът може да сложи край на консенсусния принцип на действие на партията. Освен това би придал на Си, който миналата година бе обявен за \"основен лидер\", необичайна сила. В миналото титлата е била давана само на лидери като Мао Цзедун, основател на ККП, и Дън Сяопин, реформатора, който отвори икономиката на страната към света.\n\"При Китай наблюдаваме засилващата се концентрация на власт в ръцете на Си Цзинпин. Определено това означава по-голям контрол над икономиката и централната банка. Всеки пък, когато имаме съмнения, че Китай ще осигури растеж, той го прави\", коментира Франк Диксмир, директор на отдела за глобалните инструменти с фиксирана доходност в Allianz Global Investors.Световният растеж се завръща и голяма част от това е с подкрепата на китайския икономически двигател. Oxford Economics описва страната като водещия в света индикатор и буфер за шокове, отбелязвайки 80 % взаимна зависимост между икономическата активност на Китай и глобалната търговия от 2010 година.\nАпетитът на страната към суровини, за да захранва заводите и строителния си сектор, се отразява на цените в световен мащаб. Резервната банка на Сан Франциско преценява, че до 2025 година увеличаващото се китайско търсене би могло да тласне цените на суровия петрол обратно към прага от 100 долара за барел. Търсенето на Китай допринесе и за 3-годишния максимум в стойността на медта в края на август.\nПодобреният световен растеж спомогна за укрепване на котировките на активите в Европа и на нововъзникващите пазари. Нещо повече, той осигурява на централните банки въздуха, от който се нуждаят, за да освободят балансите си.На миналия конгрес през 2012 година Си бе описан като рицар в блестящи доспехи, който възкреси успеха на партията и ще реформира обременената с дългове икономика, върху която натиск оказват вялите държавни предприятия. Пет години по-късно икономическият модел изглежда не се е променил много, както подчерта неотдавна доклад на Международния валутен фонд, според който Китай постига незадоволителен напредък в намаляване на огромния корпоративен дълг.\nНе е ясно доколко Си поставя акцент върху структурните реформи.\n\"За пазара ключовият въпрос е дали Пекин ще ограничи кейнсианските си кредитни стимули и ще възобнови структурните реформи. По-бавният икономически растеж ще има логическите си последици за останалата част от света\", написа Стивън Джен, ръководител на хедж фонда Eurizon SLJ Capital.\nНа 21 септември S&P Global Ratings понижи кредитния рейтинг на страната, позовавайки се на тежкото й дългово бреме. Рейтинговата агенция обаче предложи клауза \"вратичка\", заявявайки, че би могла да \"вдигне рейтингите на Китай, ако растежът на кредитите се забави значително и се закрепи доста под текущите равнища, а междувременно нарастването на реалния БВП бъде поддържано на здравословни нива\".Тази година валутата на страната - юанът - следва печеливша линия спрямо щатския долар, с изключение на отслабването с 6,7 % до минимума от 6,482 юана за долар на 8 септември.\nСамо че \"забележителното завръщане\" на юана се дължеше повече на широкообхватната слабост на долара, отколкото на китайските основи, твърди Луис Куиджс, директор на Asia Economics в Oxford Economics. Един по-силен юан би засегнал износа на Китай, макар да трябва да се отбележи, че търговско-претегленият обменен курс на валутата не е толкова висок.\nВ същото време валутните резерви на Китай, които намаляха рязко през 2016 година на фона на капиталов отлив и усилия за забавяне на поевтиняването на юана, нараснаха до 3,09 трилиона долара към август. Възстановяването дойде в среда на отслабване на долара през 2017 година и спад на изтичането на юани.\n\"Очаква се конгресът да бъде положителен за икономиката и реформите\", посочва Питър Нг, старши валутен дилър в Silicon Valley Bank. Евентуална отмяна на капиталовия контрол би направила жънминби (официалното име на юана) по-достъпен за международните инвеститори.\nОт друга страна обаче, ако доларът възвърне позициите си, юанът би могъл да попадне \"под подновен натиск, предизвиквайки отново изтичане на капитали. Тогава не можем да изключим допълнително затягане на контрола върху изтичането, за да бъдат предпазени валутните резерви\", написаха анализатори от Oxford Economics в оценка по-рано тази седмица.Някои анализатори твърдят, че зад стабилизирането на икономическите данни за Китай стоят политически мотиви в опит корабът да бъде уравновесен преди националния партиен конгрес. Официалните данни сочат, че Китай до голяма степен е на път да изпълни целта си растеж от 6,5 % за 2017 година, навличайки си подигравки от скептици като мениджъра на хедж фонд Кайл Бас, според когото главоломното разрастване е неустойчиво.\nИкономисти обаче отбелязват, че страната е положила усилия да се откъсне от зависимостта от евтините кредити, към които прибегна, за да оцелее сравнително невредима при глобалната рецесия от 2007-2009 година. Неотдавна китайските регулатори затегнаха мерките във финансовата регулация, за да намалят лошите дългове и рисковете, надвиснали над банковата система.\nИма опасения, че щом конгресът приключи, Си ще натисне педала на реформите и ще накара дълговите равнища да спаднат. Това би могло да натежи на икономическия растеж и да обезцени юана. Има обаче лагер от инвеститори, които остават оптимисти.\nМнението им е, че \"новото/старото ръководство ще се съсредоточи върху допълнително потискане на икономическата и финансовата нестабилност чрез комбинация от продължително разширяване на ливъриджа, финансови репресии, включително строг контрол върху капитала и налагане на дисциплина на доставките в суровинните сектори\", написаха стратези от компанията за управление на облигационни фондове Pimco.\n\"Ако е така, за разлика от 2015-2016 година, Китай не би бил износител на нестабилност към световните финансови пазари\", допълват те.\n\n\n                    ", "date": "2017.10.19", "title": "Защо конгресът на китайската компартия е важен "}
{"url": "http://www.monitor.bg/a/view/17075-%D0%9C%D0%B5%D1%80%D0%BA%D0%B5%D0%BB-%D0%BF%D0%BE%D1%85%D0%B2%D0%B0%D0%BB%D0%B8-%D0%A2%D1%83%D1%80%D1%86%D0%B8%D1%8F/", "text": "\n                    Германският канцлер Ангела Меркел похвали днес Турция за начина, по който се справя с бежанците, но заяви, че е обезпокоена от нарушенията на правовата държава, и изрази подкрепа за намаляване на еврофонодвете, които ЕС отпуска на Анкара в рамките на предприсъединителния процес, предаде Ройтерс.\n\"От гледна точка на нашите демократични ценности развитията в Турция са много негативни. Не само това, че германци са арестувани, но и цялата правова държава в Турция върви в грешна посока. Ние сме много разтревожени от това. И аз ще подкрепя намаляване на предприсъединителните фондове\", посочи Меркел в началото на среща на ЕС.\n\"Също така искам да изтъкна, че Турция върши отлична работа по отношение на бежанците и че ние имаме задължения в рамките на споразумението ЕС- Турция. Ние обещахме 3 милиарда евро в близките години в добавка към 3-те милиарда евро, с които вече сме се ангажирали. Ние трябва да спазим това обещание\", посочи германският канцлер.\n                    ", "date": "2017.10.19", "title": "Меркел похвали Турция "}
{"url": "http://www.monitor.bg/a/view/3086-%D0%A2%D0%B5%D1%80%D0%B5%D0%B7%D0%B0-%D0%9C%D0%B5%D0%B9-%D1%81-%D0%BE%D1%82%D0%B2%D0%BE%D1%80%D0%B5%D0%BD%D0%BE-%D0%BF%D0%B8%D1%81%D0%BC%D0%BE-%D0%B4%D0%BE-%D0%B5%D0%B2%D1%80%D0%BE%D0%BF%D0%B5%D0%B9%D1%86%D0%B8%D1%82%D0%B5-%D0%BD%D0%B0-%D0%9E%D1%81%D1%82%D1%80%D0%BE%D0%B2%D0%B0/", "text": "\n                    Преди срещата на лидерите на ЕС в Брюксел британският министър-председател Тереза Мей публикува отворено писмо към гражданите на ЕС, живеещи във Великобритания, съобщиха за БТА от посолството и в Лондон. В писмото се казва:\n\"Докато пътувам към Брюксел днес, знам, че много хора очакват от нас, лидерите на 28-те страни членки на Европейския съюз, да демонстрираме, че поставяме хората на първо място.\nВ изказванията си досега ясно изтъкнах, че правата на гражданите са първият ми приоритет. Знам, че колегите ми от другите страни от ЕС имат същата цел - да защитят правата на европейските граждани на територията на Великобритания, както и на британските граждани в Европейския съюз.\nБих искала да ви уверя, че тази тема продължава да бъде приоритет, както и че имаме консенсус по основните принципи. Фокусът през следващите седмици ще бъде върху постигането на споразумение, което е добро както за хората в Обединеното кралство, така и за тези в ЕС.\nВ началото на този процес някои ни обвиниха, че третираме европейските граждани като разменна монета в преговорите. Това е много далеч от истината. Европейските граждани, които са се установили на територията на Великобритания, допринасят изключително много за страната ни. И ние искаме те и техните семейства да останат тук. Не бих могла да го кажа по-ясно: европейските граждани, които пребивават законно на територията на Обединеното кралство днес, ще могат да продължат да живеят тук.\nНо това споразумение ще даде яснота не само относно статута им, но и относно здравеопазването, пенсиите и други социални придобивки. То ще означава, че европейските граждани, които допринасят финансово към системата на Великобритания, ще могат да се възползват от нея. Същото ще важи и за гражданите на Обединеното кралство в страните членки на ЕС. Това споразумение ще позволи на семействата, установили живота си в ЕС или Великобритания, да останат заедно. То ще гарантира, че правата на гражданите на Великобритания в ЕС и правата на европейските граждани в Обединеното кралство няма да започнат да се различават с течение на времето.\nТова, което остава да бъде свършено, е изясняването на няколко важни точки. На този етап на преговорите, това е напълно очаквано. Съвсем близо сме до постигането на споразумение. Знам, че и двете страни ще подходят с откритост към предложенията на другата страна. Уверена съм, че с гъвкавост и изобретателност и от двете страни, ще можем да приключим дискусиите относно правата на гражданите през идните седмици.\nНаясно съм, че съществува сериозно безпокойство относно начина, по който ще се приложи това споразумение. Хората имат притеснения, че процесът ще е бюрократичен и сложен, и ще заложи препятствия, които трудно могат да бъдат преодолени. Искам да успокоя тревогите и по тези въпроси.\nВ момента работим по усъвършенстван дигитализиран процес за тези, които в бъдеще ще кандидатстват за статут на уседналост във Великобритания. Правим го с мисъл за потребителите и ще поддържаме диалог с тях на всяка стъпка от развитието на процеса. Ще запазим цената възможно най-ниска, не по-висока от цената за издаването на британски паспорт. Критериите ще бъдат ясни и прозрачни, и в пълно съответствие със споразумението за напускане. Няма да се налага кандидатите да дават обяснение за всяко пътуване в и извън Великобритания. Няма да бъде необходимо да показват и пълна здравна осигуровка, каквито са в момента европейските правила. Най-важното е, че за всички граждани на ЕС, които вече имат постоянно жителство по досегашните процедури, ще има улеснен процес за замяна на текущия им статут със статут на уседналост във Великобритания.\nЗа да гарантира разработването на системата в срок, правителството ще създаде потребителска група с участието на европейски граждани, живеещи във Великобритания, и експерти по темите на дигитализацията, технологията и правните въпроси. Тази група ще провежда редовни срещи, за да гарантира, че процесът е прозрачен и отговаря точно на нуждите на потребителите. Наясно сме, че британските граждани, живеещи на територията на ЕС, ще имат подобни притеснения относно евентуалната промяна на процедурите, след като Великобритания напусне ЕС. Непрекъснато повдигаме тези въпроси по време на преговорите. Бихме искали да работим в тясно сътрудничество със страните членки на ЕС, за да бъдат техните процедури също толкова усъвършенствани.\nИскаме хората да останат в страната, искаме и семействата да останат заедно. Ценим високо приноса на европейските граждани към икономическата, социална и културна същност на държавата ни. Убедена съм, че страните членки също ценят високо британските граждани, живеещи в техните общности. Надявам се, че тези гаранции, както и тези, дадени от Великобритания и от Европейската комисия миналата седмица, ще дадат още по-голяма яснота на четирите милиона души, чието притеснение за въздействието на Брекзит върху бъдещето им е разбираемо.\"\n \n                    ", "date": "2017.10.19", "title": "Тереза Мей с отворено писмо до европейците на Острова "}
{"url": "http://www.monitor.bg/a/view/53356-%D0%9F%D1%83%D1%82%D0%B8%D0%BD-%D0%A1%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%D0%A0%D1%83%D1%81%D0%B8%D1%8F-%D1%81%D0%B0-%D0%B7%D0%B0%D1%80%D0%B0%D0%B4%D0%B8-%D0%B5%D0%BD%D0%B5%D1%80%D0%B3%D0%B5%D1%82%D0%B8%D0%BA%D0%B0%D1%82%D0%B0/", "text": "\n                    Най-новите санкции на САЩ имат за цел да изтласкат Русия от европейския пазар на енергоносители, за да бъде накарана Европа да купува по-скъпия американски втечнен природен газ, заяви днес руският президент Владимир Путин, цитиран от Ройтерс. Той говори по редица международни проблеми пред международния дискусионен клуб \"Валдай\".\nПрезидентът подчерта, че в международните дела все повече се намесват икономическите отношения. Той обърна внимание и на опитите да се пречи на проектите за прокарване на нови газопроводи, въпреки че такава диверсификация на логистиката е \"икономически ефективна, изгодна за Европа и служи за укрепване на нейната сигурност\".\nСпирайки се на положението на Корейския полуостров, Путин отново осъди ядрените опити на Северна Корея, като призова възникналата по този повод криза да бъде разрешена чрез диалог и да не бъде притискан Пхенян в ъгъла чрез заплахи за използване на сила.\n\"Някои страни правят всичко възможно, за да запазят хаоса в Близкия изток, вместо да съдействат за овладяване с общи усилия на ситуацията в региона и за нанасяне на реален удар по тероризма\", заяви също руският президент и добави, че на тази политика има алтернатива, както са показали руските действия в Сирия.\nПодкрепата на Европа за разпадането на редица страни и за отделянето на Косово доведе до ръста на сепаратистките тенденции, включително до възникването на сегашната ситуация в Каталуния, каза руският президент. Според него ставащото в Каталуния е вътрешна работа на Испания. \"Сега виждаме как ЕС единодушно осъжда привържениците на независимостта в Каталуния. Не мога по този повод да не отбележа: трябваше по-рано да се мисли за това\", подчерта Путин.\nТой засегна и проблема за реформирането на ООН, като изтъкна, че такива реформи са необходими, но те трябва да се осъществяват постепенно, еволюционно, и да бъдат подкрепени от широк консенсус, като при това се запазят основополагащите принципи на ООН.\nСпоред Путин досегашните рецепти за преодоляването на конфликтите в света вече не действат, а нови още не са изработени. \"Изостря се конкуренцията за място в световната йерархия, но много от предишните рецепти за глобалното управление, за преодоляването на конфликтите и на естествените противоречия вече не вършат работа, често не действат\", поясни той.\n\"Светът навлезе в епоха на стремителни промени. Онова, което доскоро бе смятано за фантастика, става реалност и всекидневие\", каза руският президент. Той призна, че интересите на различни държави не съвпадат във всичко, което е естествено.\nКогато балансът на тези интереси се нарушава, \"когато под въпрос се поставя спазването или дори самото наличие на общоприети правила за поведение, когато собствените интереси се прокарват на всяка цена, противоречията стават непредсказуеми и опасни, водят до остри конфликти. В тези условия и при такава постановка на въпроса нито един реален международен проблем не се решава. Отношенията между страните само деградират, а сигурността в света все повече отслабва. Вместо прогрес и демокрация, свобода на действие получават радикални елементи, екстремистки групировки, които отричат самата цивилизация, стремят се да я хвърлят в хаос и варварство. Историята от последните години е ярка демонстрация за това\", изрази мнение Путин.\nСъвършено очевидно е, че сами по себе си съвременните технологии не са способни да гарантират устойчиво развитие, посочи той. \"Хармонично бъдеще е невъзможно без социална отговорност, без свобода и справедливост, без уважение към традиционните етични ценности, към достойнството на човека. Иначе прекрасният нов свят вместо благоденствие и перспективи за всеки може да се изроди в тоталитаризъм, кастово общество, конфликт и ръст на противоречията\", отбеляза руският президент пред участниците във форума \"Валдай\".\n                    ", "date": "2017.10.19", "title": "Путин: Санкциите срещу Русия са заради енергетиката "}
{"url": "http://www.monitor.bg/a/view/46152-%D0%9B%D0%BE%D0%B7%D0%B0%D0%BD-%D0%9F%D0%B0%D0%BD%D0%BE%D0%B2-%D0%BF%D0%B0%D0%BA-%D0%B8%D1%81%D0%BA%D0%B0-%D0%B4%D0%B0-%D0%BA%D0%B0%D0%B4%D1%80%D1%83%D0%B2%D0%B0-%D0%BF%D0%BE-%D0%B2%D1%8A%D1%80%D1%85%D0%BE%D0%B2%D0%B5%D1%82%D0%B5-%D0%BD%D0%B0-%D0%A2%D0%B5%D0%BC%D0%B8%D0%B4%D0%B0-%D0%90%D0%9D%D0%90%D0%9B%D0%98%D0%97/", "text": "\n                    “Ние представители на съдиите ли сме тука или сме нечии други представители?” Този въпрос повдигна във вторник членът на новия Висш съдебен съвет Олга Карелска, доскорошен съдия във Върховния касационен съд. Макар въпросът да е реторичен, повече от всякога е нужен отговор, който трябва да даде всеки от 25-та членове на новия състав на “правителството на съдебната власт”. Само, че този отговор не трябва да е декларативен, а подплатен с конкретни действия и приемане на решения от новите кадровици на Темида, пише агенция „Блиц“.\n\nСамо три седмици след началото на работата на новия ВСС, неговите членове са поставени в ситуация, при която ако не се вземат адекватни мерки, в конкретната ситуация - съответните кадрови решения, то докато се осъзнаят, ръководните постове на ключови съдилища ще се окажат овладяни от олигархията. Защото едва ли е имало друг момент в най-новата история на съдебната власт, при който най-важните съдебни инстанции да се намират в кадрово торнадо, при това не едно, нито две или три, а цели шест! В огромната си част кадровите бури по върховете на съдилищата се дължат на одиозния председател на ВКС Лозан Панов или по-точно на действията на олигархичните му кукловоди, които са впрегнали всичките си ресурси – юридически лобита и адвокатски кантори, хибридни политически партии и политизирани магистратски организации, поръчкови медии-бухалки, в опит да овладеят най-важните съдебни инстанции в държавата!\nАко има от кого да се учи Лозан Панов, то това несъмнено е Иван Костов, който преди точно 20 години бе успял да подчини на политическата партия, която ръководеше, върховете на съдилищата у нас. В ситуацията, в която новите членове на ВСС изпитват неудобството на битовите въпроси (част от тях не са от София) или още свикват с новото си амплоа да кадруват и решават стратегически въпроси на магистратурата, Лозан Панов е особено активен, ползвайки се с пълната задкулисна подкрепа на подсъдни олигарси, които не биха спестили финанси, за да си осигурят оправдателни съдебни решения. В момента членовете на ВСС най-вероятно изслушват кандидата за председател на Върховния административен съд Георги Чолаков. Избраният с рекордна подкрепа от 20 гласа върховен съдия се явява на повторно препитване заради отказа на президента да подпише указ за назначаването му. Само трима членове на новия ВСС, начело с Лозан Панов, преди седмица поискаха нова процедура, с което да се пренебрегне позицията на съдиите от ВАС, които на няколко пъти гласуват доверие на Чолаков и го подкрепят за техен административен ръководител. Днес Панов със сигурност ще се опита да попречи на повторния избор на Чолаков. Ако това се случи, ВСС ще трябва да отвори нова процедура, в която Панов ще опита да лансира свое протеже от съда, в който правораздаваше допреди близо три години. \nИ докато се опитва да осигури точно този сценарий, който би му позволил да предостави на кукловодите си и управлението на ВАС, Панов вече се е заел с разчистване на върха на Върховния касационен съд. Едва сега, когато има нов състав на ВСС, председателят на ВКС реши, че няма да работи с двама от заместниците си – Красимир Влахов и Павлина Панова. Изненадващо и скорострелно, Панов се опитва да се освободи от Влахов и Панова, въпреки съпротивата на съдиите от ВКС. И ако “освобождаването” на Панова може да се разглежда като част от сделка, то искането за махане на Влахов е наказателна акция на председателя на ВКС срещу неподвластните му върховни съдии. Нищо, че общото събрание на съдиите във ВКС категорично се противопостави на домогванията на номиналния си председател – Панов очевидно не мисли да се съобразява с принципите на съдийското самоуправление, а желае да превърне окончателно ВКС в собствен съд.\nУспоредно с това, Лозан Панов, подкрепян от хибридното прокси на олигархията в Темида – Съюзът на съдиите в България, се опитва да детронира и шефката на най-големия апелативен съд у нас – Даниела Дончева. Заради обикновен донос от неин колега, без никакви доказателства, Панов и ССБ предприеха подмолна кампания, целяща дискредитирането на Дончева. Нагласата на заговорниците е ясна – да се опитат да използват всяка възможност, включително и днешното Общо събрание на апелативните съдии от София, за да атакуват непрекъснато административния ръководител на САС.\nСлед позорното бягство от ръководния пост на Софийския градски съд на Калоян Топалов, Панов направи всичко възможно, за да осигури на върха и на тази ключова инстанция, макар и временно, да застане съдия, който се ползва с подкрепата на политизираната върхушка на ССБ. Тук целите са основно две – замитане на нередностите от предходния мандат и лобиране в полза на кандидат на Панов и ССБ, който трябва да стане следващ редовен председател на СГС.\nПодобна е ситуацията и със Специализирания наказателен съд, който след броени дни ще поеме делата за корупция срещу властимащи. Там засега няма титуляр, но е сигурно, че вакантната позиция ще бъде атакувана от лобито на съдиите, които обичат да си правят снимки с адвокатите на подсъдими олигарси и най-известните криминални “герои” на България. Положението с Апелативния специализиран наказателен съд също е под въпрос, защото макар и да има избран административен ръководител, неговото встъпване се бави заради обжалване пред ВАС.\nДокато по върховете на шестте най-ключови съдилища у нас Панов сее ветрове, олигархията отвлича вниманието с лобистки натиск за незначителни поправки в законите и, разбира се, пак натрапва мантрата за “нереформираната” прокуратура. И всичко това, докато новият ВСС едва е встъпил в правомощията си. Е, време е за членовете на “правителството на Темида” вече да отговорят, че са представители на гражданите, които чакат справедливост, бързи и ефективни наказания. От избора на кадровиците на съдебната власт ще е ясно дали сеещият ветрове Панов, ще жъне бури. \n                    ", "date": "2017.10.19", "title": "Лозан Панов пак иска да кадрува по върховете на Темида (АНАЛИЗ)"}
{"url": "http://www.monitor.bg/a/view/44145-%D0%93%D0%BB%D0%BE%D0%B1%D0%B0%D0%BB%D0%BD%D0%BE-%D0%BB%D0%B8%D1%86%D0%B5%D0%BC%D0%B5%D1%80%D0%B8%D0%B5/", "text": "\n                    Скандалът около холивудския филмов продуцент Харви Уайнстийн (или, може би, Вайнщайн е по-правилно?) и неговия брат Боб, далеч надхвърли стандартните норми на западното лицемерие и може смело да се определи като пример за глобално по своята наглост лицемерие. Две дузини млади и не толкова млади актриси от всякакви националности внезапно се сетиха, че братята са ги тормозили сексуално, че даже са ги и изнасилвали. Не е ясно какво отключи това масово опресняване на паметта на въпросните дами, но може да се предположи, че то е в резултат на някое не особено успешно изнудване. От кого и на кого, също не е много ясно.Какво всъщност са правили братята Уайнстийн, според някои – Вайнщайн, в продължение на много години? Двете дузини оплаквания (а техният брой междувременно расте) са доста сходни и затова можем, като начало, да им повярваме. Или поне да повярваме на част от разказите, а за останалата част да се досетим. Братята са си купували секс в различни форми. Само че не са го плащали в долари, а във вид на услуги в областта на филмовия бизнес, като са помагали на актрисите в трудния им път към високото актьорско майсторство и световното му признание и заплащане. Казано по-простично, голяма част от известните актриси са станали такива, именно продавайки телата и душите си на тандема Вайнщайн в една или друга форма. Следователно спокойно можем да кажем, че дамите са проституирали. Това обаче прилича на престъпление, защото във великите Съединени американски щати проституцията е легализирана, доколкото си спомням, само в щата Невада. А Холивуд, където братята са практикували основно своите гнусни занимания, е квартал на Лос Анджелис, който пък е в щата Калифорния, и като така не се намира в щата Невада. Работата изглежда объркана, но всъщност е съвсем ясна.    в представите на което проституцията е недостойно занимание, особено от страна на купувача. Но кои сме ние, дребни и нищожни люде, та да заклеймяваме най-древната професия на света и нейните американски следовници? Гнусното при братята американци, купувачи на начинаещи, а и на утвърдени актриси, е, че те даже не са плащали с пари, а с услуги, чрез злоупотреба със служебното си положение. Конфликт на интереси, тоест, е бил наличен. Това, че някакви началници, та били те и американски филмови продуценти, злоупотребяват с власт и морал, не е новина и няма как да бъде. Така е било и така ще си остане. Жалки са обаче двете дузини американски и други актриси, които са се лепнали на телевизорите, за да обяснят на света ужасните си премеждия. В които сами, впрочем, са се нахендрили, и които тлъсто са осребрили. Някои от интервюираните, които уж не били минали през креватите на продуцентите, само били „чули” за безобразията. Но пък си мълчали, незнайно защо, а сега едновременно ги затресла съвестта, и затова се строили като една пред камерите.Глупости на търкалета, ама големи при това. Една-две от девойките, нещо недочули и недоразбрали, наивно споделиха, как цял Холивуд знаел за тези позорни практики, които на свой ред далеч не се изчерпвали с братята-злодеи Вайнщайн. Щото и при останалите продуценти и режисьори било същото. Излязоха и стари интервюта от близкото минало. Там например една от актрисите (лека й пръст!) описва как пияна и дрогирана минала през някакъв мъж, сега обаче нищо не помни, но тайно се надява той дано да е бил „Стивън”. Кой пък е този Стивън, всеки с минимални познания в киното, веднага и лесно се сеща. Но, както е известно, тук важи класическото „Дано, Манго, дано, ама надали!”. Както отговорила младата циганка на пожеланието на съпруга си през първата брачна нощ, което той отправил във връзка с нейната девственост.    злоупотреби. Единият от братята полови атлети, Харви, се оказа много близък с една кандидатка за президент на САЩ, също от недалечното минало. В което не би имало нищо осъдително, ако да не беше онова „Всички отлично знаеха” относно сексуално-насилните действия на брат Харви. Но не е само това. Брат Харви и кандидат-президентката били не само видимо близки (има доста снимков материал за това), но той й давал много пари. После двамата заедно отсвирили от състезателната писта единствения свестен кандидат на демократите, а именно достопочтенния сенатор Барни Сандърс. С когото, по мнението на много анализатори, Доналд Тръмп едва ли би се справил на изборите на 8 ноември миналата година. Днес бившата неуспяла кандидатка за президент на света публично се отказа от брат Харви и даже го заклейми. Нагло и лицемерно. Но, естествено, дори не й мина през акъла да върне парите, които братът беше дал за нейната скъпа, бездарна и контрапродуктивна предизборна кампания.Това с върнатите пари стана гротеска и у нас. Доскоро някакъв червен шаман размахваше по телевизиите цветна картинка, на която беше изобразена възрастна жена, която била майка на депутат от ГЕРБ, и, представете си, работела като чистачка! После явно някой каза на шамана, че това е глупост чутовна и зловредна за самото БСП, в резултат на което картинката беше надлежно прибрана. Веднага след това обаче се оказа, че братът на друг депутат, този път от БСП, работел като шеф на организирана престъпна група. Картинка за показване по телевизията, разбира се, в този случай нямаше.    и да е отговорен за него. Което би могло и да е вярно, но май не е. Защото се оказа, че депутатът е в една фирма със съпругата на брата, арестуван в качеството му на бандит и организатор на бандити. Арестувана, прочие, е и съпругата. БСП върна парите, дарени от арестувания като дарение, но така е нагазила в този скандален случай, че за излизането от него ще е боядисана цялата в наситено жълто. Това е пример за тъпото упорство, с което българската политическа класа и по-точно депутатската й част, с ентусиазъм реже клона, в който иначе с нокти и зъби се е вкопчила. Както вече съобщихме на друго място, под дървото има блато, а в него плуват недохранени алигатори и рибки-пиранки. След среща с тях, на сцената излизат героите от филма „Кости” и пълнят черни чували с материал по темата.Разбира се, българката политическа класа се държи неадекватно не само когато е в парламента, но и когато се е изхитрила да изпадне от там. Докато критикуваше, съвсем справедливо впрочем, неспособността на властите да се справят с телефонните кражби и измами, част от демократичната извънпарламентарна опозиция се оказа в една търговска фирма с известния фейсбук продавач на фейкови самолетни билети и на други измислени услуги. С което се доказа отдавна подозираният факт, че не само изкуфели старци, а и млади юпита са склонни да си слагат парите в топла вода и после, след дъжд качулка, да си посипват главата с пепел. Защото глупостта, освен че няма долна и горна граници, не е също така и възрастово лимитирана. Народът е казал, че никога не е толкова късно, че да не можеш да станеш за резил.   Американските политкоректни талибани доста се объркаха и даже се видяха в чудо по случая „Вайнщайн”, щото там „лошите” се оказаха от страната на демократите и няма как той да бъде пришит на „неправилния” президент Тръмп, или, още по-добре, направо на злия диктатор Путин. Но и този грандиозен случай, с няколко десетки (из)насилени актриси, няма как да виси вечно в световното информационно пространство. Ще го захлупят нови скандали, защото хората, включително и великите американци, са смъртни, грешни и уязвими. Поуката е проста, като в басня на Жан дьо Лафонтен. Няма как да си подобрим живота в материално и духовно измерение, ако не си припомним, кои са важните неща. А те са покрив над главата и всеки ден хляб на трапезата, за който да не се срамуваш пред децата си. А също така и кои са нещата, без които можем, и които е желателно да избягваме. Глобалното лицемерие и явната фарисейщина са такива неща, с които може и даже е задължително да се разделим. Макар че надали.\n\n\n                    ", "date": "2017.10.19", "title": "Глобално лицемерие"}
{"url": "http://www.monitor.bg/a/view/16748-%D0%A1%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D0%B5%D1%86-%D0%BA%D0%B0%D1%86%D0%BD%D0%B0-%D0%BD%D0%B0-%D0%B4%D1%8A%D1%80%D0%B2%D0%BE-%D0%B8-%D0%B8%D0%B7%D0%B1%D1%8F%D0%B3%D0%B0/", "text": "\n                    Старозагорец , водач на лек автомобил „Форд- Фокус“ с регистрационен номер СТ 5798 ВР излетя с огромна скорост на централния булевард „Цар Симеон Велики“ и след щастливо „приземяване“ сред клоните на дърво в парк „Артилерийски“ намери сили, за да избяга от местопроизшествието.\n\nСигналът за „паркираното“ насред парковите площи возило е бил подаден към 5,08 часа в четвъртък от неколцина упражняващи се в китайската гимнастика „фалун дафа“, които останали изумени от разкрилата се пред очите им гледка.\n\nСпоред извършващите огледа най-вероятно автомобилът е идвал с голяма скорост по улица „Армейска“ и не е успял да вземе левия завой за булеварда, след което е потрошил три от паркинг-колчетата и прелитайки над тротоара се е спрял в дървото. При удара са се отворили и двете въздушни възглавници, които са спасили шофьора от тежко нараняване.Виновникът за катастрофата се измъкнал през страничното стъкло без дори да направи опит да отвори вратата на купето.\n\nОт ОД на МВР – Стара Загора съобщиха, че собственикът на колата е издирен, но човек дори не знаел, че тя не е на мястото, където я е паркирал ден по-рано.\n\nПредполага се, че катастрофата е предизвикана от крадец, който е побързал да изчезне.\n                    ", "date": "2017.10.19", "title": "Старозагорец кацна на дърво и избяга"}
{"url": "http://www.monitor.bg/a/view/74783-%D0%A1%D0%B8%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D0%94%D0%BE%D0%BB%D0%BE%D1%80%D0%B5%D1%81-%D0%90%D1%80%D1%81%D0%B5%D0%BD%D0%BE%D0%B2%D0%B0-%D0%B8-%D0%97%D0%BB%D0%B0%D1%82%D0%B8-%D0%97%D0%BB%D0%B0%D1%82%D0%B5%D0%B2%D0%97%D0%BB%D0%B0%D1%82%D0%B8%D1%81%D1%82%D0%B8%D1%8F-%D0%B2-%D0%B0%D1%80%D0%B5%D1%81%D1%82%D0%B0-%D0%B7%D0%B0-%D1%81%D1%82%D1%80%D0%B5%D0%BB%D0%B1%D0%B0%D1%82%D0%B0-%D0%B2-%D0%9B%D0%BE%D0%B7%D0%B5%D0%BD%D0%B5%D1%86/", "text": "\n                    Синовете на бившата екоминистърка Долорес Арсенова и на небезизвестния Злати Златев-Златистия са арестувани след вчерашната стрелба в столичния квартал \"Лозенец\" на ул.\"Цветна градина\" 38.\nПри безразборната стрелба нямаше пострадали, но бяха потрошени прозорците на жилище наблизо.  Пред полицията те разказали, че се черпят за новороденото дете на Калоян Арсенов, съобщи \"Телеграф\". Проверка на вестника обаче установила, че това е станало преди 30 дни.\nВсе още не е ясно, чий е пистолетът, но с според разследващите Йордан Златков е признал че той е натиснал спусъка. Оръжието обаче е законно притежавано.\nПрокуратурата обвини сина на крими боса за стрелбата, а наследникът на ексминистърката засега ще е само свидетел по делото. \nСинът на Златистия ще отговаря за квалифицирано хулиганство, защото куршумът, продупчил прозореца на жилище наблизо за малко не спряло в собственика на дома - 30-годишен мъж. \n                    ", "date": "2017.10.19", "title": "Синовете на Долорес Арсенова и Злати Златев-Златистия в ареста за стрелбата в \"Лозенец\""}
{"url": "http://www.monitor.bg/a/view/51169-18%D0%B3%D0%BE%D0%B4%D0%B8%D1%88%D0%B5%D0%BD-%D0%BF%D1%80%D0%B5%D0%B1%D0%B8-%D1%81%D1%82%D0%B0%D1%80%D0%B5%D1%86-%D0%B7%D0%B0-%D0%BA%D1%83%D1%82%D0%B8%D1%8F-%D1%86%D0%B8%D0%B3%D0%B0%D1%80%D0%B8/", "text": "\n                    18-годишният Стивън Ст. от добричкото село Росица е разследван за грабеж на възрастен мъж от същото село, съобщиха от Окръжен съд – Добрич. Магистратите оставиха без уважение молбата на Стивън за изменение на наложената му мярка за неотклонение „задържане под стража“ в по-лека.\n\nСрещу младежа е предявено обвинение за това, че на 12 август т.г., около 1.00 - 01.30 часа е влязъл в дома на 79-годишния стаарец и отнел движими вещи с намерението противозаконно да ги присвои, като употребил за това сила. Върху главата и тялото на възрастния мъж са били нанесени множество удари с юмруци и тояга, в резултат на което той е получил няколко средни и леки телесни повреди. Пострадалият е бил намерен окървавен и в безпомощно състояние в дома си. Мъжът незабавно е бил настанен за лечение в добричката болница с четири счупени ребра, счупена скула и други наранявания. Разследването е установило, че нападателят е отнел от потърпевшия една кутия цигари и е направил опит да му вземе сумата от 15 лева.\n\nПървоначалната мярка за неотклонение спрямо 18-годишния беше взета на 15 август, като в момента той се намира в отделението за следствени при затвора във Варна. Адвокатът на задържания поиска той да бъде освободен срещу „парична гаранция“ или „подписка“, за да може да се грижи за болната си майка.\n\nСлед преценка на данните по досъдебно производство и позициите на страните, Окръжният съд отхвърли молбата на задържания за изменение на наложената му мярка в по-лека. Съдът намери, че не е отпаднала опасността младежът да се укрие или да извърши друго престъпление. Този извод се подкрепя от факта, че срещу него е повдигнато обвинение за тежко умишлено престъпление, за което се предвижда наказание от 5 до 15 години лишаване от свобода. Не на последно място съдът взе предвид и обремененото съдебно минало на задържания, който в момента изтърпява наказание „пробация“ за извършена от него като непълнолетен кражба. \n                    ", "date": "2017.10.19", "title": "18-годишен преби старец за кутия цигари "}
{"url": "http://www.monitor.bg/a/view/45349-3%D0%B3%D0%BE%D0%B4%D0%B8%D1%88%D0%BD%D0%BE-%D0%B4%D0%B5%D1%82%D0%B5-%D0%BF%D0%B0%D1%84%D0%BA%D0%B0-%D0%B4%D0%B6%D0%BE%D0%B9%D0%BD%D1%82/", "text": "Кадърът качил на стената си любител на дрогата от Козлодуй\n                    Социалните мрежи прегряха от снимка на 3-годишно момиченце, което пафка джойнт. Потресаващият кадър качил на стената си във Фейсбук един от добре познатите любители на дрогата в крайдунавския град Богомил Илиев, популярен сред местните с прозвището си Боко. На нея ясно се вижда, че в някаква мизерна стая, натъпкана с боклуци, детето е захапало ръчно свита цигара, която най-вероятно е с марихуана. Всъщност профилът на 22-годишния циганин е най-безцеремонна реклама на кефа и ползата от употребата на наркотици. Той самият се е щракал много пъти докато си свива марихуана и пуши. И се представя като човек, който обича трева и сгодна жена.А преди около три седмици Боко заяви за вестник „Козлодуй днес”, че според него отглеждането и употребата на канабис в България трябва да се легализира като призна без да се притеснява, че той редовно употребява трева.„Понеже сега е незаконно, ако се легализира, ще е много по-добре. Пуша, когато имам каквито и да било болки. Много пъти съм пушил заради това, че съм си чупил ръцете два-три пъти и тревата успокоява болките. Когато съм нервен, за премахване на напрежението и заради ей такива работи пуша“, казва пред медията Боко. А след това допълва, че има и хора, на които това не им понася: „На някои хора, като пушат трева, им влияе като паника, като параноя, разбирате ли, не им понася на всички хора”, разкрива познавачът. После споделя, че „по другите държави съществуват така наречените кофи шопове, които са легализирани и можеш да си пушиш. То е място за легална продажба на леки наркотици, такива като марихуана и хашиш”. А на въпрос, какво би направил, ако намери поле със засадено канабис, той отговаря: „Ако открия ливада, засадена с канабис, какво ще направя ли?! Хм… Ще я обера, стига да няма охрана и да няма хора”.Досега последователите на Боко в социалната мрежа и органите на реда, явно не са се впечатлявали от това, че той публично изразява влечението си към наркотиците. Но след публикуването на снимката с малкото момиченце с цигара в устата, Фейсбук изригна с лавина от гневни коментари. В някои от тях се твърди, че Боко и брат му не само пушат, но са и дилъри на дрога и е крайно време полицията и прокуратурата да се самосезират. Това явно е стреснало Боко. Постът му с момиченцето от вторник вече не е видим на стената му. Но има хора, които са направили скрийн шот на екрана и разпространяват снимката. \n\n\n                    ", "date": "2017.10.19", "title": "3-годишно дете пафка джойнт"}
{"url": "http://www.monitor.bg/a/view/26409-%D0%9F%D1%83%D1%81%D0%BD%D0%B0%D1%85%D0%B0-%D0%9F%D0%B0%D0%BB%D0%B0%D1%82%D0%B0-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%B0/", "text": "От прокуратурата твърдят, че полицаят е взел 300 лева рушвет в цигарена кутия, за да прикрива ало измамници, парите не са намерени\n                    Началникът на охранителна полиция в 3-то районно управление на полицията Стоян Павлов – Палата, е на свобода с определение на апелативния съд в Пловдив, което е окончателно. Магистратите прецениха, че няма обосновано предположение, че той е извършил престъплението, в което е обвинен, съобщиха от съдебната палата в Пловдив. Полицейският инспектор бе обвинен от прокуратурата, че е взел 300 лева рушвет, скрити в цигарена кутия, за да прикрива ало измами. Пари обаче не са открити, а междувременно Стоян Павлов е бил освободен от работа, докато трае разследването срещу него, научи „Монитор”/”Телеграф”. Според председателя на тройния състав в апелативния съд в Пловдив Милена Рангелова обвинението не е доказано и прокуратурата може да повдигне друго обвинение срещу Павлов, но настоящото юридически не е издържано. Така Стоян Павлов напусна съдебната зала без белезници, като на излизане само заяви, че „това е истината”. Той категорично отрича да е взимал подкупи, за да прикрива извършителите на телефонни измами. „Не може един човек да казва 300 лева без да има снимка. Ние сме виждали уголомени снимки, кутия ако имаше, щеше да е иззета, предварително се маркират пари, а тук има едни твърдения на едни лица. И аз пак казвам, всеки може да намери двама души, които имат проблем по друго дело и да кажат каквото за тях е добре, за да излязат с по-лека мярка за неотклонение”, коментира единият адвокат на Стоян Павлов – Красимир Елдъров. \n                    ", "date": "2017.10.19", "title": "Пуснаха Палата на свобода"}
{"url": "http://www.monitor.bg/a/view/16158-%D0%A1%D0%BC%D0%B5%D0%BD%D1%8F%D1%82-%D0%B8%D0%BC%D0%B5%D0%BD%D0%B0%D1%82%D0%B0-%D0%BD%D0%B0-%D0%BC%D0%B8%D0%BD%D0%B5%D1%80%D0%B0%D0%BB%D0%BD%D0%B8%D1%82%D0%B5-%D0%B2%D0%BE%D0%B4%D0%B8-%D0%BD%D0%B5-%D0%BF%D1%83%D1%81%D0%BA%D0%B0%D0%B9/", "text": "„Горна баня“ може да се прекръсти на „Домус дере“\n                    Бутилиращите компании ще трябва да променят търговските названия на предлаганите от тях минерални и изворни води. Така „Горна баня“ вече ще се казва „Домус дере“, „Хисар“ вече ще казва „Чубан чешма“, а водата „Бачково“ - „Баджова вода“.Според промените имената на минералните и изворните водитрябва да отговарят на наимен„Горна баня“ може да се прекръсти на „Домус дере“ованията на находищетооткъдето се добиват.Според Жана Величкова, изп. директор на Асоциацията на производителите на безалкохолни напитки в България, промените са довели до терминологичен хаос в законопроекта за Закона за храните, обяви тя вчера пред депутатите от икономическата комисия. Организацията й се обяви срещу него в частта за бутилирани води, но от Съюза на безалкохолната промишленост в България го подкрепиха.Според Величкова понятието „извор“ в новия закон, направено и за двете категории натурални минерални и изворни води, е в смислово и терминологично противоречие с останалото законодателство. В момента в законите ни са записани определения „находище за минерална вода“ за концесия и „подземно водно тяло“ за изворните води. Използването на понятието „извор“ или друго, вместо „находище“ - за минералните , респективно „подземно водно тяло“ - за изворнитене може да осигури правилно пренасяне на евродирективатапо въпроса, смята Величкова.От другата браншова организация подкрепиха законопроекта без никакви забележки. В свое становище те посочват, че във връзка със защитата на корпоративни интереси се правят „усилени опити“ да се редактират текстове от внесения за обсъждане от депутатите законопроект, като целта е да се спре приемането на европейските изисквания.Затягат режима за пренос на хлябНовият закон за храните въвежда задължително етикетиране на български език за всички стоки, продавани у нас. Вчера текстовете бяха гласувани на първо четене от депутатите в икономическа комисия към парламента. Други основни промени, които ще бъдат направени, е преминаването на водите към храните, забраната за реклама на стоки с ГМО съставки, забрана за реклама на храни с участието на деца, както и се предвижда да се завишат изискванията към доставчиците на хляб и хлебни изделия. Освен това се предвижда да се въведе специален статут на хранителните добавки.Две са предпоставките за написване на нов закон според Министерството на земеделието - първо, старите текстове вече не са актуални, и второ, по този начин се транспонират изисквания на евродиректива, обясниха от ведомството.Новите промени бяха приветствани от Асоциацията на хлебарите и сладкарите у нас. Според председателя й Марияна Кукушева те ще създадат предпоставки за намаляване на сивия сектор. По думите й в момента 50% от производителите на хляб работят нелегално.\n                    ", "date": "2017.10.19", "title": "Сменят имената на минералните води"}
{"url": "http://www.monitor.bg/a/view/21406-40-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BD%D0%B8%D0%BA%D0%BE%D0%B3%D0%B0-%D0%BD%D0%B5-%D1%81%D0%B0-%D1%81%D0%B8-%D0%BF%D1%80%D0%B0%D0%B2%D0%B8%D0%BB%D0%B8-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%BA%D0%B0/", "text": "На село с повече полици онлайн, отколкото столичани\n                    МАГДАЛЕНА КОВАЧЕВА39,8% от българите никога не са си правили застраховка. Това сочи проучване на една от застраховатевлните компании, проведено през септември. „Прави се това, което е задължително, а другите продукти са по-скоро непознати, леко страшни“, заяви Ясен Къчински, управител на портал за онлайн застраховки.Над 60 на сто от сънародниците ни пък признават, че са сключвали застрахователни полици. Оказва се обаче, че основно прибягваме до задължителната застраховка „Гражданска отговорност“ - 83,2% от всички българи, които са отговорили, че някога са купували застраховки. Останалите доброволни застраховки не са толкова разпространени. Анализът сочи, че 54 на сто от купувалите някога застраховки, което представлява 33% от цялото население над 18 години или около 1,9 млн. души, са си правили една застраховка, различна от „Гражданската“.Според проучването 23,5 на сто от отговорилите са признали, че са застраховали имуществото си. Над 20% от нашенците пък са си правили застраховка „Живот“, като процентът е почти равен с броя на хората, които са си направили полица „Каско“. На последно място се нареждат здравните застраховки, „Злополука“ и т. нар. полица „Помощ при пътуване“.По отношение на онлайн застраховането, което стана възможно от 1 януари 2016 г. данните показват, че 49% от българите знаят, че имат тази възможност, но никога не са го правили. Интересен факт е, че броят на столичаните, които сключват полици от разстояние са по-малко, отколкото хората на село, които прибягват до новата услуга. Сред анкетираните софиянци 5,9% на сто са сключили полица от компютъра си, а за селата делът е - 7,4 на сто. Експертите обясняват този факт с това, че в по-малките населени места опциите за правене на офлайн застраховки, т.е. в офис са доста ограничени, а интернет дава повече възможности за избор.Част от акнетираните са обяснили, че избягват да правят онлайн застраховки, защото все пак им се налага да отиват до офиса на фирмата за да вземат хартиен стикер, например за гражданската на колата си. Другата причина е ниското ниво на доверие в онлайн финансовите услуги в България.За никого не е изненада, че по-богатите българи имат повече застраховки освен задължителните, отколкото хората с по-малко възможности. 70 на сто от гражданите на България, които получават над 2000 лева признават, че са си правили повече от 2-3 застраховки. Но само 20 на сто от тях са поръчвали полиците през Интернет. Къчински обясни това с факта, че въпреки възможността да си седим вкъщи или в офиса и да поръчаме желаната от нас застраховка, то все пак трябва да подписваме документи и да ги връщаме обратно на застрахователното дружество.\n\n\n                    ", "date": "2017.10.19", "title": "40% от българите никога не са си правили застраховка"}
{"url": "http://www.monitor.bg/a/view/672-782-%D0%B1%D0%BB%D0%BE%D0%BA%D0%B0-%D0%B2%D0%B5%D1%87%D0%B5-%D1%81%D0%B0-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%BE-%D1%81%D0%B0%D0%BD%D0%B8%D1%80%D0%B0%D0%BD%D0%B8/", "text": "\n                    Общо 782 многофамилни жилищни сгради в цялата страна са вече изцяло реновирани и въведени в експлоатация, след като бяха обновени по Националната програма за енергийна ефективност. Към днешна дата облагодетелствани от подобрената жилищна инфраструктура са 93 840 човека, живеещи в тях. Това съобщават от Министерството на регионалното развитие.\n\nИзпълнението на програмата продължава. В процес на изпълнение са строително-монтажни работи по още 612 сгради. Предстои да бъдат реализирани мерки за подобряване на енергийната ефективност по още 628.\n\nОдобрени за реновиране и с вече сключени договори за целево финансиране по Националната програма за енергийна ефективност са общо 2022 многофамилни жилищни сгради. Най-много от тях се намират в Област Бургас - 236, като 75 са вече обновени и въведени в експлоатация, а по 132 са стартирали строително-монтажни дейности. 189 са сградите, които са одобрени за саниране в Област Благоевград, от които 117 са с изпълнени дейности. Трета по брой сключени договори е област Хасково с общо 180 договора и 86 вече изцяло обновени блока.\n                    ", "date": "2017.10.19", "title": "782 блока вече са безплатно санирани"}
{"url": "http://www.monitor.bg/a/view/30707-23-%D0%B1%D0%B8%D0%B7%D0%BD%D0%B5%D1%81-%D0%BF%D1%80%D0%BE%D0%B5%D0%BA%D1%82%D0%B0-%D0%B7%D0%B0-%D0%B1%D0%BB%D0%B8%D0%B7%D0%BE-300-%D0%BC%D0%B8%D0%BB%D0%B8%D0%BE%D0%BD%D0%B0-%D1%80%D0%B0%D0%B7%D0%BA%D1%80%D0%B8%D0%B2%D0%B0%D1%82-%D0%BD%D0%BE%D0%B2%D0%B8-5-000-%D1%80%D0%B0%D0%B1%D0%BE%D1%82%D0%BD%D0%B8-%D0%BC%D0%B5%D1%81%D1%82%D0%B0/", "text": "\n                    От началото на годината съгласно закона за насърчаване на инвестициите са сертифицирани 23 проекта на обща стойност близо 300 милиона лева, които предвиждат разкриването на повече от 5000 нови работни места. Това съобщи при откриването на нов завод за осветителни тела край Пловдив зам.-министърът на икономиката Александър Манолев. Той уточни, че има входирани бизнес проекти за близо 800 милиона лева, които предстои да стартират всеки момент. „Тези цифри не трябва да ни успокояват. Напротив, мотивират ни да бъдем още по-активни, но тези цифри ясно показват, че бизнесът оценява предимствата на България, като дестинация за инвестиции, включително и политическата стабилност, която можем да предложим”, каза Манолев. Той припомни, че предимствата за инвестиции в България са: намаляването на административната тежест, развитието на индустриалните зони, подобряването на връзката между обучение и пазар на труда. „Все повече проекти в България се реализират в сферата на високотехнологичнито производство и услуги”, каза още зам.-министърът. Работните заплати в новия завод край Пловдив са над средното равнище за Пловдив, подчерта главният технически директор на компанията Стефан Кампман. Инвестицията е за близо 50 милиона лева, като вече са назначени 500 работници. Предстои техният брой да достигне до 900. На откриването на новата производствена мощност присъстваха: вицепремиерът Томислав Дончев, кметовете на общините Пловдив и Марица Иван Тотев и Димитър Иванов, депутати и общественици. \n                    ", "date": "2017.10.19", "title": "23 бизнес проекта за близо 300 милиона разкриват нови 5 000 работни места"}
{"url": "http://www.monitor.bg/a/view/36517-%D0%9F%D1%80%D0%BE%D0%B1%D1%83%D1%82%D0%B2%D0%B0%D1%82-%D0%BD%D0%B8-%D0%B7%D0%B0-%D0%B4%D0%BE%D0%BC%D0%B0%D1%88%D0%BD%D0%B8-%D1%85%D1%80%D0%B0%D0%BD%D0%B8-%D0%B1%D1%8A%D0%BA%D0%B0%D0%BD%D0%B8-%D1%81-%D0%BA%D0%BE%D0%BD%D1%81%D0%B5%D1%80%D0%B2%D0%B0%D0%BD%D1%82%D0%B8/", "text": "Потребителски и контролни организация се обединиха срещу фалшивата информация\n                    Продължават опитите на купувачите да бъдат пробутвани храни, произведени по промишлена технология и бъкани с консерванти, но представени, като приготвени по домашна щадяща рецепта. Това съобщи днес изпълнителният директор на Федерацията на потребителите (ФПБ) Емил Георгиев след подписването на Меморандум за сътрудничество между ръководената от него неправителствена организация, БАБХ и КЗП.\n\nТой посочи за пример една от марките майонези. „Знае се, че домашната майонеза се прави от яйца. На етикета на предлаганата като „домашна“ обаче пише, че е използван яйчен прах.\n\n \n\nЯвно в случая става дума за заблуда\n\n \n\nна потребителите“, обясни той. Георгиев добави, че чак за април е насрочено делото във ВАС за отказа на достъп до обществена информация от страна на РЗИ-Смолян по случай с бутилирани натурални води с етикети със заблуждаваща информация\n\nПредседателят на Комисията за защита на потребителите (КЗП) Димитър Маргаритов пък припомни за хванатите детски храни, оказали се произведени по технологията за всички останали. „В някои от тях дори съдържанието беше идентично или то нямаше здравословно отношение към децата“, каза той.\n\nПо повод подписания меморандум между трите организации шефът на КЗП каза, че документът има за цел подобряване на координацията между институциите, в това число и неправителствения сектор, за решаването на натрупаните през годините проблеми на хората. Той даде пример съвместната работа на комисията през активния летен туристически сезон с НАП, икономическа полиция, БАБХ. Маргаритов коментира, че проверките в рамките на тази\n\n \n\nсъвместна работа са подпомогнали не само потребителите, но и бизнеса.\n\n \n\nДиректорът на БАБХ д-р Дамян Илиев каза, че наистина някои неща не са наред с информацията, достигаща до хората и те остават с грешни впечатления. По думите му някои хора активно работят срещу българската хранителна индустрия, която е на високо ниво. „За това искаме да се промени информационната среда по темата. Ние имаме възможности да не допускаме изкривена информация, за това подписваме този меморандум с неправителствени организации. Това не значи, че искаме да крием факти. Абсурдно е да ни се приписват такива намерения“, добави той.\n\nЕмил Георгиев от ФПБ допълни, че е редно прокуратурата да предприема\n\n \n\nмерки срещу разпространителите на невярна информация,\n\n \n\nкоято нерядко всява паника сред хората.\n\nНа въпрос на „Монитор“ за случая с фипронила в яйцата доц. д-р Тодорка Янковска, зам.-изп. директор на БАБХ обясни, че фермите се проверяват всеки месец. „Това е част от засиления контрол. Поне до края на годината ще има ежемесечни инспекции и от нас. Дадено е предписание и на производителите на яйца да правят също проверки“, каза тя и добави, че ще се проверяват и всички партиди, идващи от чужбина, които са без документи, доказващи липсата на фипронил в продуктите.\n\n \n                    ", "date": "2017.10.19", "title": "Пробутват ни за домашни, храни бъкани с консерванти"}
{"url": "http://www.monitor.bg/a/view/87799-%D0%92-%D0%9F%D0%BB%D0%BE%D0%B2%D0%B4%D0%B8%D0%B2-%D0%BF%D1%80%D0%B0%D0%B2%D1%8F%D1%82-%D1%85%D1%8A%D0%B1-%D0%B7%D0%B0-%D0%B5%D1%82%D1%8A%D1%80%D0%B3%D0%BE%D0%B2%D0%B8%D1%8F-%D0%BC%D0%B5%D0%B6%D0%B4%D1%83-%D0%9A%D0%B8%D1%82%D0%B0%D0%B9-%D0%B8-%D0%95%D0%B2%D1%80%D0%BE%D0%BF%D0%B0/", "text": "\n                    До края на ноември, на територията на Тракия икономическа зона, в област Пловдив ще бъде открит логистичен хъб 16+1 за електронна търговия със селскостопански продукти между Китай и страните от Централна и Източна Европа (ЦИЕ). Това стана ясно по време на третата работна среща на областните управители по линия на Инициативата за сътрудничество между страните от ЦИЕ и Китай 16+1. Международният форум е под надслов \"Пловдив - Най-древният град по Пътя на коприната\".\n\nС откриването на Демонстрационен парк за насърчаване на сътрудничеството в областта на земеделието във формат 16+1 ще спомогне за успешното изнасяне на произвежданите в област Пловдив храни, напитки и вина в страните членки на формата, каза в словото си домакинът на форума Областният управител на Пловдив Здравко Димитров.\n\nИнвестициите за Павилион 16+1 за селскостопански продукти и логистичен хъб са предимно китайски и се очаква през следващите години те да се увеличат, каза пред журналисти Васил Гелев - изпълнителен директор на Център за насърчаване на сътрудничеството в областта на селското стопанство между Китай и страните от ЦИЕ към МЗХГ. Очакванията са повече от 100 компании да открият логистични складове на своите фирми, като всяка ще инвестира около половин милион евро, каза Гелев.\n\nКитайските инвестиции в Европейския съюз през 2016 г. са нараснали със 76%до 35,1 млрд. евро.\n                    ", "date": "2017.10.19", "title": "В Пловдив правят хъб за е-търговия между Китай и Европа"}
{"url": "http://www.monitor.bg/a/view/58854-52-%D0%BC%D0%BB%D1%80%D0%B4-%D0%BB%D0%B2-%D1%81%D0%B0-%D0%BF%D1%80%D0%B8%D1%85%D0%BE%D0%B4%D0%B8%D1%82%D0%B5-%D0%BE%D1%82-65-%D0%BC%D0%BB%D0%BD-%D1%87%D1%83%D0%B6%D0%B4%D0%B8-%D1%82%D1%83%D1%80%D0%B8%D1%81%D1%82%D0%B8/", "text": "Ръст от почти 10 на сто на посещенията, отчете министър Ангелкова\n                    Близо 5,2 млрд. лв. са приходите от чуждестранен туризъм у нас от януари до август 2017 г., като се отчита ръст от близо 10% спрямо същия период на миналата година. Това каза министърът на туризма Николина Ангелкова пред Нова ТВ. Тя посочи още, че само за летните месеци от юни до август постъпленията са повече от 3,7 млрд. лв., което е с 8 на сто повече в сравнение с този период година по-рано. \nОбщият брой на чуждестранните посещения от началото на годината до август е над 6,5 млн., посочи още министърът. И уточни, че се отчита увеличение от 8 на сто в сравнение със същия период на миналата година. В активните летни месеци чуждестранните посещения у нас са повече от 4,3 млн., което е нарастване от 5,6% спрямо тези месеци на миналата година. По думите й общият брой посещения на чужденци в България за периода януари–август 2017 г. е близо 8,5 млн., като от тях близо 2 млн. са транзитно преминаващи и ние не ги считаме за туристи. \nОтносно начина за отчитане на туристите министър Ангелкова уточни, че се спазва стриктно методиката на Евростат и Световната организация по туризъм (СОТ). За турист ние отчитаме чуждестранен посетител, който има поне една нощувка в място за настаняване, заяви още министърът. Съвместно със СОТ работим по допълнителна методика за събирането на данни за туристите, с която да се включат данни за това кой къде отива, така ще има по-задълбочена информация за чуждестранните посетители.  \nПрогнозите за предстоящия зимен сезон също са оптимистични, като се очаква да се отбележи ръст между 5 и 10 на сто, съобщи министър Ангелкова. Тя уточни, че това са първоначални данни на основа на ранните записвания. Общият брой посещения на чуждестранни туристи през миналия зимен сезон 2016/2017 г. беше 1 млн. 476 хил., като ръстът от 19,6% беше най-високият от влизането ни в ЕС през 2007 г. Относно стойността на пакетните ваканции на нашите курорти министърът посочи, че те са изключително добри, съпоставяйки цена и качество. Едно от авторитетните английски издания постави Банско в топ 10 сред курортите за зимен туризъм.  \nСтартираме кампания „Неочаквана ваканция“, с която ще насърчаваме вътрешния туризъм и крилата на сезона. Това е наш основен приоритет в работата на министерството. Тя обясни, че това е инициатива,  която се разработва съвместно с бранша и предвижда чрез томбола да бъдат раздадени като награди 30 почивки. В жребия ще могат да се включат всички туристи, които са направили резервация за ваканция в извън активните месеци, уточни още министърът. Участниците ще трябва да представят направената резервация за почивката.\n                    ", "date": "2017.10.19", "title": "5,2 млрд. лв. са приходите от 6,5 млн. чужди туристи"}
{"url": "http://www.monitor.bg/a/view/12252-%D0%9F%D1%80%D0%BE%D1%82%D0%B5%D1%81%D1%82%D0%B8-%D0%B7%D0%B0%D1%80%D0%B0%D0%B4%D0%B8-%D1%81%D1%82%D1%80%D0%BE%D0%B5%D0%B6%D0%B8-%D0%B8-17-%D0%B5%D1%82%D0%B0%D0%B6%D0%BD%D0%B0-%D1%81%D0%B3%D1%80%D0%B0%D0%B4%D0%B0-%D0%B8-%D0%B2-%D0%BA%D0%B2%D0%92%D0%B8%D1%82%D0%BE%D1%88%D0%B0/", "text": "\n                    Жителите на столичния кв. „Витоша“ са в протестна готовност, заради застрояването на квартала, липсата на инфраструктура, постоянния строителен шум и замърсяване, транспортния хаос и непрекъснатите задръствания. Последната капка е предстоящият строеж на 17-етажна сграда, съобщи бТВ.\n\nПроблемите на квартала са много, но основния е липса на инфраструктура. Кварталът е пълен предимно с млади хора, с малки деца, а няма тротоари, детски градинки, децата оцеляват между колите и камионите, посочи една от жителките на „Витоша“. Тя добави, че по неофициални данни в квартала има над 40 активни строежа.\nВисоката сграда, която ще бъде построена, е трябвало да бъде 26 метра, а новият главен архитект е допуснал тя да е 52 м, изтъкна друг недоволен жител.\n\nТехни съседи посочиха, че в квартала не могат да влязат линейки или пожарни и че искат Столичната община да поеме ангажимент да се отворят още изходи.\n\nНедоволните жители настояват да се спре строителството, докато не се изгради адекватна инфраструктура.\n\nКметът на район Лозенец Любомир Дреков увери, че максимално бързо ще бъде отворен вход-изток на квартала към бул. „Симеоновско шосе“. Общината освен това е помолила КАТ да увеличи интервала на зелената светлина на светофарите, за да може трафикът да се изтича по-бързо. Разработваме и решение ул. „Ангел Каралийчев“ да бъде продължена до кв. „Кръстова вада“, за да има изход и към бул. „Черни връх“.\n\nДреков посочи още, че според законите у нас никой не може да ограничи частен собственик да се разпорежда с имота си, щом той спазва закона.\n                    ", "date": "2017.10.19", "title": "Протести заради строежи и 17 етажна сграда и в кв.\"Витоша\""}
{"url": "http://www.monitor.bg/a/view/79002-%D0%9D%D0%BE%D0%B2%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D0%B7%D0%B0%D0%BF%D0%BE%D1%87%D0%B2%D0%B0-%D1%81%D1%8A%D1%81-%D1%81%D1%82%D1%83%D0%B4-%D0%B8-%D0%B4%D1%8A%D0%B6%D0%B4/", "text": "\n                    До неделя ни очаква златна есен. От понеделник обаче предстои в страната да нахлуе студен въздух.\n\nТогава ще има понижение на температурите, особено в Западна България. Максималните ще бъдат около 7-8 градуса до 10-12 градуса. Очакват се и интензивни валежи. Във вторник над планините ще вали сняг, прогнозира климатологът доцент Георги Рачев пред Нова тв.\n\n„Топло е времето, трябва да му се радваме, чудесно е, гроздето на някои места направи 24% захарност”, коментира Рачев.\n\nХубавото време над България в момента се дължи на антициклона „Таня”, който вече започва да се разпада.\n\nВ момента над Италия се формира средиземноморски циклон, който ще премине във вторник южно от нашата страна и ще донесе захлаждане и интензивни валежи през първата половина на следващата седмица.\n\nСлед 26 октомври очакваме прословутото сиромашко лято, поясни климатологът. Ще бъде слънчево, а максималните температури ще са около 15-17 градуса.\n\nТази година се очаква по-топла зима с по-малко валежи от миналата година на Балканския полуостров.\n                    ", "date": "2017.10.19", "title": "Новата седмица започва със студ и дъжд"}
{"url": "http://www.monitor.bg/a/view/23438-%D0%91%D1%8A%D0%BB%D0%B3%D0%B0%D1%80%D0%B8%D0%BD-%D1%81%D1%82%D0%B0%D0%BD%D0%B0-%D0%B3%D0%B5%D1%80%D0%BE%D0%B9-%D0%B2-%D0%A2%D1%83%D1%80%D1%86%D0%B8%D1%8F-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D1%81%D0%BF%D0%B0%D1%81%D0%B8-%D0%B1%D0%B5%D0%B1%D0%B5-%D0%B2-%D0%B1%D0%B0%D1%81%D0%B5%D0%B9%D0%BD/", "text": "\n                    Българинът Мирослав Тодоров бе обявен за герой в Турция, след като спаси живота на 18-месечния Мустафа, паднал с бебешката количка в басейн.\nИнцидентът станал на 8 октомври в турския град Елазъ, съобщи в. \"Elazığ Haber\". \n18-месечният Мустафа бил изведен с бебешката си количка на двора на жилищна кооперация от леля си. Жената обаче оставила детето, за да отиде да си измие ръцете. В този момент количката, която най-вероятно не била застопорена със спирачката, започнала да се движи и паднала с бебето в басейна.\nБългаринът Мирослав Тодоров, който работи в електроцентрала в град Елазъ и живее на третия етаж на кооперацията, вижда всичко и се втурва да помогне.\n\"Бях на терасата, разговарях по телефона. Видях как детето пада в басейна, в началото не повярвах. Затичах се надолу по стълбите - падах, ставах, падах, ставах, но стигнах до басейна. Скочих вътре и извадих детето“, разказва Тодоров. \nВеднага на място пристига медицински екип. Лекарите се борят неистово за живота на Мустафа, чието сърце спира на два пъти. Близо 40 минути медиците реанимират момченцето, което е транспортирано в критично състояние в близката болница. Там лекарите успяват да го стабилизират и са категорични, че само бързата реакция на българина е спасила живота на Мустафа. \nМомченцето все още е в болница и се възстановява, но лекарите ще го изпишат до няколко дни.\nМедиите в южната ни съседка и родителите на 18-месечното момченце обявиха Мирослав Тодоров за герой. \nНа 26 май 2012 г. на плажа Уест Уитъринг в Съсекс 32-годишният Пламен Петков се хвърли в морето и спаси 5-годишно момиченце, но не успя да достигне брега и се удави. Петков, който беше от Враца, живеел в Сътън, графство Съри.\nБългаринът бе обявен за герой във Великобритания, а през 2014 г. на церемония в Бъкингамския дворец британският престолонаследник принц Чарлс връчи на майката на Пламен кралския Орден за храброст.\n                    ", "date": "2017.10.19", "title": "Българин стана герой в Турция, след като спаси бебе в басейн"}
{"url": "http://www.monitor.bg/a/view/24015-%D0%9D%D0%B0%D0%B4%D0%B7%D0%B8%D1%80%D0%B0%D1%82%D0%B5%D0%BB-%D0%BE%D1%82-%D0%B7%D0%B0%D1%82%D0%B2%D0%BE%D1%80%D0%B0-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D1%81%D0%BF%D0%B5%D1%87%D0%B5%D0%BB%D0%B8-%D0%BD%D0%B0-%D0%BB%D0%BE%D1%82%D0%B0%D1%80%D0%B8%D1%8F-100-%D0%B1%D0%BE%D0%BD%D0%B0/", "text": "\n                    Надзирател от затвора в Пазарджик спечели 100 000 лв. от Националната лотария. Късметлията Ангел Филев се похвали пред камерите на Нова тв, че внушителната сума ще му дойде добре. Тя му се паднала от билет, който баща му купил и му подарил. Възрастният човек често взимал билетчета и имал тръпка от очакването, че може да удари печалба. Той обаче едва ли си е мислел, че ще зарадва сина си със 100 000 лв. Преди време от друг талон родителят спечелил 250 лв. Служителят на местата за лишаване от свобода също играел лотария, но досега не е печелил нищо по-голямо. Когато изтрил талона с печалбата от 100 000 лв. не повярвал на очите си и дори отишъл до павилиона да пита продавачката  дали е истина. Печелившият билет е от играта „Ново бинго“. Колегите на Филев искрено се радват на неочакваното му забогатяване и му пожелават да си харчи печалбата със здраве и разум.В същото теглене друг пазарджиклия – Иван Петров, удари 10 000 лева от „Околосветско пътешествие“, а преди месеци служител на охраната в пазарджишкия съд също бе ощастливен от крупна сума от билет на Националната лотария.\n                    ", "date": "2017.10.19", "title": "Надзирател от затвора в Пазарджик спечели на лотария 100 бона"}
{"url": "http://www.monitor.bg/a/view/36604-%D0%92%D0%B5%D0%BB%D0%B8%D0%BD%D0%B3%D1%80%D0%B0%D0%B4-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D1%82%D0%BE%D0%BF%D0%BB%D0%B8-%D1%81-%D0%B3%D0%B5%D0%BE%D1%82%D0%B5%D1%80%D0%BC%D0%B0%D0%BB%D0%BD%D0%B0-%D0%B5%D0%BD%D0%B5%D1%80%D0%B3%D0%B8%D1%8F/", "text": "\n                    Геотермалното отопление в общините с минерални води може да бъде използвано като мярка за намаляване на замърсяването на въздуха от битовото отопление. Това каза министърът на околната среда и водите Нено Димов  във Велинград на среща с кмета Костадин Коев, представители на туристическия бранш и граждани. „Проект със захранване на общински сгради и частни домакинства може да попадне в обхвата на Оперативна програма „Околна среда ‎2014-2020“  и да получи финансиране“, увери министърът.Проектът може да се разработи като  пилотен и да послужи за пример на други общини с минерални извори. За да бъде финансиран по европейската програма, проектът трябва да е в един район или квартал, за да може да се направят измервания преди и след реализацията и да се покаже ефектът от инвестицията, поясни той. „Ако докажем, че след реализацията на проекта намалява нивото на фини прахови частици от битовите отоплителни уреди, ще бъдем убедителни, че инвестицията на европейски средства има екологичен ефект“, категоричен е Нено Димов. Според него това е добър старт и ще бъде първа стъпка за общините, които имат възможност да използват ресурса си от минерални извори. Министърът подчерта, че това е пример за търсене на мерки на ниво кмет и общински съвет и насърчи местните власти да търсят такива начини за подобряване качеството на атмосферния въздух.Във връзка с проекта за добив на волфрам на територията на общината Нено Димов увери, че министерството и РИОСВ – Пазарджик ще продължат да отстояват интересите на гражданите и закона, който ги пази. Той информира гражданите за решението на РИОСВ – Пазарджик да отхвърли ОВОС на проекта за добив на волфрам и увери, че в него са спазени всички законови процедури.На въпрос за финансиране на изграждането на пречиствателна станция за отпадъчни води в района министърът отговори, че не са изпълнени критериите за обединяване на ВиК дружествата в Пазарджишка област и затова няма да може проектът да се финансира по ОПОС. Ще се търсят възможности за финансиране от Предприятието за управление на дейностите по опазване на околната среда за общините с 2000 до 10 000 еквивалент жители, които в момента не попадат в обхвата на финансиране по европейски програми.\n                    ", "date": "2017.10.19", "title": "Велинград може да се топли с геотермална енергия"}
{"url": "http://www.monitor.bg/a/view/40673-%D0%A3%D1%87%D0%B0%D1%82-%D0%B1%D0%B5%D0%BB%D0%BE%D0%B2%D0%BB%D0%B0%D1%81%D0%B8-%D0%BA%D0%B0%D0%BA-%D0%B4%D0%B0-%D1%81%D0%B5-%D0%BF%D0%B0%D0%B7%D1%8F%D1%82-%D0%BE%D1%82-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B8-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8/", "text": "\n                    Съвети как да се пазят от телефонните измамници дават на възрастни хора представители на Общинския комитет на Българския Червен кръст, които правят срещи с пенсионери от селата в Пазарджишко. Такива лекции вече са изнесени пред беловласите баби и дядовци от панагюрските села Бъта и Попинци, които са чули насоки за превенцията срещу ало-мошениците. Координатори от хуманитарната организация освен, че говорят как не трябва да се вярва на молбите за пари по телефона, запознават възрастните хора и с принципите на здравословното хранене, като темите се представят в цялата страна сред хора, ползватели на хранителните помощи, раздавани от Червения кръст. Междувременно от Областната дирекция на полицията в Пазарджик информираха, че са били засечени опити за телефонни измами на възрастни в Пазарджик и Велинград. Измамниците са се свързали по стационарни домашни телефони с потенциалните си жертви и са използвали добре изпитана до момента схема. Първоначално непознат се представя за лекар, който информира, че близък или роднина е пострадал при катастрофа или в резултат на заболяване. За лечението обаче е необходима немалка сума пари и се опитва да убеди възрастната жертва в това. Минути след като разговора приключи на телефона звъни друг измамник и се представя за полицай – инспектор, криминалист, разследващ полицай, следовател, който разследва телефонни измами. Той информира възрастният човек, че измамниците са го нарочили и днес ще го притесняват и заплашват. Мнимият полицай обаче обещава, че ще изпрати на адреса свой „колега”, който да вземе приготвените пари или ценности – златни или сребърни бижута, те ще бъдат белязани и описани, като така ще могат да заловят измамниците и тормозът да бъде  преустановен. Ако жертвата не се поддаде понякога дори отправят открити заплахи и закани за живота на пенсионера или неговите близки.За пореден път ОДМВР-Пазарджик предупреждава хората да са особено бдителни и мнителни по отношения на обаждания от непознати. На всеки вход от жилищен блок, кооперация или къща са раздадени информационни брошури с телефоните на дежурната част на ОДМВР или полицейските управления по места. При съмнения хората да звънят на тях, за да се предпазят от телефонните измами.\n\n \n                    ", "date": "2017.10.19", "title": "Учат беловласи как да се пазят от телефонни измамници"}
{"url": "http://www.monitor.bg/a/view/40678-%D0%92%D0%A1%D0%A1-%D0%B8%D0%B7%D0%B1%D1%80%D0%B0-%D0%93%D0%B5%D0%BE%D1%80%D0%B3%D0%B8-%D0%A7%D0%BE%D0%BB%D0%B0%D0%BA%D0%BE%D0%B2-%D0%B7%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB-%D0%BD%D0%B0-%D0%92%D0%90%D0%A1/", "text": "\n                    Висшият съдебен съвет избра Георги Чолаков за председател на Върховния административен съд (ВАС). Кадровиците на Темида гласуваха с 20 гласа „за” и 4 „против” кандидатурата на върховния съдия. Това е второ гласуване на предложението Чолаков да оглави ВАС, след като предишният състав на ВСС му гласува доверие, но президентът Румен Радев върна указа за назначването му за ново прегласуване.\nСлед днешния вот кадровиците на Темида предлагат за втори път за председател на ВАС Чолаков, като държавният глава е задължен да издаде указ за назначаваното му.                                                                                                                  \n\n\n                    ", "date": "2017.10.19", "title": "ВСС избра Георги Чолаков за председател на ВАС"}
{"url": "http://www.monitor.bg/a/view/11730-%D0%94%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%BE%D1%82%D1%85%D0%B2%D1%8A%D1%80%D0%BB%D0%B8%D1%85%D0%B0-%D0%BD%D0%B0-%D0%BA%D0%BE%D1%81%D1%8A%D0%BC-%D0%B2%D0%B5%D1%82%D0%BE%D1%82%D0%BE-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%B7%D0%B0-%D0%B3%D0%B5%D0%BD%D0%B5%D1%80%D0%B0%D0%BB%D0%B8%D1%82%D0%B5%D1%82%D0%B0/", "text": "\n                    Депутатите отхвърлиха на косъм ветото на президента Румен Радев върху закона за отбраната, с който се предлага генералите, полковниците и висшите офицери да бъдат представяни в НС, както и по-високи изисквания за постоянния секретар в МО.След два часа дебати в зала, „за“ повторното приемане на текстовете гласуваха само 117 от народните представители, при нужните 121 по закон. 73 депутати бяха против, а 21 се въздържаха. Това предизвика силно вълнение в плeнарна зала и бе причина за прегласуване. При него обаче се събраха нужните гласове и ветото бе отхвърлено с помощта на 131 гласа на ГЕРБ, „Обединените патриоти“, „Воля“ и един независим. БСП и един от ДПС бяха против, а всички останали 20 души от ДПС се въздържаха.Това означава, че занапред висшите офицери ще бъдат представяни пред комисията по отбрана в парламента, след като се издаде указа за тяхното повишаване в чин. Постоянният секретар на отбраната, която е най-висшата административна длъжност в МО, трябва да е бил поне 3 години на ръководна длъжност, като 1 година от тях в самото ведомство, за да заема този пост. ГЕРБ заявиха, че всъщност така се създава механизъм да се осигури приемственост, а не да има разправа с постоянни секретари, които са неудобни. Така Христо Гаджев от ГЕРБ даде пример със служебния военен министър, който на бързо сменил постоянния секретар на ведомството,  а на негово място назначил човек без един ден стаж в МО. По същия начин за шеф на дирекцията за обществени поръчки е сложен човек, който никога не се е занимавал пряко с това.\"Слагат се хора, които не са компетентни, но са верни – Това е грешен подход“, обясни Гаджев. „Недейте заради един генерал да обиждате целия генералитет“, обърна се пък Владимир Тошев към социалистите. Представянето на висшите офицери пред депутатите гербери и патриоти определиха като механизъм за издигане на авторитета на армията.По време на дебатите от БСП заявиха, че са съгласни с мотивите  на президента Радев, че с повишаване на изискванията за поста постоянен секретар се създава дискриминация. Въвеждането на нов етап в процедурата по издигане на генералитета определиха като излишен и опит за намеса в правомощията на държавния глава да издава укази. Социалистите намекнаха, че настоящият военен министър Красимир Каракачанов незаконно е назначил нов постоянен секретар през май тази година. Според червените в заповедта за избор той е записал нови изисквания, които не фигурират в закона и така го е дописал. Сегашните предложения за промени пък всъщност били опит за легитимиране на тези изисквания. Таско Ерменков пък се зачуди какви ще са правните последици, при условие, че не се въвеждат срокове.\n                    ", "date": "2017.10.19", "title": "Депутатите отхвърлиха на косъм ветото на президента за генералитета"}
{"url": "http://www.monitor.bg/a/view/62455-%D0%A0%D1%83%D0%B8%D0%BD%D0%B8-%D0%B8-%D0%BE%D0%B3%D0%BD%D1%8C%D0%BE%D0%B2%D0%B5-%D1%81%D0%BB%D0%B5%D0%B4-%D0%B1%D1%83%D1%82%D0%BD%D0%B0%D1%82%D0%BE%D1%82%D0%BE-%D0%B3%D0%B5%D1%82%D0%BE-%D0%B2-%D0%9E%D1%80%D0%BB%D0%B0%D0%BD%D0%B4%D0%BE%D0%B2%D1%86%D0%B8/", "text": "\n                    Сринати къщи, огньове и хора, които остават да живеят в руините на сринатите си домове. Такава е картината в ромската махала в столичния квартал \"Орландовци“. Вчера багери и полиция разрушиха къщите. Акцията бе предприета от общината, защото домовете на ромите са били построени върху частен терен. Жителите на махалата са били предупредени, твърдят от администрацията. Ромите обаче не мислят да си тръгват и недоволстват, че кметът не е дошъл да говори с тях. Хората са изкарали нощта под открито небе, край огньове до разрушените си къщи. Над руините дори вече се извисява и нова барака. Собственикът й е категоричен, че ако я съборят, пак ще я вдигне.\n\"Кметът иска мъжете да останат тук да се мъчат, за жените и децата имало място. Мъжете не са ли хора, кметът не е ли мъж?!\", възмути се жителка на махалата пред bTV.\nДруги разказаха, че са им били предложени места, които не стават за живеене даже на фона на предишните им домове: \"В \"Красна поляна\" има едно общежитие, то не става за живеене – хлебарки, дървеници, мирише\", каза един от обитателите\nДецата са спрени от училище, защото били в шок.\n\"Нямаме ни ток, ни вода. Преди години си плащахме, но махнаха електромерите“, обясни друг от жителите на махалата.\n                    ", "date": "2017.10.19", "title": "Руини и огньове след бутнатото гето в \"Орландовци\""}
{"url": "http://www.monitor.bg/a/view/11777-%D0%A6%D0%B2%D0%B5%D1%82%D0%B0%D0%BD%D0%BE%D0%B2-720-%D0%BC%D0%BB%D0%BD%D0%BB%D0%B2-%D0%BF%D0%BE%D0%B2%D0%B5%D1%87%D0%B5-%D0%B7%D0%B0-%D1%80%D0%B0%D0%B1%D0%BE%D1%82%D0%BD%D0%B8-%D0%B7%D0%B0%D0%BF%D0%BB%D0%B0%D1%82%D0%B8-%D0%B2-%D0%B1%D1%8E%D0%B4%D0%B6%D0%B5%D1%82%D0%B0-%D0%B7%D0%B0-2018%D1%82%D0%B0/", "text": "КНСБ  искат 960 млн. лв. отгоре и 10 % скок на възнагражденията на социалните\n                    720 млн. лева повече за фонд работна заплата са предвидени в бюджета за 2018 година. Това заяви председателят на ПГ на ГЕРБ Цветан Цветанов след срещата в НС с президента на КНСБ Пламен Димитров. Именно бюджетът за догодина е била една от темите на разговорите между синдикати и управляващи.За 2017 спрямо 2016-та повишението е било 120 млн. лева, поясни Цветанов.. По думите му са били направени предложения за промени в КТ, но не уточни какви. Впечатлен съм от това, че са направили съответния задълбочен анализ на управленската програма и тези 50 страници ще бъдат дадени на колегите във всичките ресорни комисии, за да могат да се запознаят и да оптимизираме дейността си“, заяви Цветанов.\n\nСиндикатите от своя страна искат 960 млн. лева повече разходи за персонал в бюджета за 2018-та, стана ясно от думите на Димитров след срещата му в НС. „Има сектори, които на този етап не виждаме увеличение на заплатите или поне в степен, в която хората очакват“, каза Димитров и избори няколко държавни агенции, сред които двете приходни администрации, Агенцията за социално подпомагане, Агенцията за заетостта и ГИТ. По думите на Димитров те искат поне 10 % увеличение, което да бъде гарантирано за всички. Същото според него трябва да се направи и за служителите в домовете за стари хора, както вече е направено за НОИ и НЗОК, където заплатите са вдигнати. Според Димитров  е назрял моментът за радикално покачване на заплатите. За първите месеци на тази година скокът бил 11 %, докато за цялата минала година – 10 на сто. \"Минималната работна заплата трябва да бъде увеличавана всяка година с 60-70 лв. и имаме консенсус по този въпрос, защото сме с най-ниските заплати\", заяви Димитров и даде пример със съседна Румъния, където заплата е 320 евро. . Той обяви, че утре ще се види с реални работодатели и представителни на бизнеса.\n                    ", "date": "2017.10.19", "title": "Цветанов: 720 млн.лв. повече за работни заплати в бюджета за 2018-та "}
{"url": "http://www.monitor.bg/a/view/10244-%D0%92%D1%8A%D0%B2-%D0%92%D0%B0%D1%80%D0%BD%D0%B0-%D0%B7%D0%B0%D1%81%D0%B0%D0%B4%D0%B8%D1%85%D0%B0-%D0%BA%D0%B0%D0%B9%D1%81%D0%B8%D0%B5%D0%B2%D0%BE-%D0%B4%D1%80%D1%8A%D0%B2%D1%87%D0%B5-%D0%B2-%D1%83%D0%BB%D0%B8%D1%87%D0%BD%D0%B0-%D0%B4%D1%83%D0%BF%D0%BA%D0%B0/", "text": "\n                    В знак на протест срещу бездействието на общинските чиновници и служби, които трябва да се грижат за поддръжката на уличната мрежа, варненци от Аспарухово засадиха кайсиево дръвче в дупка. Седмица преди това те алармираха за проблема, но никой не им обърна внимание. След това пострадалите от чиновническото безхаберие и непукизъм предупредиха чрез местните медии, че ще засадят дръвче, като апелираха съгражданите си да посочат имената на конкретните виновници, които да изпишат и окачат на клоните на дръвчето на мястото. Дупката е на 20 метра след светофара на отсечката при качването на Аспарухов мост от ул. „Девня”, обясняват инициаторите на протестната акция. Казват, че е с размери около 2 метра и дълбочина над 40 см. и в нея са си изпотрошили колите десетки преминаващи. Те запълнили огромната дупка с 3 чувала чакъл и 2 чувала пясък, които докарали с личните си автомобили. На посятото в уличната дупка дръвче поставили и табелка „Кой не си е свършил работата”. Очевидци коментираха, че кайсиевото дръвче е оцеляло само 10 минути, премазано от преминаващите коли, защото е пречело на движението. Въпреки това, организаторите се надяват инициативата им да има нужния ефект и съответните чиновници да се погрижат тази, както и за други дупки по улиците на Варна, да бъдат запълнени по правилния начин. Паметливи варненци припомнят годините когато кмет на града беше Кирил Йорданов, а улиците на Варна наподобяваха лунен пейзаж. Тогава също имаше подобни акции, като недоволните от уличните дупки варненци ги кръщаваха на името на кмета или на неговите заместници, отговорни за това положение. Така чиновниците се задействаха бързо и обикновено в самия ден, когато медиите снимаха поредната дупка с нечие име, тя беше запълвана и надлежно асфалтирана. До следващия път!\n                    ", "date": "2017.10.19", "title": "Във Варна засадиха кайсиево дръвче в улична дупка"}
{"url": "http://www.monitor.bg/a/view/63682-%D0%95%D0%B2%D0%B0%D0%BA%D1%83%D0%B8%D1%80%D0%B0%D1%85%D0%B0-%D1%83%D1%87%D0%B8%D0%BB%D0%B8%D1%89%D0%B5-%D0%B7%D0%B0%D1%80%D0%B0%D0%B4%D0%B8-%D0%B8%D0%B7%D1%82%D0%B8%D1%87%D0%B0%D0%BD%D0%B5-%D0%BD%D0%B0-%D0%B3%D0%B0%D0%B7/", "text": "\n                    Заради сигнал за изтичане на газ бе евакуирано СУ \" Н. Й. Вапцаров\" в Силистра.\nИнформацията стана достояние на обществеността, след излъчване на живо в социалните мрежи на кадри, направени от ученици. \nОт Областната дирекция на МВР в дунавския град съобщиха, че сигналът е подаден в 9:53 на тел 112. Два противопожарни автомобила на РС \"Пожарна безопасност и защита на населението\" и автопатрули на Районното управление са изпратени на място.\nКато превантивна мярка учениците и персоналът на училището своевременно са изведени на безопасно разстояние, а районът около училището е бил отцепен. \nИзвършеното от операторите на газопреносната система измерване не е установило наличие на газ и около 10.30 часа учебният процес е продължил в нормален ритъм, допълват от МВР.\n                    ", "date": "2017.10.19", "title": "Евакуираха училище заради изтичане на газ"}
{"url": "http://www.monitor.bg/a/view/86108-%D0%96%D0%B5%D0%BD%D0%B8%D1%82%D0%B5-%D0%BF%D0%BE%D0%B2%D0%B5%D0%BB%D0%B8-%D0%A0%D1%83%D1%81%D0%B5-%D0%BD%D0%B0-%D0%B1%D1%83%D0%BD%D1%82-%D1%81%D1%80%D0%B5%D1%89%D1%83-%D1%85%D0%BB%D0%BE%D1%80%D0%B0-%D1%81%D1%82%D0%B0%D0%BD%D0%B0%D1%85%D0%B0-%D0%BF%D0%BE%D1%87%D0%B5%D1%82%D0%BD%D0%B8-%D0%B3%D1%80%D0%B0%D0%B6%D0%B4%D0%B0%D0%BD%D0%B8/", "text": "\n                    Жените, повели преди 30 години русенци на бунт срещу хлорните обгазявания, бяха удостоени със званието „Почетен гражданин на Русе”. На днешното заседание на местния парламент единодушно бе гласувано предложението Цонка Букурова, Дора Бобева, Вяра Георгиева /посмъртно/, Стефка Монова, Албена Велкова, Евгения Желева /посмъртно/ и Мария Варамезова /посмъртно/ да станат носители на високото отличие. Предложението бе на група съветници по повод 30-годишнината от първия протест срещу обгазяванията на Русе, продължили цели осем години.\n\nЕкологичната драма на русенци започва след 1981 г., когато на отсрещния бряг в Гюргево е построен химическият комбинат „Верахим” – гордостта на Елена Чаушеску, съпругата „химик” на румънския диктатор Николае Чаушеску. Хлорната атака става непоносима, но да надигнеш глас в онези времена е все едно да поругаеш добросъседските отношения с братска Румъния. Но шест обикновени жени, озеленителки в „Паркстрой”, не могат повече да мълчат, каквото и да им струва това. На 28 септември 1987 г. повеждат първата екологична демонстрация у нас, без да подозират, че пишат история. В четвъртата и най-многолюдна демонстрация – на 10 февруари 1988 г., известна като „Протестът на майките с количките”, се включва и общественичката Мария Варамезова, която за действията си е изключена от БКП.\n\nТази година в навечерието на 30-годишнината от първия протест четирите жени поведоха шествие по някогашния маршрут. Преди това в в храма „Света Троица” имаше заупокойна молитва в памет на участниците в събитията от 1987 г. и 1988 г., които вече не са между живите.\n                    ", "date": "2017.10.19", "title": "Жените, повели Русе на бунт срещу хлора,  станаха почетни граждани"}
{"url": "http://www.monitor.bg/a/view/11311-%D0%9E%D0%B7-%D0%B3%D0%B5%D0%BD%D0%B5%D1%80%D0%B0%D0%BB-%D0%BE%D1%82-%D0%9C%D0%92%D0%A0-%D0%A2%D0%BE%D0%BD%D1%87%D0%BE-%D0%9C%D0%B8%D1%85%D0%B0%D0%B9%D0%BB%D0%BE%D0%B2-%D0%B2%D0%B7%D0%B5%D0%BC%D0%B0-30-%D0%B1%D0%BE%D0%BD%D0%B0-%D0%BE%D1%82-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0/", "text": "\n                     \n\n \n\n \n\n30 000 лв за нанесени му неимуществени вреди вследствие преживени тежки душевни болки и морални страдания от незаконно повдигнато обвинение ще трябва да изплати прокуратурата на вече пенсионирания генерал-майор от МВР Тончо Михайлов.\n\nРешението, публикувано  на страницата на старозагорския окръжен съд на 18 октомври е  по дело, заведено в резултат на искова молба на бившия директор  на ОД на МВР в Града на липите до лятото на август 2009 година.\n\nВ нея Михайлов твърди, че веднага след пенсионирането си и напускането на МВР е бил привлечен като обвиняем по наказателно общ характер дело и му е била определена мярка за неотклонение парична гаранция в размер на 1 000 лв.\n\nДелото, гледано в ямболския районен съд  приключило с пълното му оневиняване на 8 май 2012 г., но през това време името му било обект на множество публикации в медиите, включено било и в няколко доклада на различни министерства пред ЕК.\n\nВ резултат на тази целенасочена кампания имащият 30 години стаж в редиците на МВР генерал преживял истински стрес и довел до минимум срещите си с познати и  колеги, а здравословното му състояние се влошило.\n\nСъдът в Стара Загора е преценил, че аргументите на пенсионера са сериозни, а становището , изразено от Главна прокуратура, че размерът на иска е прекомерно завишен – не отговаря на действителната обстановка. Освен присъдените 30 бона Михайлов ще трябва да получи и лихвите към сумата за времето от произнасянето на оправдателната присъда до пълното й изплащане. Към нея се прибавят и 1798 лв за направените от ищеца разноски по водените дела.\n\nПаметливи старозагорци припомнят, че генерал-майор Тончо Михайлов беше отстранен от директорския пост след шумно огласени обвинения, че е организирал подслушване на проверяващи работата ми представители на инспектората на МВР. Това станало посредством тайно монтирана в залата, където били изслушвани подчинените му апаратурата.В хода на делата обвинението за подслушването отпадна, не се потвърдиха и други тези на прокуратурата, че висшият служител е подпомагал по някакъв начин организираната престъпност.\n\nОпределението на старозагорския окръжен съд подлежи на обжалване пред апелативния съд в Пловдив.\n                    ", "date": "2017.10.19", "title": "О.з. генерал от МВР Тончо Михайлов взема 30 бона от прокуратурата   "}
{"url": "http://www.monitor.bg/a/view/6293-%D0%9E%D1%82-%D0%95%D0%B2%D0%9D-%D0%B7%D0%B0%D1%8F%D0%B2%D0%B8%D1%85%D0%B0-75-%D0%B0%D0%B2%D0%B0%D1%80%D0%B8%D0%B9%D0%BD%D0%B8-%D0%B5%D0%BA%D0%B8%D0%BF%D0%B0-%D0%B7%D0%B0-%D0%B7%D0%B8%D0%BC%D0%B0%D1%82%D0%B0/", "text": "\n                     \n\n \n\n \n\n75 аварийни екипа ще осигуряват 24-часово дежурство през зимния период декларираха от електроразпределителното дружество ЕвН, като уточняват , че до момента са извършили инспектиране на 56 000 км от мрежите „средно“ и „ниско“ напрежение.\n\nПочистени са били 678 км просеки в гористите местности и са били подменени и ремонтирани 2 908 стълба.Дружеството си е осигурило 367 високопроходими автомобила, 9 моторни шейни , 29 автовишшки и 2 атв-ета, оборудвани с вериги.\n\nАварийните екипи са подсигурени с джипиессистема, сключени са и договори с външни доставчици за осигуряване на допълнителен персонал при необходимост.\n\nСамо през т.г.. дружеството е вложило над 3 млн. лв. за полагане на подземни кабелни линии в обслужвания регион.\n\n \n                    ", "date": "2017.10.19", "title": "От ЕвН заявиха 75 аварийни екипа за зимата   "}
{"url": "http://www.monitor.bg/a/view/15066-%D0%9A%D1%80%D1%8A%D1%89%D0%B0%D0%B2%D0%B0%D1%82-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%BE-1000-%D0%BD%D0%BE%D0%B2%D0%BE%D1%80%D0%BE%D0%B4%D0%B5%D0%BD%D0%B8/", "text": "\n                    Хиляда новородени бебета ще бъдат кръстени безплатно на 22 октомври. Инициативата е на кампанията в подкрепа на раждаемостта „Направи го за България“ и се осъществява под патронажа на патриарх Неофит и Българската православна църква, съобщиха от Синодалната палата.\n\nКръщанетата ще се извършват в София, Пловдив, Варна, Бургас, Стара Загора, Велико Търново, Русе, Враца и Плевен.\n\nВ столицата събитието ще започне в 10.00 часа, в Бургас в 13.00 часа, а в останалите градове то ще е от 11.00 часа, като ритуалът ще се осъществява на групи от по няколко деца.\n\nВ столицата то ще бъде в храма „Света София”. Там децата ще бъдат благословени лично от патриарх Неофит. Груповото кръщане в Пловдив ще бъде в храма „Света Марина”, във Варна в катедралния храм „Успение Богородично”, в Бургас в катедралния храм „Св. Кирил и Методий”, в Русе в храма „Света Троица”, във Велико Търново в църквата „Рождество Богородично”, в Стара Загора в храма „Въведение Богородично”, във Враца в митрополитския храм „Свети Николай“, а в Плевен в храма „Света Параскева“.\n\nСпоред организаторите на кампанията \"Направи го за България\", за по-малко от девет месеца, тя е постигнала забележителни резултати, като в нея са се включили повече от 1200 семейства с новородените си деца. Много от тях са на българи живеещи в чужбина, трети и четвърти деца в семейството, близнаци и дори тризнаци.\n\nПредвижда се тази богоугодна инициатива да не е еднократен акт, а да продължи и за в бъдеще с цел насърчаване на раждаемостта в страната ни, и приелите Свето Кръщение деца на \"Направи го за България\" да навлязат в православната вяра и живот, заявиха от Синодалната палата.\n                    ", "date": "2017.10.19", "title": "Кръщават безплатно 1000 новородени"}
{"url": "http://www.monitor.bg/a/view/87328-100%D0%B3%D0%BE%D0%B4%D0%B8%D1%88%D0%BD%D0%BE-%D0%B4%D1%8A%D1%80%D0%B2%D0%BE-%D1%81%D0%B5-%D1%81%D0%BA%D1%8A%D1%80%D1%88%D0%B8-%D0%B2%D1%8A%D1%80%D1%85%D1%83-%D1%85%D0%BE%D1%82%D0%B5%D0%BB-%D0%B2-%D0%A5%D0%B8%D1%81%D0%B0%D1%80%D1%8F/", "text": "В община Хисаря са описали всички изгнили дървета и търсят фирма със специализирана техника, която да ги отреже\n                    Клон от 100-годишно дърво се скърши в нощта срещу четвъртък в курортния град Хисаря, падайки върху фасадата на местен хотел. Като по чудо при инцидента няма жертви или пострадали туристи. Причина за това е само късния час, при който по тротоара пред хотела не е имало пешеходци.Клонът от дървото се е отчупил около 3 часа през нощта. Хотелът е бил почти пълен с туристи, които чули страшен грохот при откършването на големия клон и още по-силен шум, когато клонът се е стоварил върху хотелската фасада. Туристите и персоналът на хотелчето са се отървали само със силния стрес, тъй като фасадата на сградата е поела тежестта на клона и на удара, но щетите не са големи, съобщиха от хотела. От община Хисаря опровергаха информациите, че туристите са били евакуирани след инцидента. На място са били повикани пожарникари да отрежат скършилия се голям клон.Пред карлово.тв управителката на хотела Надежда Манолова е заявила, че многократно е подавала сигнали до община Хисаря за изгнилото дърво, но оттам не реагирали изобщо. Думите й опроверга зам.-кметът на община Хисаря Тони Илиева, която уточни, че на нея не й е известно в общинската администрация да е подаван такъв сигнал.„Със заповед на кмета на община Хисаря инж. Пенка Дойкова бе сформирана комисия, която описа всички изгнили дървета в общината. Протоколът е готов и сме в процес на избиране на специализирана фирма, която да извърши санитарната сеч. Описани са всички изсъхнали дървета”, обясни Илиева. По думите й дърветата в курортния град са големи и високи, като поради тази причина е необходима вишка с височина над 20 метра, с каквато в общината не разполагат. Зам.-кметът уточни, че откършилото се дърво е зелено и няма външни белези да е било изгнило. За да бъде отрязано, в общината са получили помощ от Пожарната, откъдето ще отрежат и две други дървета в близост до него, които също са се надвесили над банята в парка на Хисаря.Тя уточни, че щетите по хотела не са големи и че е излишно да се създава паника, тъй като е пострадала само тераса на последния хотелски етаж. Предполага се, че хотелът има застраховка, която ще покрие щетите от инцидента. \n                    ", "date": "2017.10.19", "title": "100-годишно дърво се скърши върху хотел в Хисаря"}
{"url": "http://www.monitor.bg/a/view/11658-%D0%9F%D0%BE%D0%B2%D0%B8%D1%88%D0%B8%D1%85%D0%B0-%D0%B7%D0%B0%D0%BF%D0%BB%D0%B0%D1%82%D0%B8%D1%82%D0%B5-%D0%BD%D0%B0-%D0%BC%D0%B5%D0%B4%D0%B8%D1%86%D0%B8-%D0%B2%D1%8A%D0%B2-%D0%92%D1%80%D0%B0%D1%86%D0%B0-%D1%81-30-%D0%BB%D0%B5%D0%B2%D0%B0/", "text": "\n                    С 30 лева скачат заплатите на медицинските специалисти от детските градини и училища във Враца. Благата вест съобщиха от общината в деня, в който павославната църква чества Свети Иван Рилски Чудотворец  и Деня на българския лекар. От 1 октомври основното възнаграждение на медиците става 550  лв., уточняват от управата. Увеличението е станало възможно след оптимизация на числения състав, без това да доведе до съкращения на специалисти.\nС бюджета за следващата година отново ще се търси възможност за увеличаване на възнагражденията на работещите в сектора, уваряват от общината.\n                    ", "date": "2017.10.19", "title": "Повишиха заплатите на медици във Враца с 30 лева"}
{"url": "http://www.monitor.bg/a/view/70367-%D0%91%D0%A1%D0%9F-%D0%B8%D1%81%D0%BA%D0%B0-%D0%BE%D1%81%D1%82%D0%B0%D0%B2%D0%BA%D0%B8-%D0%B2-%D0%BA%D0%B0%D0%B1%D0%B8%D0%BD%D0%B5%D1%82%D0%B0-%D0%93%D0%95%D0%A0%D0%91-%D1%81%D1%8A%D0%B7%D0%B4%D0%B0%D0%B2%D0%B0%D1%82%D0%B5-%D1%84%D0%B0%D0%BB%D1%88%D0%B8%D0%B2%D0%B8-%D0%BD%D0%BE%D0%B2%D0%B8%D0%BD%D0%B8/", "text": "\n                    БСП поиска оставките на вицепремиера Валери Симеонов и вътрешния министър Валентин Радев, а поводът е решението на кабинета оградата на границата с Турция да бъде обявена за стратегически обект. Според социалистите това се прави с цел цензура, за да се спрат всички разследвания за нередности около оградата и дори заподозряха, че това се прави именно заради разследванията на соцдепутата Елена Йончева. По думите на лидера Корнелия Нинова с това се целяло ограничаване на достъпа на журналисти и граждани до района. В декларация от името на парламентарната група на Нинова обяви днес, че Йончева вече три месеца снима кадри, говори със свидетели, събира документи, с което показвала „отворени шахти”  и „дупки по оградата”. По думите й с обявяването на оградата за обект от значение на националната сигурност се спира не само достъпа до нея, но и се погазва върху свободата на словото, както и върху правото на депутатите да задават въпроси и да показват факти за случващото се по границата.Тя допълни, че всички депутатите от БСП стават съавтори на филма на Йончева и призова всички граждани да станат такива. Наред с това ще покажат филма на Йончева на чуждите посланици. Нинова дори заяви, че ще информира премиера Бойко Борисов за часа на излъчване на филмаВ отговор от ГЕРБ обвиниха социалистите, че с декларации се опитват да вниманието на хората. „Не бих паднал на нивото и да коментирам неща, които не отговарят на истината”, заяви Цветан Цветанов. Той увери, че не се ограничава възможността на тези, които имат данни за престъпления да се сезират компетентните органи и определи като несъстоятелни твърденията на Нинова предвид, че и магистрала „Тракия\" също е обект от националната сигурност. „БСП сезирайте, когато имате достатъчно доказателства, защото точно този институционален подход подхожда на народните представители“, отсече той.Той дори обвини Нинова и БСП, че обичат повече медийното присъствие, да говорят неистини и да  създават фалшиви новини и така да привлича внимание, за да каже, че БСП е алтернатива на управлението.Цветанов изтъкна, че догодина ще има увеличение на доходите на гражданите, а контрабандата е спаднала на 7% е контрабандата, докато при управлението на социалистите била 34 на сто. „При вас подобни новини нямаше как да има”, заяви Цветанов. Той напомни как ГЕРБ финансират кампаниите си напълно прозрачно, за разлика от БСП, визирайки депутата Георги Стоилов, който финансирал кампанията на социалистите, но преди дни бе хванат за организирана престъпна група. Малко по-късно самата Елена Йончева обясни, че прави филма си от три месеца и преди два дни е искала да документира големия изкоп на оградата до Малко Търново. Първо била спряна от Гранична полиция, но след „тежък разговор” достъп все пак и е бил осигурен.\"Държавата налага цензура не само за оградата, но и за всички разследвания на канали за бежанци\", обяви Йончева. Тя не разкри какви нарушения съдържа филма й, но каза: \"През оградата се преминава по-бързо, отколкото минава автобус бежанци през ГКПП\".Междувременно в спора се намесиха  от Обединените патриоти, които излязоха да защитя честта на своя вицепремиер - Валери Симеонов. Волен Сидеров заподозря, че атака на БСП е заради наближаващото БГ председателство на ЕС, където щяло да стане ясно, че управлението на страната е успешно.Искането на оставката само на двама министри пък било тенденциозно. От ДПС пък обясниха, че искат от по-рано оставката на Симеонов, а причината е използването на езика на омразата, които минали границите. \n\n\n                    ", "date": "2017.10.19", "title": "БСП иска оставки в кабинета, ГЕРБ - създавате фалшиви новини"}
{"url": "http://www.monitor.bg/a/view/47763-10-%D0%B1%D0%BE%D0%BD%D0%B0-%D0%BE%D0%B1%D0%B5%D0%B7%D1%89%D0%B5%D1%82%D0%B5%D0%BD%D0%B8%D0%B5-%D0%B7%D0%B0-%D0%BD%D0%B5%D0%BF%D0%BE%D1%87%D0%B8%D1%81%D1%82%D0%B5%D0%BD-%D0%BB%D0%B5%D0%B4-%D0%B2-%D0%A8%D1%83%D0%BC%D0%B5%D0%BD/", "text": "\n                    9880 лева обезщетение за претърпени неимуществени вреди, причинени на 26 януари 2017 заради падане по заледен тротоар трябва да плати на жителка на града Община Шумен. Кметството беше осъдено, тъй като жената се потрошила \"в резултат на неизпълнение от страна на общината на възложените ѝ със закон задължения по осигуряване на безопасно ползване на тротоар – публична общинска собственост чрез свои служители\". Сумата се закръгля на 10 бона с още 120 лева имуществени вреди, а към тях идват и още 1606 лева деловодни разноски, които трябва да поеме също Община Шумен.\nКъм 13 часа на 26 януари Снежина Петрова вървяла с 8-годишната си дъщеря по улиците, като според изложеното в исковата молба до съда улиците и платната не били почистени от сняг. Тръгнала да пресича бул. \"Симеон Велики\" на мястото на пешеходната пътека пред НОИ и по средата между двете платна на т. н. островче се подхлъзнала на непочистен лед и паднала. Изпитала силна болка в левия крак, опитала се да стане, но не могла. Впоследствие се оказало, че скъсала менискус и коленни връзки, а на 31 януари била оперирана. \nЗаради случая Петрова  завела дело срещу община Шумен. Адвокатите на кметството отговорили в писмена защита до съда, че инцидентът е трудова злополука, улиците били почистени от фирмите, наети за снегопочистване. Свидетели опровергали това по време на процеса, като свидетелствали, че на мястото на падането ледът бил 3 пръста и не бил опесъчен. В съдебното решение като виновна за инцидента е посочена общината, а тя може да търси парите си по съдебен път от фирмата-изпълнител на снегопочистването.\n                    ", "date": "2017.10.19", "title": " 10 бона обезщетение за непочистен лед в Шумен"}
