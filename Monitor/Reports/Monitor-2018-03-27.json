{"url": "http://www.monitor.bg/a/view/66136-%D0%92%D1%81%D0%B5%D0%BA%D0%B8-%D1%81%D0%B5%D0%B4%D0%BC%D0%B8-%D1%82%D1%8A%D1%80%D0%B3%D0%BE%D0%B2%D0%B5%D1%86-%D0%BD%D0%B8-%D1%83%D0%B4%D1%80%D1%8F-%D0%B2-%D0%BA%D0%B0%D0%BD%D1%82%D0%B0%D1%80%D0%B0/", "text": "Баби и дядовци цакат клиенти с „черни везни“ на улични сергии\n                    \nВсеки седми търговец ни удря в кантара и ни продава по-малко количество стока, отколкото изписаното на везната. Това показват данни на Държавна агенция за метрологичен и технически надзор (ДАМТН), предоставени на „Монитор“.\n\nОказва се, че от инспектираните през 2017 г. общо 5597 везни за 817 или 14,6% е установено, че не отговарят на законовите изисквания. 261 измервателни уреда пък не са разрешени за използване за търговски плащания. 545 (близо 10%) теглилки са били без знаци, удостоверяващи резултати от извършена проверка, а за 11 броя са открити други несъответствия с изискванията на Закона за измерванията и приложимите наредби, като техническа неизправност и неправилна употреба.\n\nС всяка изминала година обаче\n\nнарушителите се увеличават\n\nПрез 2015 г. фалшивите кантари са били 12,2%, през 2016 г. – 14,2%, а миналата – 14,6%. От държавната агенция обясняват, че този ръст се дължи и на факта, че инспектираните везни са с 1530 повече спрямо тези през 2016 г., както и на засилените масови проверки на пазари и стокови тържища и на проверките във временни пунктове за продажба на сезонни плодове и зеленчуци през летните месеци и есента.\n\n„Нарушенията се дължат предимно на липса на валиден знак от последваща периодична проверка. Везните се проверяват всяка година. Повечето нарушения, които откриваме, са за везни с изтекъл срок на валидност. Второто по големина нарушение е ползването на кантари, които не са от одобрен тип по Закона за измерванията“, коментира Павлина Данаилова, директор Дирекция „Метрологичен надзор“ в ДАМТН.\n\nСпоред държавната агенция с неизправни кантари най-често ни цакат по пазарите и тържищата, където близо 34 на сто от проверените устройства са били нередовни. 31,5% пък са хванатите кантари в обектите за измерване на големи товари. Освен това обаче се оказва, че масово ни\n\nмамят и в малките магазинчета, главно в провинцията\n\nНа кантарите на тези търговци не им били направени нужните проверки, които да доказват, че всичко им е наред.\n\nЗа да припечелят някой лев отгоре, бабите и дядовците, които продават по улицата плодове и зеленчуци, произведени в двора, също си спестяват по килце. В повечето пъти обаче те не го правят нарочно, а просто използват кантарите, които имат подръка. „Там се използват най вече везни, които не отговарят на законовите изисквания, т.нар. черни везни. Не се знае как точно измерват и каква е тяхната стабилност. Това са теглилки, които не са разрешени за използване с цел измерване за търговски плащания“, разясни Данаилова. Много често подобни нарушения се срещали и по временните тържища за продажба на грозде, където хората се отбиват, за да си купят материал за вино и ракия.\n\nТрудно е обаче ние като потребители да разберем дали мерилото е разрешено за търговска употреба и дали е преминало изискуемата проверка. Ако има такава, то на уреда трябва да има поставен знак. „За потребителя е важно да се убеди, че\n\nпреди да му бъде измерена покупката, везната показва 0\n\nПри ценоизчисляващите везни да се убеди, че правилно му е въведена цената за 1 кг от продукта. При съмнения за невярно измерване потребителят следва да поиска повторно измерване на продукта, а също и да измери покупката си на контролните везни, каквито има монтирани на пазарите и в големите търговски обекти и да информира управата на пазара за това или да подаде сигнал в ДАМТН“, категорични са от контролния орган.\n\nСигнал за това, че можем да бъдем излъгани в грамажа на покупката, може да бъде много ниската обявена цена за 1 кг продукт спрямо обявените от другите търговци цени за същия продукт.\n\nПрез януари и февруари 2018 г. пък са извършени 543 надзорни проверки на лица, които използват везни, главно в търговската мрежа, използвани за пряка продажба на хранителни стоки, плодове, зеленчуци. Проверените уреди са общо 846.\n\n5 стотачки глоба за\n\nтеглилки менте\n\nОт 200 до 500 лева пък ще трябва да платят юридическите лица, в това число и едноличните търговци, ако бъдат хванати, че правят далавери и цакат клиентите си в грамажа.\n\nПрез миналата година инспекторите на ДАМТН са съставили 688 акта на лицата, които нарушават закона. Санкции са наложени и на двама майстори, които ремонтирали устройства за измерване.\n\nСпоред законовите разпоредби между 100 и 300 лева глоба грози всеки, който е дръзнал да мами клиентите си. Тази сума важи за физическите лица.\n\nСпоред експертите в агенцията обаче много често глобите не се плащат веднага и често се налага да се изпращат покани за доброволно плащане. И ако тогава не се платят, се предават в НАП.\n\nНай-много сигнали се получавали през летния период и месеците септември и октомври, когато хората започват да се подготвят за зимата. В повечето случаи сънародниците ни се жалвали, че вкъщи на домашното кантарче стоката не тежала толкова, колкото е показал кантарът на пазара или сергията.\n\n                    ", "date": "2018.03.27", "title": "Всеки седми търговец  ни удря в кантара"}
{"url": "http://www.monitor.bg/a/view/11077-%D0%9F%D1%80%D0%B8%D0%B7%D0%BE%D0%B2%D0%B0%D0%B2%D0%B0%D1%82-%D0%B4%D0%B0-%D1%81%D0%B5-%D0%BF%D1%83%D1%81%D0%BD%D0%B0%D1%82-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%B0-%D1%83%D0%BB%D0%BE%D0%B2%D0%B5%D0%BD%D0%B8%D1%82%D0%B5-%D1%89%D1%8A%D1%80%D0%BA%D0%B5%D0%BB%D0%B8/", "text": "\n                    Екоинспекцията в Русе призова да бъдат пуснати на свобода всички уловени щъркели, на които населението е оказало помощ в мразовитите дни. До кметовете в областите Русе, Разград и Силистра са изпратени писмени указания за извършването на обходи и информиране на хората, че всеки опит да „одомашняване“ на щъркела може да е пагубен за ориентацията и размножаването му.\n\nВ понеделник експерти са опръстенили и освободили птици от защитения вид, които са били приютени от жители. В инспекцията са постъпили данни за 77 щъркела. В Силистра и Дулово и в селата Межден, Черник, Вокил и Зарица са опръстенени 62 екземпляра, а при 7 от птиците в Черник не е имало физическа възможност да се направи това. В природата са освободени 69 щъркела. Пет птици са били пуснати на свобода преди акцията.\n\nПри два екземпляра са установени чужди пръстени, а един щъркел е имал нараняване и е транспортиран до Спасителния център в Стара Загора.\n\nПредполага се, че освободените птици ще се присъединят към преминаващите през България ята и ще завършат благополучно прелета си.\n                    ", "date": "2018.03.27", "title": "Призовават да се пуснат  на свобода уловените щъркели"}
{"url": "http://www.monitor.bg/a/view/88485-60-%D0%BE%D0%B1%D1%89%D0%B8%D0%BD%D1%81%D0%BA%D0%B8-%D0%BD%D0%B0%D1%80%D0%B5%D0%B4%D0%B1%D0%B8-%D1%81-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%B8-%D1%82%D0%B5%D0%BA%D1%81%D1%82%D0%BE%D0%B2%D0%B5-%D0%B7%D0%B0%D1%81%D0%B5%D1%87%D0%B5-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0/", "text": "\n                    Върховната  административна прокуратура установени 60 наредби с текстове, противоречащи на Закона за местното самоуправление и местната администрация (ЗМСМА) и  Закона за общинската собственост (ЗОС).\n\nСред противоречащите на закона текстова са назначаването на директори на общински предприятия от общинския съвет вместо от кметовете, ограничаване на регистрите за служебно ползване и това че не са предвидени отделни регистри за търговските дружества с общинско участие в капитала, за общинските предприятия, за юридическите лица с нестопанска цел и за гражданските дружества, в които участва общината.\n\nПрокурорите са направили проверка по реда на надзора за законност на Наредби за реда за упражняване на правата на собственик на общините в търговски дружества и общински предприятия.\n\nЗа установените нарушения към момента са подадени 12  протести до административните съдилища. Проверката на ВАП продължава.\n                    ", "date": "2018.03.27", "title": "60 общински наредби с незаконни  текстове засече прокуратурата"}
{"url": "http://www.monitor.bg/a/view/30015-%D0%A4%D0%B8%D1%80%D0%BC%D0%B0-%D1%81-2-%D0%BB%D0%B5%D0%B2%D0%B0-%D0%BA%D0%B0%D0%BF%D0%B8%D1%82%D0%B0%D0%BB-%D0%B1%D0%BB%D0%BE%D0%BA%D0%B8%D1%80%D0%B0-%D1%83%D0%BB%D0%B8%D1%87%D0%BD%D0%B8-%D1%80%D0%B5%D0%BC%D0%BE%D0%BD%D1%82%D0%B8-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2-%D0%B7%D0%B0-7-%D0%BC%D0%B8%D0%BB%D0%B8%D0%BE%D0%BD%D0%B0/", "text": "\n                    Жалба на пътно-строителна фирма от Стара Загора с 2 лева капитал блокира улични ремонти в целия Пловдив за общо 7 милиона лева. Процедурата е задвижена в Комисията за защита на конкуренцията (КЗК) броени дни преди отварянето на офертите, които е трябвало да бъдат разгледани в община Пловдив този вторник от 10 ч. Главният инженер на община Пловдив Йордан Калев останал смаян от поредната атака, която успява да блокира текущите ремонти на улични кратери и полагането на асфалтови настилки в целия град.\n\nФирмата от Стара Загора е атакувала критериите на обществената поръчка. Жалбата в КЗК срещу процедурата в Пловдив е от една страница и е подадена на 23 март, сочи справка в сайта на КЗК. Наред с жалбата срещу обществената поръчка в община Пловдив същата фирма е атакувала и поръчка за ремонт на улици в община Сливен, реконструкцията на водопроводната мрежа в село Главан, община Гълъбово, както и рехабилитацията и реконструкцията на пътната мрежа в община Хисаря. С жалбата на старозагорската фирма ще се забави изборът на изпълнител на ремонти по улиците и в шестте района на Пловдив. За всеки един от районите имало отделени по 1 милион лева. Също 1 милион лева имало и за квартал „Коматево”, където улиците отдавна били за оправяне. Интересът към обществената поръчка за „Текущ ремонт на улици и булеварди на територията на община Пловдив по обособени позиции” е бил голям. Имало подадени 13 оферти от фирми от Пловдив и София, както и от консорциуми. Жалбата ще забави запълването на уличните кратери с месец – два. Предстои от КЗК да се произнесат дали отхвърлят или допускат жалбата на старозагорската фирма, след което спорът вероятно ще се пренесе в съда.\n                    ", "date": "2018.03.27", "title": "Фирма с 2 лева капитал блокира улични ремонти в Пловдив за 7 милиона"}
{"url": "http://www.monitor.bg/a/view/62916-%D0%91%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B8%D0%B2%D0%B8%D0%BA%D0%B0-%D0%BF%D0%BE%D1%81%D0%BB%D0%B0%D0%BD%D0%B8%D0%BA%D0%B0-%D0%BD%D0%B8-%D0%B2-%D0%A0%D1%83%D1%81%D0%B8%D1%8F-%D0%BD%D0%B0-%D0%BA%D0%BE%D0%BD%D1%81%D1%83%D0%BB%D1%82%D0%B0%D1%86%D0%B8%D0%B8/", "text": "\n                    \nПремиерът Бойко Борисов е разпоредил на посланика ни в Русия Бойко Коцев да се прибера у нас, за да проведе консултации с правителството, съобщиха от Министерския съвет. Причината е случая „Скрипал“, както и реакциите, които предизвика в Русия и Европейския съюз. Двама са провели телефонен разговор, в който също са обсъдили последиците от скандала.\n\nНа срещата между ЕС и Турция във Варна председателят на Европейския съвет Доналд Туск обяви, че 14 държави от съюза са решили да изгонят руски дипломати. България за момента не е сред страните, които се включват в акцията. Решение за експулсиране взеха Германия, Франция, Дания, Полша, Чешката република, Литва, Латвия, Естония, Нидерландия, Италия, Финландия, Румъния и Хърватия. Първа подобна стъпка предприе Великобритания, която изгони 23-ма руски дипломати по-рано този месец. Три страни извън ЕС също гонят руски дипломати - САЩ, Канада и Украйна.\n\n\n \n                    ", "date": "2018.03.27", "title": "Борисов привика посланика ни в Русия на консултации"}
{"url": "http://www.monitor.bg/a/view/32487-%D0%A3%D1%87%D0%B5%D0%BD%D0%B8%D1%86%D0%B8-%D0%BF%D1%83%D0%BA%D0%B0%D1%82-%D0%B3%D1%83%D0%BC%D0%B8-%D0%BD%D0%B0-%D0%BA%D0%BE%D0%BB%D0%B8-%D0%B7%D0%B0-%D0%B0%D0%B4%D1%80%D0%B5%D0%BD%D0%B0%D0%BB%D0%B8%D0%BD/", "text": "\n                    Две момчета на 14 и 15 г. от град Лясковец са задържани за извършени серия от злоумишлени посегателства срещу чужди леки автомобили. От началото на март досега двамата тийнейджъри са надупчили гумите на шест леки и един товарен автомобил в Лясковец и Горна Оряховица. Те обаче не се задоволявали само с пукането на гумите, а и с кражба на авторадиокасетофони, пожарогасители  и други вещи от возилата. Разкриването на двамата станало след поредната жалба, постъпила в полицията на 18 март от 36-годишна жена, чийто автомобил също се оказал „жертва” на момчетата. Криминалистите успели доста бързо да разкрият извършителите. По време на разпита тийнейджърите споделили, че са дупчили гумите просто за да си вдигнат адреналина и да видят дали някога ще бъдат хванати. Освен тях в бандата имало и трети младеж, който обаче бил само пасивен наблюдател. Младежите са от добри семейства, не са криминално проявени и досега нямат регистрирани противообществени прояви.\n                    ", "date": "2018.03.27", "title": "Ученици пукат гуми на коли за адреналин"}
{"url": "http://www.monitor.bg/a/view/23909-%D0%94%D1%80%D0%B5%D0%B1%D0%BD%D0%B8%D1%8F-%D0%B1%D0%B8%D0%B7%D0%BD%D0%B5%D1%81-%D0%B2-%D0%91%D1%83%D1%80%D0%B3%D0%B0%D1%81-%D0%BD%D0%B0-%D0%B1%D1%83%D0%BD%D1%82-%D1%81%D1%80%D0%B5%D1%89%D1%83-%D0%BE%D0%B1%D1%89%D0%B8%D0%BD%D1%81%D0%BA%D0%B0-%D0%BD%D0%B0%D1%80%D0%B5%D0%B4%D0%B1%D0%B0-%D0%A2%D1%8A%D1%80%D0%B3%D0%BE%D0%B2%D1%86%D0%B8%D1%82%D0%B5/", "text": "Промените за преместваемите наредби са лобистки, уреждат зетьове на съветници\n                    Промени в общинската наредба за преместваемите обекти взриви дребния бизнес в Бургас. Търговците възроптаха, че промените са лобистки и с тях се цели политизиране на процеса по отдаването под наем на общински павилиони и терени. Недоволните, начело с  председателя на Асоциацията за защита на дребния и среден бизнес Николай Димитров, окупираха вчера общинския съвет и яростно се противопоставиха на промените в наредбата. Така или иначе обаче новите текстове бяха приети, след разгорещени дебати и скандали продължили близо два часа. Взаимните нападки и обиди предизвикаха сериозно напрежение в залата и се наложи трима от присъстващите търговци да бъдат изведени принудително. Промените касаят реда за отдаването под наем на търговските обекти. Досега това бе приоритет на общинснската администрация и районните кметства. С последната редакция на наредбата, комисия от общински съветници вече ще решава с кого да бъдат сключвани договорите. \nСпоред вносителя на докладната - Димитринка Буланова от ГЕРБ, с промените ще се реши проблемът с монопола и това че, едни и същи търговци стопанисват едни и същи обекти. Представители на търговците обаче обявиха, че по този начин Комисията, която ще разпределя обектите за търговия се политизира и ще обслужва лични интереси. За пример те посочиха зетя на председателя на Общинския съвет Костантин Луков, който също имал интерес в този бранш. Настоящият състав на въпросната Комисия ще е основно от общински съветници като не бе прието предложението да има представители от всички политически партии. \nРешението беше посрещнато с освиркване от страна на търговците. Тяхното мнение е, че ще се политизира комисията, която отговаря за отдаването на обектите, тъй като в нея вече няма да има представители на общината. \n\"Зетят на Костантин Луков също е кандидатствал за обекти и то за три позиции, които обекти вече са разработени\", заяви търговецът Владимир Стоянов. \n\"Но, моля ви, аз нямам зет\", контрира председателят на местния парламент. Съветниците от БСП настояха промените да не се приемат, а да се изготви нова наредба, която да се съгласува и с търговците. В подкрепа на дребния бизнес се обявиха и от Реформаторския блок. \"Няма да подкрепя промените, защото предизвикват сериозно недоволство сред търговците, а и се създават предпоставки за липса на прозрачност\", обяви съветникът на РБ Тошко Иванов.\nКметът Димитър Николов взе думата в края на дебата и се опита да вразуми двете страни, но без успех. Той призова за по-голям диалог, за да се преодолеят конфликтите.\n\"Г-н Стойчев до момента контролираше този процес. Моето послание към него бе да не създава проблеми на малките и средните търговци, да имат устойчивост и да инвестират малкото спечелени пари в модернизирането на визия, нови маркетингови политики и да си вадят прехраната. От друга страна при мен на няколко пъти при мен идваха съветници със забележки, че не успявала администрацията да контролира процеса, нямало прозрачност и справедливост. Попитаха ме дали да направят промени в наредбата, които ще доведат до прозрачност и плурализъм, за да се запазят всички пазарни и демократични принципи. Възприех предложенията им, но им припомних, че този бизнес е прекалено малък, за да създаваме несигурност. Според мен трябва да се направи така, че всички мнения на дребните търговци да се разгледат и да се прецени какво може да се включи в наредбата\", каза градоначалникът. В крайна сметка промените бяха приети с мнозинство, а гневните търговци напуснаха залата със закана, че дават наредбата на съд. \n \n                    ", "date": "2018.03.27", "title": "Дребния бизнес в Бургас на бунт срещу общинска наредба Търговците"}
{"url": "http://www.monitor.bg/a/view/57017-%D0%9C%D1%80%D0%B0%D1%87%D0%BD%D0%BE-%D0%B2%D1%80%D0%B5%D0%BC%D0%B5-%D0%B8-%D0%BF%D1%80%D0%B5%D0%B2%D0%B0%D0%BB%D1%8F%D0%B2%D0%B0%D0%BD%D0%B8%D1%8F-%D0%B4%D0%BD%D0%B5%D1%81-%D0%B2-%D1%87%D0%B5%D1%82%D0%B2%D1%8A%D1%80%D1%82%D1%8A%D0%BA-%D0%B7%D0%B0%D0%BF%D0%BE%D1%87%D0%B2%D0%B0-%D0%B7%D0%B0%D1%82%D0%BE%D0%BF%D1%8F%D0%BD%D0%B5/", "text": "\n                    \nДнес преди обяд ще вали в Западна България, а след това дъждът ще се премести в Източна. Валежите ще са краткотрайни, но остава неприятно студено за това време на годината.\n\nНяма да има силен вятър над страната, но нов циклон създава поредните неприятности с мрачно време и превалявания. Утре постепенно слънцето ще завладее западната половина на страната, а в четвъртък и петък ще го видим в пълния му блясък, обясни синоптикът Симеон Матев пред България от еър.\n\n\"Ще ни се стори, че пролетта наистина е дошла\", отбеляза той.\n\nУтре ще бъде мрачно над Южна и Източна България, но тенденцията е към повишаване на температурите. В петък те ще бъдат между 15 и 20 градуса, а в събота ще е още по-топло.\n\nВ неделя на Цветница ни очакват нови превалявания и по-хладно време, но от понеделник ще се радваме на ново затопляне, стана ясно още от прогнозата на синоптика.\n\n                    ", "date": "2018.03.27", "title": "Мрачно време и превалявания днес, в четвъртък започва затопяне"}
{"url": "http://www.monitor.bg/a/view/71092-%D0%9E%D0%B1%D0%BE%D1%80%D0%B8-%D1%81%D1%82%D0%B0%D0%B2%D0%B0%D1%82-%D0%BA%D1%80%D1%8A%D1%87%D0%BC%D0%B8-%D0%B8-%D0%B4%D0%B8%D1%81%D0%BA%D0%BE%D1%82%D0%B5%D0%BA%D0%B8-%D1%81-%D0%BF%D0%B0%D1%80%D0%B8-%D0%BE%D1%82-%D0%95%D0%A1/", "text": "40 инициативни групи се конкурират за 90 млн. евро\n                    \nИзоставени сгради по селата стават кръчми, дискотеки или в тях може да се развива друг бизнес с пари от еврофондовете чрез проекта Revab, съобщи за „Монитор“ Люба Йонкова, координатор в Агенцията за транснационално сътрудничество и развитие на селските райони. „У нас вече има 3 реализирани начинания по него“, обясни тя. „Едното е в родопското село Горно поле, където Благовеста Василева прави ферма и къща за гости. Друго - в самоковското село Алино, където англичаните от Лондон живеещи у нас Тина и Кевин Брасингтън правят от стар хамбар биоферма. Третото подобно и е реализирано в Доспат от Асие Шалганова, като то е станало в сътрудничество с местната инициативна група (МИГ). Може винаги от старо ТКЗС или училище\n\n\n\nили пък общините да отворят хоспис или друга социална сграда“, поясни Йонкова.\n\nСпоред Надя Кадиева, председател на УС на Българската национална ЛИДЕР мрежа сега 40 местни инициативни групи у нас ще могат да кандидатстват с проекти до 1,5 млн. евро, като общият ресурс по Програмата за развитие на селските райони (ПРСР) за целта е приблизително 90 млн. евро.\n\n„Бенефициентите, кандидатстващи по ПРСР работят по няколко направления“, уточни тя. „От една страна са земеделските производители, търсещи еврофинансиране за техника и оборудване, за подобряване на производствения им капацитет. Втора група са предприятията преработващи земеделска продукция – мандри, цехове за фуражи и други. Друга група е бизнесът, свързан с неземеделските дейност,\n\n\n\nВ последните се включват и счетоводните, здравните, информационните и дори медии в селските райони, както и туризмът, който в новия програмен период е с малко повече ограничения“, добави тя.\n\nПо думите й разпределението на средствата зависи от спецификата на съответния район. „В района на Елхово, където работя, те са разпределени по равно между земеделските и неземеделските дейности. Примерно обаче на други места основните пари за бизнеса са насочени извън селското стопанство. Така се проявява и преимуществото на инициативни групи, защото сме в контакт с хората. Опитваме се да анализираме какво би допринесло за развитие на местните общности. Всичко е въпрос на избран път за развитие“, добави Кадиева.\n\nПредседателят на ЛИДЕР асоциацията каза още, че е за наличието на правила. Според нея обаче механичното ограничаване на парите може да провали много хубав проект, само заради дребна сума пари. „В последната година и няколко месеца се\n\n\n\nна стратегиите на МИГ-овете и това забави и нашата работа и това ограничава хоризонтите ни работа. Сродните групи от другите страни от ЕС вече мислят за следващия програмен период“, обясни тя.\n\nЕдна от първите местни инициативни групи е тази за района на Панагюрище, Стрелча и Лесичево. Създадена е през 2006 г. по проект, финансиран от Швейцария. Изпълнителният й директор Лучко Македонски се похвали, че те са единствената група оцеляла по този проект, а останалите са се разпаднали.\n\nНа дискусия с представители на такива групи от цялата страна вчера в София, експерти от Държавен фонд земеделие (ДФЗ) ги посъветваха да искат и референтни оферти от кандидатстващите бенефициенти и така да обосноват предлаганите от тях цени. Според разплащателната агенция по този начин се намаляват рисковете от връщане на парите при проверка от ЕС. Хората от МИГ-овете се интересуваха и от различни административни неясноти, като например колко време е валидно свидетелството за липса на запрещение за наеманите външни оценители на проектите.\n\nНа срещата стана ясно още, че 56 въпроса отправени от инициативните групи към ДФЗ до дни ще бъдат публикувани и ще получат отговори.\n\n\n \n                    ", "date": "2018.03.27", "title": "Обори стават кръчми и дискотеки с пари от ЕС"}
{"url": "http://www.monitor.bg/a/view/76275-%D0%97%D0%B0%D0%BB%D1%8F%D1%82%D0%B0%D1%82%D0%B0-%D1%81-%D0%BA%D0%B8%D1%81%D0%B5%D0%BB%D0%B8%D0%BD%D0%B0-%D0%B6%D0%B5%D0%BD%D0%B0-%D0%B5-%D1%81-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%B7%D0%B0-%D0%B6%D0%B8%D0%B2%D0%BE%D1%82%D0%B0/", "text": "\n                    35-годишната жена, която беше залята с киселина, е с опасност за живота, съобщиха от „Пирогов”. Тя е настанена в болницата с 24% изгаряния по главата, шията и ръцете. Пострадалата беше нападната на столичния булевард „Александър Стамболийски”, близо до кръстовището с „Константин Величков” късно снощи. В момента жената не е контактна. Тепърва предстои вторична оценка, за да се изясни кога ще бъде оперирана, каза пред бТВ Мая Aргирова, началник на Kлиниката по изгаряния. Пострадалата ще влезе в операционната след стабилизиране на показателите ѝ и след допълнителни консултации. Вероятно към момента на нападението жената е напускала работното си място. Все още обаче няма информация за причините и за самоличността на извършителя. Предстои да се изясни и каква точно е течността, с която е залята жената. От МВР съобщават, че на мястото е извършен оглед, иззети са веществени доказателства. По случая е образувано досъдебно производство. Предприети са действия за издирване на извършителя\n                    ", "date": "2018.03.27", "title": "Залятата с киселина жена е с опасност за живота"}
{"url": "http://www.monitor.bg/a/view/54986-%D0%A8%D0%BE%D1%84%D1%8C%D0%BE%D1%80%D0%BA%D0%B0-%D0%B8-%D0%B4%D0%B5%D1%82%D0%B5%D1%82%D0%BE-%D0%B9-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D0%B4%D0%B2%D0%B8%D0%B3%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D0%B4%D0%B6%D0%B8%D0%BF%D0%B0-%D0%B8%D0%B7%D0%BB%D0%B5%D1%82%D1%8F%D0%BB-%D0%BD%D0%B0-50-%D0%BC%D0%B5%D1%82%D1%80%D0%B0/", "text": "\n                    \n30-годишна шофьорка и 11-годишното й дете берат душа в болница, след като майката блъснала луксозния си джип „Ауди Q7” в бетонова преграда. Тежката катастрофа станала в 4,30 часа сутринта в понеделник на изхода на Асеновград, до бензиностанция на голяма верига, в посока Пловдив. Според нощната смяна служители на търговския обект джипът е летял толкова бързо, че те едва успели да видят силуета му и секунди по-късно се чул зверският удар. По думите им най-вероятно скоростта на луксозното возило е била над 150 км/час, но според разследващите това щяло да бъде уточнено с авто-техническа експертиза.\n\nСъс сигурност скоростта е била много висока, защото цялата предна част на джипа е помляна, коментираха полицаи. Двигателят на колата е излетял на над 50 метра от мястото на удара. Части от предницата на тежката кола можеха да бъдат видени в периметър от около 30-40 метра. „Ауди Q7” е много сигурен автомобил и със сигурност това е спасило живота на жената и детето. Ако бяха в друга кола, щяха да са мъртви”, коментираха служители на бензиностанцията. Именно те подали сигнал за катастрофата на 112 в 4,30 часа, когато чули зверския сблъсък. Бетоновата бариера, в която се е ударил джипът, е сложена на пътя заради текущия му цялостен ремонт. На мястото шофьорите трябва да карат с 30 км/час и да преминат в съседна лента, което е обозначено със знаци. Може би заради високата скорост шофьорката не е успяла да види навреме знаците и затова се е блъснала, предполагаха местни хора. Според официалната сводка от полицията в Пловдив джипът не се е блъснал в бетонова бариера на пътя, а е излязъл вдясно извън платното за движение, минал е през канал и е попаднал в нива. На мястото на катастрофата обаче става ясно, че потрошеното возило не е в нива, а се намира на асфалтиран участък от пътя.\n\n\n\nНа жената била взета кръвна проба за алкохол, тъй като състоянието й било много тежко и тя не можела да бъде изпробвана с дрегер. Тя била откарана в болница с гръдно-коремна травма, фрактури на три ребра вдясно и невмоторакс вдясно, съобщиха от Спешното приемно отделение на УМБАЛ „Св. Георги”. Пациентката имала и разкъсване на далака, луксация и счупване на коляно, открита рана на крака, като за част от травмите е била оперирана по спешност. 11-годишното й момиченце е прието в болницата със счупвания на единия глезен и на ключицата. На сутринта край потрошения луксозен джип бяха забелязани служители на пловдивската жандармерия, които според свидетели, пазели автомобила. По случая било образувано досъдебно производство, което трябва да изясни какви са причините за катастрофата.\n\n\n \n                    ", "date": "2018.03.27", "title": "Шофьорка и детето й в болница, двигателят на джипа излетял на 50 метра"}
{"url": "http://www.monitor.bg/a/view/10346-%D0%9C%D0%BE%D1%81%D0%BA%D0%B2%D0%B0-%D0%97%D0%B0%D0%B4-%D0%BF%D1%80%D0%BE%D0%B2%D0%BE%D0%BA%D0%B0%D1%86%D0%B8%D1%8F%D1%82%D0%B0-%D0%B2-%D0%A1%D0%BE%D0%BB%D1%81%D0%B1%D1%8A%D1%80%D0%B8-%D1%81%D1%82%D0%BE%D1%8F%D1%82-%D0%A1%D0%90%D0%A9-%D0%B8-%D0%92%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F/", "text": "\n                    \n\nСлучаят с отровените в Солсбъри бивш руски военен разузнавач Сергей Скрипал и дъщеря му Юлия изостри още повече отношенията между Русия и Запада, изтъкват централните медии в Руската федерация.\n\nЛондон вече изгони 23 руски дипломати в отговор на отравянето, извършено според британските власти с нервнопаралитично вещество, разработено в Съветския съюз. Вчера 21 държави почти синхронно заявиха, че в знак на солидарност с кралството ще експулсират общо 113 руски дипломати, напомня \"Ведомости\". \"Известия\" нарича това \"русофобски флашмоб\".\n\nОтговорът на Русия ще бъде симетричен във всеки отделен случай и най-малкото временно може да наруши дейността \"дори на основните механизми за взаимодействие (. . .) с цял блок от държави\", цитира \"Комерсант\" пост на политолога Фьодор Лукянов в \"Телеграм\". Експертът вижда тук началото на \"многостранна дипломатическа война\".\n\nРазследването на Организацията за забрана на химическите оръжия (ОЗХО), анализираща отровния газ, едва ли ще осигури доказателства, \"които да накарат една или друга страна в конфликта радикално да промени позицията си\", смята наблюдателят Борис Макаренко. Целият Запад категорично разглежда инцидента със Сергей Скрипал като агресивен акт или най-малкото като недопустими действия на територията на държава от НАТО, и кризата набира обороти, констатира пред вестника той.\n\nМосква веднага предупреди, че е готова на огледални мерки, а Вашингтон - че може да предприеме нови стъпки срещу Руската федерация, отбелязва \"Комерсант\".\n\nРуски дипломати не препоръчват на Москва да дава огледален отговор, пише \"Независимая газета\".\n\n\"Това е необмислена, емоционална реакция. Какво предизвика решението за изгонване? Стремеж да бъдат въвлечени редица страни в конфликт с нас. Ако се поддадем на подобно нещо и се въвлечем в конфликт на изкуствена основа, това ще затрудни отношенията ни с още повече страни\", обяснява Андрей Бакланов, зам.-председател на Асоциацията на руските дипломати.\n\nПо думите му \"вместо огледален отговор трябва да бъдат наказани истински (. . .) англичаните\", по чието внушение се предприема западната инициатива.\n\nСпоред експерти на \"РБК\", цитирани от Би Би Си, руските уверения за ответни мерки ще развъртят още повече спиралата на кризата.\n\nДвустранните отношения между Русия и Великобритания са в задънена улица и предстои нова ескалация, казва британският аналитик Ричард Сакуа. А Фьодор Лукянов очаква далеч по-твърди икономически санкции срещу Русия - според него между Москва и Запада започва истинска студена война.\n\nЗад провокацията в Солсбъри стоят САЩ и Великобритания, заяви официалният говорител на руското външно министерство Мария Захарова в ефира на програмата „60 минути“ на тв канала „Русия 1“. Тя мотивира твърдението си с броя на изгонените руски дипломати.\n\n\n\n„Ако не бяха днешните цифри, може би можеше да се запитаме откъде се взе този страшен адски първормънс, който Лондон устрои, и който се явява печелившата страна в тази ситуация. Но в този момент, след като бяха публикувани цифрите, не остава никакво съмнение, че зад тази провокация, стоят силни, могъщи сили, които се намират в САЩ и Великобритания, заяви тя. Захарова подчерта, че Москва не е изненадана и е готова за подобни действия от страна на съюзниците на Великобритания. Тя обясни, че ситуацията се е изяснила след срещата на върха на ЕС. Редица европейски страни, включително Франция, Германия, Полша, прибалтийските страни, Украйна, както и САЩ и Канада предприеха действия за изгонването на повече от 100 руски дипломати във връзка с отравянето на бившия руски шпионин Сергей Скрипал и дъщеря му. Лондон обвини незабавно за този инцидент Русия. Норвегия и Унгария също обявиха, че ще отзоват руски дипломати. Москва ще предприеме мерки спрямо всяка държава, която е изгонила руски дипломати, както и на затварянето на генералното консулство на Русия в Сиатъл, подчерта Захарова.\n\n\"За съжаление нашите западни колеги даже в този ден, вместо като цивилизовани хора да изразят съчувствие и съболезнования към руските граждани, направиха това, което направиха\", заяви тя.\n\n \n\n\n \n\n\n \n                    ", "date": "2018.03.27", "title": "В Москва: Не огледални мерки, а истинско наказание за англичаните"}
{"url": "http://www.monitor.bg/a/view/50666-%D0%9A%D0%BB%D0%BE%D0%B8-%D0%9A%D0%B0%D1%80%D0%B4%D0%B0%D1%88%D0%B8%D1%8F%D0%BD-%D1%81%D0%B5-%D1%81%D1%82%D1%80%D0%B0%D1%85%D1%83%D0%B2%D0%B0-%D0%BE%D1%82-%D0%BA%D1%8A%D1%80%D0%BC%D0%B5%D0%BD%D0%B5%D1%82%D0%BE/", "text": "\n                    \n                                        \n                    Риалити сензацията Клои Кардашиян се страхува от кърменето. Макар още да не е гушнала първата си рожба, 33-годишната красавица има много притеснения около предстоящото раждане и майчинството. Страховете си тя сподели с почитателите си в профила си в Инстаграм. „О, Боже, много се притеснявам от кърменето. Чувам откачени неща, но ще се боря и ще се наслаждавам“, гласят думите й.\n\nДо няколко седмици сестрата на Ким Кардашиян ще роди момиченце. За бременността на звездата се говори от есента, но тя отричаше новината, за да могат „да се радват в тесен кръг възможно най-дълго“. Щастливото събитие Клои оповести със снимка на наедрялото си коремче в социалните мрежи. „Най-голямата ми мечта се сбъдна! Ще имаме бебе. Чаках и се молих, но Господ е имал план от самото начало.“, написа към кадъра тогава тя. Бъдещият татко е 27-годишният баскетболист Тристан Томпсън.\n\n \n\n \n\n \n                    \n                    \n                                    ", "date": "2018.03.27", "title": "Клои Кардашиян се страхува от кърменето"}
{"url": "http://www.monitor.bg/a/view/75875-150-000-%D0%BB%D0%B2-%D0%B2%D0%BE%D0%B4%D1%8F%D1%82-%D0%9A%D0%BE%D0%BC%D0%B0%D0%BD%D0%B4%D0%B0%D1%80%D0%B5%D0%B2-%D0%BA%D1%8A%D0%BC-%D0%9F%D0%B0%D1%82%D1%80%D1%83%D0%BB%D0%BA%D0%B8/", "text": "\n                    Режисьорът Стефан Командарев разкри, че работата по втория филм от планираната му трилогия - „Патрулки“, вече върви на пълни обороти, а бюджетът за заснемането на лентата е в размер на 150 хиляди лева. За продукцията, която ще проследи три истории в нощна София от гледна точка на органите на реда, авторът на „Светът е голям и спасение дебне отвсякъде“ влага всички приходи от последното си заглавие „Посоки“. След като спечели симпатиите на Ума Търман в Кан и грабна няколко отличия по международни фестивали, филмът привлече над 36 хиляди любители на седмото изкуство в киносалоните и у нас.\n\nСамо преди дни Командарев обясни, че следи стриктно за появата на проекта му в торент сайтовете. „След нерегламентираното разпространение на „Посоки” много кина започнаха да свалят филма от програмата си. Всяка стотинка от постъпленията от „Посоки” ще вкараме в новата лента. Но тези средства намаляха драстично заради торентите”, обясни режисьорът пред Нова тв.\n\nМеждувременно „Патрулки“ стана част от селекцията на два престижни европейски форума за копродукции. Третият и последен филм от поредицата пък се очаква да бъде фокусиран върху линейките и техният „живот“ из столичните улици.\n                    ", "date": "2018.03.27", "title": "150 000 лв. водят Командарев към „Патрулки“"}
{"url": "http://www.monitor.bg/a/view/7456-%D0%98%D1%81%D1%82%D0%B5%D1%80%D0%B8%D1%8F-%D0%B2-%D0%9C%D0%B0%D0%B4%D1%80%D0%B8%D0%B4-%D0%9F%D1%80%D0%BE%D0%B4%D0%B0%D0%B4%D0%BE%D1%85%D0%B0-10-000-%D0%B1%D0%B8%D0%BB%D0%B5%D1%82%D0%B0-%D0%B2-%D0%BC%D0%B8%D0%BD%D1%83%D1%82%D0%B0-%D0%B7%D0%B0-%D0%BC%D0%B0%D1%87%D0%B0-%D1%81-%D0%AE%D0%B2%D0%B5%D0%BD%D1%82%D1%83%D1%81/", "text": "4000 „бианконери“ пристигат на „Бернабеу“\n                    \n                                        \n                    Истинска истерия обхвана Мадрид за реванша срещу „Ювентус“ от 1/4-финалите на Шампионската лига, който ще се играе на 11-и април. „Реал“ (Мадрид) продаде само за 8 минути всички билети за домакинския мач от 1/4-финалите на Шампионската лига. Привържениците изкупуваха близо по 10 000 талона в минута, което е нещо невиждано дори за мач от подобно равнище, коментираха от Кралския клуб.\n\nИталианците ще бъдат подкрепяни на стадион „Сантяго Бернабеу“ от 4000 свои привърженици, а останалите 76 000 билета бяха продадени буквално за миг сред феновете на „белите“. Подобна бе истерията и в Италия, където в събота обявиха, че вече няма останали билети за домакинския им мач срещу „Реал“ на 3-и април. Ценните пропуски бяха разпродадени буквално за часове от членовете на „Ювентус“, а поради тази причина дори не се стигна до продажба за масовата публика и отваряне на касите на „Алианц Стейдиъм”.\n\nПритеснение в лагера на „Юве“ преди първия мач пораждат сериозните кадрови проблеми. Халфът Сами Кедира получи контузия на контролата между Германия и Испания и тепърва ще преминава медицински прегледи, за да се види какво е състоянието му. Шансовете да пропусне мача с „Реал“ обаче са големи. В допълнение Миралем Пянич е аут заради наказание, а със санкция е и Бенатия. До последно под въпрос ще е и Алекс Сандро. Федерико Бернардески и Хуан Куадрадо пък със сигурност няма да играят в големия мач, а най-голямата дупка за „бианконерите“ се отваря в халфовата линия. Там Макс Алегри остава с едва четирима вътрешни полузащитници в лицето на Блес Матюиди, Клаудио Маркизио, младия Родриго Бентанкур и твърдата резерва Стефано Стураро.\n\nВ лагера на „Реал“ няма такива проблеми, като от Кралския клуб са твърдо решени да защитят трофея си в турнира на богатите и да затвърдят абсолютната си доминация в Шампионската лига.\n                    \n                    \n                                    ", "date": "2018.03.27", "title": "Истерия в Мадрид: Продадоха 10 000  билета в минута за мача с „Ювентус“"}
{"url": "http://www.monitor.bg/a/view/71920-%D0%95%D0%B4%D0%B8-%D0%AA%D1%80%D0%B2%D0%B0%D0%B9%D0%BD-%D0%BF%D1%80%D0%BE%D0%B4%D0%B0%D0%B2%D0%B0-%D0%BA%D1%8A%D1%89%D0%B0-%D0%B7%D0%B0-20-%D0%BC%D0%BB%D0%BD-%D0%BF%D0%B0%D1%83%D0%BD%D0%B4%D0%B0/", "text": "Домът е на остров пред Маями Бийч, на 50 метра от океана\n                    \nБившият пилот във Формула 1 Еди Ървайн, известен като един от най-големите плейбои в спорта, продава построена от него къща в Маями Бийч за 20,88 милиона паунда. Любопитното е, че той и колегите му постоянно пътуват около света докато собственикът на въпросния дом едва ли би искал да го напусне.\n\n\n\nЛюбопитното е, че сградата, построена над водите във Флорида, е добавила към стойността си 10 милиона паунда само при довършването й миналата година. Защото се знае, че Майим Бийч е купонджийската столица на Източното крайбрежие на Америка и е дестинация за почивка на баровците от цял свят, както и за глезените възпитаници на елитните университети.\n\nНай-интересното е, че къщата на Ървайн е разположена на един от островите край брега и от сушата я разделя около 50 м вода. Както може да се очаква, домът има свой киносалон, но най-впечатляваща е фасадата, обърната към океана, където има лазурен плувен басейн и гигантско джакузи. Там са също двете летни кухни, бани и естествено – плаж.\n\nС разгъната площ от малко над 3000 кв. метра, домът разполага със седем спални, изба и асансьор.\n\n\n\n„Постройката е невероятно атрактивна, коментира агентът по недвижимите имоти Джулиан Джонсън. – Това е не само заради свръхвисокото качество на строителството, а заради югозападното изложение, откриващо изключителна гледка към Маями Бийч. Панорамата е особено впечатляваща вечер, когато светлините огреят града. За залезите пък да не говорим…“\n\nВ последните години Ървайн тотално е загубил интерес към луксозните автомобили и се е пренасочил към строителството на скъпи имоти, коментира още агентът на Calibre International Realty. „Той построи първата си къща в Маями през 2001 г., казва Джонсън. – Оттогава се е заел да строи домове непосредствено срещу водата. На практика строи по една къща на всеки две години. Ървайн обича истински Маями.\n\n\n \n                    ", "date": "2018.03.27", "title": "Еди Ървайн продава къща за 20 млн. паунда"}
{"url": "http://www.monitor.bg/a/view/33782-%D0%94%D0%B6%D0%B5%D0%B9%D0%BC%D0%B8-%D0%9E%D0%A5%D0%B0%D1%80%D0%B0-%D1%81%D0%B5-%D1%81%D1%8A%D0%B1%D1%80%D0%B0-%D1%81-%D0%B3%D0%B0%D0%B4%D0%B6%D0%B5%D1%82%D0%BE/", "text": "\n                    Бившият английски национал и бивш съпруг на манекенката Даниел Лойд - Джейми О`Хара, отново се събра с гаджето си Елизабет Терни. Това стана около три месеца след като двамата в началото на годината обявиха, че слагат край на връзката си.\n\nДжейми и Елизабет се залюбиха по време на ваканция на остров Ибиса, а през ноември обявиха, че са официално сгодени. През януари се разделиха, без да обявят причините за това. Сега обаче Елизабет обяви подновяването на връзката им в социалните мрежи, като пусна и снимка на поредната татуировка, която футболистът си е направил. Естествено – в нейна чест.\n\n„Ние с Елизабет се разделихме и пак се събрахме, написа Джейми от своя страна. – Казано честно, не знам какво й става. В един момент е много любяща, в друг – не. Искам обаче всички да знаят, че тя е първата жена, с която се срещам след развода си с бившата ми съпруга Даниел. Затова толкова много държа на нея.“\n                    ", "date": "2018.03.27", "title": "Джейми О`Хара се събра с гаджето"}
{"url": "http://www.monitor.bg/a/view/24768-%D0%98%D0%B7%D0%BB%D1%8F%D0%B7%D0%BE%D1%85%D0%B0-%D0%B4%D0%B2%D0%B5-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%83%D1%80%D0%B8-%D0%B7%D0%B0-%D0%9C%D0%BE%D0%BD%D0%B4%D0%B8%D0%B0%D0%BB-2026/", "text": "\n                    ФИФА обяви официално две кандидатури за домакинство на световното първенство по футбол през 2026 година. Сред моментните фаворити към днешна дата са Мароко и съвместната номинация на САЩ, Канада и Мексико. Президентът на Световната футболна централа Джани Инфантино описа процеса на кандидатстване като справедлив и прозрачен, а кой ще приеме шампионата на планетата след осем години ще стане ясно на конгреса на ФИФА в Москва през юни.\n\n„Предизвиках всички да посочат организация, която провежда процес на наддаване като справедлив, обективен и прозрачен като този, който ФИФА провежда за Мондиала през 2026 година. Централата е силно критикувана заради това как е провеждала избора на домакинства в миналото. Беше наше задължение да се поучим от това, което се е случило дотук. и да не оставим място за съмнение или субективност. Ето защо правилата на този процес включват най-високите стандарти по отношение на етичното поведение, участието и ангажираността към устойчивостта и правата на човека”, заяви Джани Инфантино.\n                    ", "date": "2018.03.27", "title": "Излязоха две кандидатури за Мондиал 2026"}
{"url": "http://www.monitor.bg/a/view/36065-%D0%A3%D0%95%D0%A4%D0%90-%D0%B2%D1%8A%D0%B2%D0%B5%D0%B6%D0%B4%D0%B0-%D1%87%D0%B5%D1%82%D0%B2%D1%8A%D1%80%D1%82%D0%B0-%D1%81%D0%BC%D1%8F%D0%BD%D0%B0-%D0%B2-%D0%B5%D0%B2%D1%80%D0%BE%D1%82%D1%83%D1%80%D0%BD%D0%B8%D1%80%D0%B8%D1%82%D0%B5/", "text": "\n                    Европейската футболна централа обяви сериозни промени в клубните турнири. От нововъведенията ще бъдат засегнати Шампионската лига, Лига Европа и Суперкупата на Европа, като от следващия сезон всеки един отбор ще може да прави по още една допълнителна смяна. Тя обаче ще бъде разрешена само ако конкретен мач влезе в продължения.\n\nПромяната се отнася за двубоите от елиминационната фаза на Шампионска лига, Лига Европа и финалния мач за Суперкупата на Европа, като всеки един тим пак ще има право на три смени в редовното време, както и една допълнителна при продължения. Също така за предстоящите този сезон финали в трите турнира треньорите имат право да разполагат с цели 23-ма футболисти в групата, а не както досега 18. На скамейката ще бъдат 12 играчи, а идеята е наставниците да имат по-голям избор.\n\nВъвеждат се и нови начални часове. Повечето двубои в Шампионската лига ще започват в 22 часа българско време. По време на груповата фаза обаче две срещи във вторник и две в сряда ще стартират в 19:55 часа. Всички мачове от последния кръг ще се играят по едно и също време.\n                    ", "date": "2018.03.27", "title": "УЕФА въвежда четвърта  смяна в евротурнирите"}
{"url": "http://www.monitor.bg/a/view/5690-%D0%A1%D0%B0%D0%BD%D0%B8-%D0%96%D0%B5%D0%BA%D0%BE%D0%B2%D0%B0-%D1%89%D0%B5-%D1%81%D0%B5-%D1%86%D0%B5%D0%BB%D0%B8-%D0%B2-%D0%BC%D0%B5%D0%B4%D0%B0%D0%BB%D0%B8%D1%82%D0%B5-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%B2-%D0%A1%D0%90%D0%A9/", "text": "Сноубордистката тренира въпреки забраната на лекарите\n                    \nНай-добрата ни сноубордистка Александра Жекова разкри, че мечтае за медал от световното първенство догодина. То ще е в края на януари в американския щат Юта, а трасето за бордъркрос там е подходящо за технични състезателки като нея.\n\n„Досега имам две четвърти места от световни първенства и затова много бих искала да участвам и да спечеля медал в Юта“, сподели 6-ата от олимпийските игри в Пьончан.\n\nЖекова се надява, че до месец ще се възстанови напълно от контузията в рамото, която получи в тренировките за последния старт за Световната купа във Вейзонас (Швейц). Лекарите и треньорът й – баща й Виктор Жеков, я съветвали да спре с тренировките до отминаването на болежките, но 30-годишната спортистка не ги слушала и всеки ден провежда леки занимания.\n\nСани призна, че напоследък се е чувствала емоционално изтощена заради факта, че не постига резултатите, които самата тя очаква. „В последните 4 старта след олимпиадата давах времена в топ 3 на тренировки, но после често бях изхвърляна от трасето от по-груби мои конкурентки. Най-тежко изживях състезанието в Русия, където имах първо време, а отново не стигнах до големия финал. Затова във Вейзонас понатегнах нещата и се получи тази контузия“, сподели Жекова. Именно тези тежки моменти я карали да се замисля дали има смисъл да продължава.\n\nОсвен това наградните фондове на състезанията по бордъркрос са твърде ниски за усилията и риска от контузии, които търпят състезателите, смята Александра, според която едва първите 3 в света могат да живеят добре с парите от стартовете.\n\n„Оттук нататък трябва да взема важни решения за живота си, но все още не съм готова за тях. Състезателният му път винаги е бил за мен като път за личностно развитие“, сподели още сноубордистката с 4 олимпиади зад гърба си.\n\n„Сани има потенциала и физическата подготовка да продължи да се състезава, но това е въпрос на неин личен избор. С всяка изминала година ситуацията в елитния спорт става все по-тежка и аз съм горд с това, което сме постигнали дотук“, заяви Виктор Жеков.\n\nСпоред него интересът към техния спорт в България се е покачил, но е много важно какво се прави за най-добрите ни юноши и девойки, за да продължат. „Преди 4 години на държавни първенства за деца от 8 до 14 г. идваха по 20-ина участници. На последното състезания бяха 93, което е добре. Трябва обаче да се отделят повече пари за юношите, за да тренират качествено и да ходят по всички състезания, иначе сме ги загубили“, заяви Жеков, който е отговорник на направление сноуборд към БФСки.\n\n\n \n                    ", "date": "2018.03.27", "title": "Сани Жекова ще се цели в медалите на световното в САЩ"}
{"url": "http://www.monitor.bg/a/view/42827-%D0%AE%D0%BD%D0%BE%D1%88%D0%B0-%D0%BD%D0%B0-%D0%9B%D0%B5%D0%B2%D1%81%D0%BA%D0%B8-%D0%BF%D1%80%D0%B0%D0%B2%D0%B8-%D1%84%D1%83%D1%80%D0%BE%D1%80-%D0%B2-%D0%90%D0%BD%D0%B3%D0%BB%D0%B8%D1%8F/", "text": "\n                    Юношата на „Левски“ Преслав Боруков прави истински фурор в Англия. Нападателят се разписа за пореден път за втория отбор на „Шефилд Уензди“, донасяйки победата с 2:1 в домакинството на „Ковънтри“. Талантът от школата на „сините“ и съотборниците му в английския тим, заемат второто място в Северната ПДЛ лига, като изостават само с 4 точки от лидера „Нотингам“. Боруков игра цял мач с „Ковънти“, а победното попадение реализира в 65-ата минута. За него това е 14-ти гол през сезона на ниво U19 и U23.\n\nМеждувременно на „Герена“ продължават подготовката си за първия мач от плейофите на Първа лига срещу „Берое“, като треньорът Делио Роси очаква завръщането на ангажираните с националните гарнитури, за да има на разположение пълния си състав. В тима няма оплаквания от контузии, а все още наказание изтърпява Антонио Вутов, който ще пропусне мача със старозагорци.\n\n„Сините“ стартират утре предварителната продажба на билетите за предстоящото домакинство от 27-ич кръг на Първа лига от 17:30 часа на „Герена“, като цените на талоните варират от 7 за Сектор Б до 70 лева за ВИП ложите.\n                    ", "date": "2018.03.27", "title": "Юноша на „Левски“  прави фурор в Англия"}
{"url": "http://www.monitor.bg/a/view/80644-%D0%A7%D0%B5%D1%80%D0%BD%D0%BE-%D0%BC%D0%BE%D1%80%D0%B5-%D0%B3%D1%83%D0%B1%D0%B8-%D0%9E%D0%B3%D0%BD%D1%8F%D0%BD%D0%BE%D0%B2-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D1%81%D0%B5%D0%B7%D0%BE%D0%BD%D0%B0/", "text": "\n                    Неприятни новини застигнаха треньорът на „Черно море“ Илиан Илиев два дни преди старта на битката във втората осмица на Първа лига. Наставникът няма да може да разчита на един от основните си играчи Мариян Огнянов, който ще пропусне срещите на своя тим до края на сезона. Според предварителните прогнози нападателят ще може да започне пълноценни тренировки в средата на май, което на практика означава, че 29-годишният футболист е изиграл последния си мач при загубата с 0:1 от „Локомотив“ (Пловдив) на 18 март.\n\nИменно в този двубой офанзивният футболист получи травма. В момента единият крак на Огнянов е обездвижен с шина за 20 дни заради частично разкъсани връзка на коляното. В средата на април той ще започне раздвижване и рехабилитация, а в края на месеца или началото на май ще поднови пълноценни тренировки. На този етап лекарският щаб на „моряците“ не се ангажира с точна прогноза за завръщането му на терена в игрова обстановка.\n                    ", "date": "2018.03.27", "title": "„Черно море“ губи  Огнянов до края на сезона"}
{"url": "http://www.monitor.bg/a/view/26521-%D0%A5%D1%83%D0%B1%D1%87%D0%B5%D0%B2-%D1%85%D0%BE%D0%BA%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D1%82%D0%B5-%D1%81%D0%BB%D0%B5%D0%B4-%D0%BC%D1%8A%D0%BA%D0%B0%D1%82%D0%B0-%D1%81%D1%80%D0%B5%D1%89%D1%83-%D0%9A%D0%B0%D0%B7%D0%B0%D1%85%D1%81%D1%82%D0%B0%D0%BD/", "text": "Мъри: Дано България спечели групата си в Лигата на нациите\n                    \n\nСелекционерът на националния отбор Петър Хубчев се закани да вземе мерки след слабото представяне срещу Казахстан. Въпреки победата с 2:1 „лъвовете“ показаха безидейна игра, а и веднъж гредата ни помогна. Победното попадение падна чак в последната секунда, когато Бодуров се разписа с глава, а през първото полувреме Ивелин Попов откри резултата от дузпа.\n\nСлед края на мача Хубчев бе ядосан, че играчите му се намират в слаба физическа форма. „Не съм доволен, сподели треньорът. - Най-доброто е резултатът, но той е без значение. При всички положения контролите бяха полезни. Искам да има поне още една контрола преди мача със Словения на 6 септември, но ще е много трудно. През първата част играта ни се получи, но ако се задоволяваме само по едно полувреме, няма да свършим работата си докрай. Много неща искам да променя занапред, но ще коментирам детайли само в съблекалнята. Момчетата много добре разбраха думите ми за физическата им подготовка, наясно са. Доброто от това е, че опитаха да стигнат до максимума на моментните си възможности\", допълни Хубчев.\n\nЗа умората в играчите призна и Бодуров, според когото обаче победата за България е била заслужена. “Изключително тежък мач, на почивката Хубчев ни каза да играем здраво и че все едно резултатът е 0:0, но явно не сме го послушали. Вкарвам рядко, но все важни голове. Аз, а и момчетата се чувствахме много уморени, защото пътувахме, а казахстанците си бяха тук. Това обаче не е оправдание“, допълни Бодуров.\n\nТреньорът на Казахстан Станимир Стоилов пък запази дипломатичност и пожела успех на България в новия турнир Лига на нациите. Мъри за пореден път заяви, че неговият тим е по-слаб като единици, но е показал борбеност и е заслужавал поне равенството. „Добре е, че мачът беше приятелски, но въпреки това имаше много емоции и тръпка да се изправя срещу родината ми, сподели спецът. - Ако трябва да съм честен, реалният резултат беше равен. Честитих на отбора на Хубчев и им пожелах да спечелят Лигата на нациите. Проблемът на България е, че има много малко качествени играчи, които играят във водещи отбори в Европа“, обобщи Мъри.\n\n\n \n\n\n \n                    ", "date": "2018.03.27", "title": "Хубчев хока националите след мъката срещу Казахстан"}
{"url": "http://www.monitor.bg/a/view/81344-%D0%9A%D0%B5%D0%BD%D0%B8%D0%B9%D1%86%D0%B8-%D0%B8-%D0%BC%D0%B0%D1%80%D0%BE%D0%BA%D0%B0%D0%BD%D1%86%D0%B8-%D0%B8%D0%B4%D0%B2%D0%B0%D1%82-%D0%B7%D0%B0-%D0%BC%D0%B0%D1%80%D0%B0%D1%82%D0%BE%D0%BD%D0%B0-%D0%BD%D0%B0-%D0%A1%D1%82%D0%B0%D1%80%D0%B0-%D0%97%D0%B0%D0%B3%D0%BE%D1%80%D0%B0/", "text": "\n                    \nЕдна дузина елитни атлети пристигат у нас за участие в маратона на Стара Загора, който ще се проведе навръх Цветница (1 април). По класическите 42,195 км ще се пусне Ахмет Насеф, който победи в първия маратон от веригата преди две години във Варна. Жененият за българка италианец от мароканско потекло не пропуска стартовете у нас и до последно бе сред кандидатите за големия джакпот преди две години. През 2017 г. той стана шампион на Италия, а личното му постижение е 2.12:22 ч. от Мюнстер 2012 г. Подкрепа на Насеф ще са още двама елитни мароканци - Тарик Бамааруф (2.17:07 ч.) и Мохамед Хаджу (2.14:08).\n\nКонкуренция за първите места ще им правят кенийските бегачи Абел Роб (2.13:06)и Симон Кируи (2.12:21), както и украинецът Артьом Пидубни (2.22 ч).\n\nПри жените респектира името на Рут Матебо, която миналата година грабна големия бонус от 20 000 лв. за най-добро представяне в българската маратонска верига „Бягането като начин на живот“ в рамките на един сезон. До нея ще бягат унгарката Зита Касер с 2.45 и украинката Вира Овчарук с 2.37 ч.\n\nОсвен в класическата дистанция, ще има стартове и в полумаратона, който ще е и национален шампионат, а също на 10,5 км и масов старт за всички възрасти.\n\n \n\n\n \n                    ", "date": "2018.03.27", "title": "Кенийци и мароканци идват за маратона на Стара Загора"}
{"url": "http://www.monitor.bg/a/view/13424-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F-%D0%BA%D0%B0%D0%BD%D0%B8-%D0%91%D0%B5%D1%80%D0%B1%D0%B0%D1%82%D0%BE%D0%B2-%D0%B7%D0%B0-%D1%8E%D0%B1%D0%B8%D0%BB%D0%B5%D1%8F/", "text": "„Червените“ чакат разрешение за бирфест на „Армията“\n                    \n\nРъководството на ЦСКА-София ще покани Димитър Бербатов за 70-годишния юбилей на 5 май. Бившият капитан на националния ни отбор е в списъка на легендите, които ще изиграят демонстративен мач по време на тържествата. Все още обаче не е ясно дали Бербо ще приеме, а причината са обтегнатите му отношения с част от агитката. Както е ясно, нападателят бе на косъм от договор с „Берое“ преди заминаването за Индия, което беше прието като предателство от червените фенове. Заради реакцията на ултрасите в крайна сметка Бербатов не подписа със старозагорци, а след това пусна отворено писмо, опитвайки се да успокои страстите.\n\nМачът между ветераните ще е няколко часа преди гвоздея в програмата – домакинството на „Лудогорец“ на националния стадион. Билетите за двубоя вече са в продажба онлайн, като цените са по 7 и 19,48 лева. Само за два дни бяха разграбени 4 хиляди талона, съобщиха от клуба. Очакванията са „Васил Левски“ да е пълен за мача. Сред плановете на ЦСКА-София за юбилея е и бирфест пред „Армията“, като се очаква разрешение от Столична община. Ще има и концерт с множество популярни певци и групи, а в момента се уточняват детайлите. Самите фенове също подеха няколко инициативи за юбилея, сред най-интересните от които е стикер албум със снимки от паметни победи, който се радва на огромен интерес.\n\n\n \n\n\n \n                    ", "date": "2018.03.27", "title": "ЦСКА-София кани Бербатов за юбилея"}
{"url": "http://www.monitor.bg/a/view/54599-%D0%91%D0%B5%D1%80%D0%BE%D0%B5-%D1%82%D1%8A%D1%80%D1%81%D0%B8-%D0%BF%D0%BE%D0%BF%D1%8A%D0%BB%D0%BD%D0%B5%D0%BD%D0%B8%D1%8F-%D0%BE%D1%82-%D0%9F%D0%BE%D1%80%D1%82%D1%83%D0%B3%D0%B0%D0%BB%D0%B8%D1%8F/", "text": "\n                    \n\n„Берое“ ще се опита да се подсили с нови играчи от португалското първенство, изтече информация от клуба. От няколко дни спортният директор на „заралии“ Валентин Грудев е на скаутска мисия, като наблюдава предимно двубои от второто ниво на местния футбол. Той вече е готов със списък от играчи, който ще предостави на треньора Александър Томаш. В клуба работят усилено по лятната селекция, тъй като тимът има шанс да се класира за евротурнирите. Търсят се вътрешен халф, нападател и флангови играч - крило и бек. В близко време се очаква Валентин Грудев да посети също Кипър и Румъния.\n\n„Зелено-белите“ вече могат да се похвалят с първо ново име. Те са постигнали предварителна договорка с Венцислав Христов. В момента нападателят е част от „Верея“, като договорът му е до края на сезона. Христов веднъж вече носи екипа на „Берое“. В клуба следят внимателно и ситуацията около крилото Педро Еуженио. Той е желан от „Левски“, като договорът му изтича след края на сезона и все още не е подновен.\n\n\n \n\n\n \n                    ", "date": "2018.03.27", "title": "„Берое“ търси попълнения от Португалия"}
{"url": "http://www.monitor.bg/a/view/16221-%D0%A6%D0%B0%D1%80%D1%81%D0%BA%D0%BE-%D1%81%D0%B5%D0%BB%D0%BE-%D1%81-%D0%B1%D0%B8%D0%BB%D0%B5%D1%82%D0%B8-%D0%BF%D0%BE-20-%D0%BB%D0%B5%D0%B2%D0%B0-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D1%81%D0%B5%D0%B7%D0%BE%D0%BD%D0%B0/", "text": "\n                    \n\nНетрадиционно решение взе ръководството на втородивизионния „Царско село“. До края на сезона билетите за всички домакински мачове на непретенциозния тим ще струват по 20 лева. До края на сезона във Втора лига има 9 мача, като в 5 от тях „Царско село“ ще е домакин. От клуба отказаха да разкрият каква е причината за сериозната цена на талоните, която е по-висока от тази на много отбори от елитната група. Първият мач със скъпите билети е този петък, когато играчите на Веселин Великов посрещат „Ботев“ (Гълъбово). След това пък следват домакинства на повечето тимове с амбиции за изкачване в елита - „Ботев“ (Враца), „Монтана“ и „Локомотив“ (София).\n\n„Царско село“ започна по отличен начин пролетния полусезон и записа четири поредни победи след подновяването на шампионата. В момента тимът е лидер във Втора лига с 47 точки, като има с 3 повече от втория „Ботев“ (Враца). Ако тимът успее да удържи лидерската позиция, ще дебютира с директно класиране в Първа лига. Дори да не успее обаче и да се класира втори или трети, ще играе бараж. „Предстоят ни 9 финала до края, но аз вярвам на момчетата, че ще се справят“, коментира треньорът на „царете“ Веселин Великов.\n\n\n \n\n\n \n                    ", "date": "2018.03.27", "title": "„Царско село“ с билети по 20 лева до края на сезона"}
{"url": "http://www.monitor.bg/a/view/60283-%D0%9F%D0%BE%D0%B1%D0%B5%D0%B4%D0%B0-%D0%B8-%D0%B7%D0%B0%D0%B3%D1%83%D0%B1%D0%B0-%D0%B7%D0%B0-%D0%BD%D0%B0%D1%88%D0%B8%D1%82%D0%B5-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE%D1%82%D0%BE-%D0%BF%D0%BE-%D0%B1%D0%BE%D0%BA%D1%81/", "text": "\n                    \nПобеда и загуба записаха двамата ни представители в днешната първа сесия от европейското първенство по бокс за мъже и жени до 22 г. в Румъния.\nИван Мечков победи с пълно единодушие на съдиите (5:0) финландеца Кренар Абиу и се класира за 1/4-финалите в категория до 91 кг.\nКирил Русинов обаче загуби мача си при 60-килограмовите от украинеца Зоравор Петросян и приключи участието си.\nВъв вечерната сесия днес, която започва от 18 ч, на ринга ще излязат Боян Асенов (56) и Благой Найденов (81).\n\n\n \n                    ", "date": "2018.03.27", "title": "Победа и загуба за нашите на европейското по бокс"}
{"url": "http://www.monitor.bg/a/view/586-%D0%91%D1%80%D0%B8%D1%82%D0%B0%D0%BD%D1%81%D0%BA%D0%B8-%D1%8F%D1%85%D1%81%D1%82%D0%BC%D0%B5%D0%BD-%D0%B8%D0%B7%D1%87%D0%B5%D0%B7%D0%BD%D0%B0-%D0%B2-%D0%9F%D0%B0%D1%81%D0%B8%D1%84%D0%B8%D0%BA%D0%B0/", "text": "\n                    Британският яхстмен Джон Фишер, член на екипажа на китайската яхта Sun Hung Kai Scallywag, изчезна в Тихи океан по време на околосветската ветроходна регата Volvo Ocean Race. Според съобщението на ВВС 47-годишният Фишер е паднал от борда на ветрохода, облечен със спасителна жилетка, но не е бил намерен.\n\nИнцидентът е станал в понеделник по време на етапа от Оукланд (Нова Зеландия) до Итажай (Бразилия), на около 1400 мили (2592 км) западно от нос Хорн. Той е бил издирван няколко часа от съотборниците си, но безуспешно. Яхтата се е отправила към крайбрежието на Южна Америка на безопасно място и се очаква да пристигне там днес.\n\n\"Като отчитаме ниските температури на водата, екстремните условия и количеството часове, минали от момента на падането на Фишер, можем да предположим, че той е изгубен в океана\", се казва в съобщението на пресслужбата на регатата.\n                    ", "date": "2018.03.27", "title": "Британски яхстмен изчезна в Пасифика"}
{"url": "http://www.monitor.bg/a/view/59141-%D0%90%D0%BD%D0%B0-%D0%A4%D0%B0%D1%80%D0%B8%D1%81-%D0%BD%D0%B5-%D0%B2%D1%8F%D1%80%D0%B2%D0%B0-%D0%B2-%D0%B1%D1%80%D0%B0%D0%BA%D0%B0/", "text": "\n                    \nАктрисата Ана Фарис вече не намира смисъл в брака, след като има два неуспешни такива зад гърба си. Звездата от „Страшен филм“ сподели новите си възгледи за живота пред Дакс Шепърд в онлайн предаването Armchair Expert. „Преди да се омъжа отново, трябва да разбера какъв е смисълът. Дали е сигурност за децата ти? Дали така другите хора уважават повече връзката ти? Аз просто не съм много убедена в това“, изповяда се тя. Чаровната блондинка обаче е категорична, че вярва в романтиката и връзките, просто без нуждата от сватбена церемония.\n\nПрипомняме, че Фарис се раздели с актьора Крис Прат миналия август. Звездната двойка изкара десетилетие заедно и възпитава един наследник – Джак, който се появи на бял свят през 2012 г. Двамата подписаха документите за развод преди дни. Според близки до 40-годишната красавица, тя е започнала връзка с кинематографа Майкъл Барет. Искрите между двамата пламнали на снимачния сет на предстоящия филм „Зад борда“.\n\n \n\n \n\n\n \n                    ", "date": "2018.03.27", "title": "Ана Фарис не вярва в брака"}
{"url": "http://www.monitor.bg/a/view/7588-%D0%9F%D1%80%D0%B5%D0%B4%D0%BE%D0%B7%D0%B8%D1%80%D0%B0%D0%BD%D0%B5-%D1%81-%D1%84%D0%B5%D0%BD%D1%82%D0%B0%D0%BD%D0%B8%D0%BB-%D1%83%D0%B1%D0%B8%D0%BB%D0%BE-%D0%9F%D1%80%D0%B8%D0%BD%D1%81/", "text": "\n                    Популярният певец Принс, който беше намерен безжизнен в асансьора на имението си „Пейсли парк“ през април 2016 г., е починал от „извънредно висока“ концентрация на фентанил в тялото си. Това стана ясно от непубликувани до момента изводи на токсилогичния доклад от аутопсията на изпълнителя на Let's Go Crazy.\n\nЗа предозирането с фентанил се подозираше скоро след смъртта на звездата. За опиата се смята, че е с 50 пъти по-силен от хероина. Концентрацията на опасното вещество в кръвта на Принс е установена - 67,8 микрограма на литър. Специалистите обясняват, че до фатални случаи се е стигало и при хора с регистрирани нива от 3 до 58 микрограма на литър. „Количеството в кръвта на Принс е извънредно високо, дори за някой, който има хронични болки и се лекува с фентанил\", каза доктор Луис Нелсън от университета \"Рътгърс\" в Ню Джърси.\n\nРазрешителни за обиск бяха издадени година след смъртта на музиканта, след което властите откриха множество хапчета в различни опаковки около дома му. Лекарствата бяха изследвани в лаборатория и тестовете показаха, че съдържат фентанил и други наркотични субстанции.\n\nМиналата седмица, главният прокурор в окръга, където почина Принс, обяви, че разглежда доклади по случая и ще прецени дали да подведе под отговорност някого \"в близко бъдеще\".\n                    ", "date": "2018.03.27", "title": "Предозиране с фентанил убило Принс"}
{"url": "http://www.monitor.bg/a/view/50582-%D0%A5%D0%B0%D0%B2%D0%B8%D0%B5%D1%80-%D0%91%D0%B0%D1%80%D0%B4%D0%B5%D0%BC-%D0%B0%D1%82%D0%B0%D0%BA%D1%83%D0%B2%D0%B0-%D0%B8%D0%BC%D0%BF%D0%B5%D1%80%D0%B0%D1%82%D0%BE%D1%80-%D0%BD%D0%B0-%D0%B0%D1%86%D1%82%D0%B5%D0%BA%D0%B8%D1%82%D0%B5/", "text": "\n                    \nДа се опълчи на последния император на ацтекската цивилизация Монтесума II – това е новото предизвикателство, пред което ще се изправи Хавиер Бардем. Носителят на „Оскар“ ще скочи в кожата на испанския конкистадор Ернан Кортес в нов минисериал. Легендарният Стивън Спилбърг ще седне на режисьорския стол за продукцията, която ще тръгне по стрийминг платформата на „Амазон“. Четиричасовият минисериал носи името „Кортес“, а сценарият е написан още през 60-те години на миналия век от Долтън Тръмбо („Спартак“, „Римска ваканция“) и е адаптиран от Стив Зейлиън, който работи със Спилбърг по култовата лента „Списъкът на Шиндлер“. Копродуценти на „Кортес“ са Дарил Франк, Джъстин Фалви и самият Бардем. „За мен като актьор е привилегия, чест и предизвикателство да бъда част от този проект и да работя със Стивън Спилбърг, Стив Зейлиън и „Амазон“, заяви звездата от „Карибски пирати: Отмъщението на Салазар“.\n\nСюжетът проследява сблъсъка между Монтесума II и Ернан Кортес, който променя стария свят завинаги.\n\n \n\n \n\n\n \n                    ", "date": "2018.03.27", "title": "Хавиер Бардем атакува император на ацтеките"}
{"url": "http://www.monitor.bg/a/view/2395-%D0%9F%D1%80%D0%B8%D0%B7%D0%BE%D0%B2%D0%B8-%D0%BC%D0%B5-%D1%81-%D1%82%D0%B2%D0%BE%D0%B5%D1%82%D0%BE-%D0%B8%D0%BC%D0%B5-%D0%B0%D1%83%D1%82-%D0%BE%D1%82-%D1%84%D0%B5%D1%81%D1%82%D0%B8%D0%B2%D0%B0%D0%BB-%D0%B2-%D0%9F%D0%B5%D0%BA%D0%B8%D0%BD/", "text": "\n                    Отличената с „Оскар“ лента за адаптиран сценарий „Призови ме с твоето име“ бе премахната от програмата на Международния филмов фестивал в Пекин, който ще се проведе следващия месец. От управата на форума отказват да посочат причините за драстичното им решение, но мнозина предполагат, че в основата му стои гей тематиката на заглавието.\n\nМакар хомосексуализмът да не е нелегален в Китай, миналата година в страната бе отменена и конференция на LGBT общността, която трябваше да се проведе в град Чънду.\n\nИзтеглянето на „Призови ме с твоето име“ от фестивала съвпадна със затягането на мерките за медийно съдържание в страната. Съвсем наскоро парламентът гласува контролът върху медийни компании и регулатори да бъде прехвърлен на отдел \"Пропаганда\" към ЦК на Китайската комунистическа партия.\n\nКитай отдавна налага цензура върху насилието или сексуалното съдържание във филмите. Продукциите с гей тематика се приемат със \"смесени чувства\".\n\n\"По тази тема няма ясна политика и често ситуацията е конфузна. Скорошните промени по отношение на медийното съдържание ще направят изясняването й още по-трудно\", казва Син Ин, изпълнителен директор на LGBT центъра в Пекин.\n                    ", "date": "2018.03.27", "title": "\"Призови ме с твоето име\" аут от фестивал в Пекин"}
{"url": "http://www.monitor.bg/a/view/39071-%D0%9E%D1%82%D0%B8%D0%B4%D0%B5-%D1%81%D0%B8-%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%BD%D0%B8%D1%8F%D1%82-%D0%BC%D1%83%D0%B7%D0%B8%D0%BA%D0%BE%D0%B2%D0%B5%D0%B4-%D0%B0%D0%BA%D0%B0%D0%B4-%D0%9D%D0%B8%D0%BA%D0%BE%D0%BB%D0%B0%D0%B9-%D0%9A%D0%B0%D1%83%D1%84%D0%BC%D0%B0%D0%BD/", "text": "\n                    На 93-годишна възраст след тежко боледуване ни напусна акад. Николай Кауфман – изтъкнат български музиковед, фолклорист и композитор, популяризирал и прославил съкровищницата на народната ни музика по света. Акад. Кауфман има изключителен принос в проучването и съхраняването на българския музикален фолклор.\n\nАкадемикът бе посветил живота си на събирането и запазването на българските фолклорни музикални мотиви. Заедно със съпругата си обикалят села и събират песни, които познаваме и до днес. Николай Кауфман е автор на повече от 1000 обработки на български и еврейски (сефарадски и ашкеназки) народни песни за различни хорови и инструментални състави. \n\nКомпозициите му се изпълняват с огромен успех по целия свят, а на официалната страница на Съюза на българските композитори изказват почитта си към твореца с изпълнението на песента \"Постой, почекай девойче\". Колегите му ще го запомнят с пословичната му работоспособност и с изключителната му скромност.\n\nНиколай Кауфман е роден на 23 септември 1925 г. в Русе, но израства в Габрово, където попива първите си музикални знания и опит. Завършва Националната музикална академия със специалности тромпет и музикална теория. Почти веднага постъпва в Института за музика към БАН, където негов учител в теренната работа е голямата наша фолклористка Райна Кацарова. По-късно става част от Института за фолклор при БАН. От 1979 г. е професор в Националната музикална академия, а от 2003 г. – академик. Носител е на високи отличия. Записал е над 40 000 народни песни и инструментални мелодии.\n\nЧаст от многогласните му партитури намират място в албума на Марсел Селие, открил за света българския фолклор с \"Мистерията на българските гласове\". През 1990 г. вторият албум „Мистерията на българските гласове”, в който са включени три негови авторски песни, спечели \"Грами\". Неговата композиция „Безродна невеста”, станала емблематична за прочутия хор, влезе в един от албумите на група „Ю ту”.\n\nТеоретичните изследвания на акад. Кауфман, както и неговата теренна работа, са основополагащи за съвременната българска наука. Работил е в уникални научни области, сред които българската многогласна народна песен, фолклора на българските общности извън границите на страната ни, народни песни при полски труд, погребални оплаквания и др. Автор е на книги, сборници, студии и множество статии, както и на повече от 2000 хорови песни, 240 оркестрови творби, музика към танцови постановки, пиеси за пиано. Сред обработките на народни песни са десетки образци на ашкеназките и сефарадските евреи в България. Той беше и единственият сериозен изследовател на тази музика у нас, припомня БНР, с което акад. Кауфман имаше дългогодишно сътрудничество като автор на поредици, посветени на българския музикален фолклор. Песните му, обичани от изпълнители и публика, не са напускали репертоара на \"Мистерията...\", хора на Ваня Монева, ансамблите \"Филип Кутев\", \"Пирин\", Детския радиохор, както и на още стотици професионални и самодейни състави.\n\nС него си отива цяла епоха от българската музикална наука.\n\nПоклон пред паметта му!\n                    ", "date": "2018.03.27", "title": "Отиде си легендарният музиковед акад. Николай Кауфман"}
{"url": "http://www.monitor.bg/a/view/67587-%D0%9B%D0%B0%D0%BD%D0%B0-%D0%B4%D0%B5%D0%BB-%D0%A0%D0%B5%D0%B9-%D0%B8-radiohead-%D1%81%D0%B5-%D1%81%D0%BF%D0%BE%D1%80%D0%B0%D0%B7%D1%83%D0%BC%D1%8F%D1%85%D0%B0-%D0%B7%D0%B0-get-free/", "text": "\n                    Лана дел Рей обяви, че е постигнала споразумение с групата Radiohead, обвинила я в плагиатство. Това стана по време на концерт на звездата в Сао Пауло, където от сцената тя оповести, че „вече може да пее песента си Get Free по всяко време“.\n\nОбвиненията в плагиатство станаха обществено достояние в началото на годината, като изпълнителката на Born to Die увери, че бандата настоява да получи 100% от приходите, които тя генерирала с Get Free. Музикантите от Radiohead, начело с фронтмена им Том Йорк, обясниха от своя страна, че те така и не са подавали иск срещу певицата. Претенциите им не се състояли в искане на 100% от печалбите от песента. Въпреки това бяха категорични, че взаимстването от тяхното парче Creep е повече от очевидно. „Като компания, която издава песни на Radiohead, трябва да оповестим, че от август миналата година се водят обсъждания с представители на Лана Дел Рей. Ясно е, че в някои части от Get Free са използвани музикални елементи от Creep и настояхме авторите на песента на Radiohead да извлекат полза от това. Но съдебно дело не е заведено“, заяви наскоро говорител на бандата.\n                    ", "date": "2018.03.27", "title": "Лана дел Рей и Radiohead се споразумяха за Get Free"}
{"url": "http://www.monitor.bg/a/view/4717-%D0%9F%D1%80%D0%B5%D1%81%D0%BB%D0%B0%D0%B2%D0%B0-%D0%B5-%D0%B1%D1%80%D0%B5%D0%BC%D0%B5%D0%BD%D0%BD%D0%B0/", "text": "Фенове на попфолк дивата залагат, че ще е мъжка майка\n                    \nПопфолк фурията Преслава е бременна с първото си дете. За щастливата новина съобщи певицата в профила си във Фейсбук. „Затегнете коланите! Бебе на борда!“, написа тя към кадър от автомобила си. Благата вест зарадва феновете й, някои от които вече прогнозират, че чаровната брюнетка ще е мъжка майка и я съветват „да похапва кисели краставички и сирене“. Че изпълнителката на „Обратно в играта“ е в очакване на наследник се заговори отдавна, като спекулациите се засилиха в началото на година, след като по-наблюдателните й почитатели\n\n\n\nТогава Преслава тушираше твърденията с оправданието, че се чувства щастлива и спокойна с любимия си - бизнесменът Павел Лазаров, и затова си похапва повече.\n\nПреслава и Павел дебютираха като двойка през октомври на парти за откриване на столичен бутик. За връзката на звездата на „Пайнер“ с Лазаров, който в миналото се разведе с бременната си съпруга\n\n\n\nобаче се говори от началото на лятото. Искрата помежду им пламва мигновено и на практика те от първия ден живеят заедно. „Павел проявява голямо разбиране към професията ми, това ми е живота на мен. Това между мен и него приказка, надявам се никога да не свършва.“, сподели наскоро пред bTV тя.\n\nДвамата обичат да пътуват заедно до екзотични дестинации. За Свети Валенти си подариха романтичен воаяж до Дубай, а само месец преди това се отдадоха на заслужена почивка на остров Пукет. Засега Преслава и Павел не коментират публично дали са готови да направят и следващата крачка – да се разходят до олтара.\n\n \n\n \n\n \n\n \n\n \n\n\n \n                    ", "date": "2018.03.27", "title": "Преслава е бременна"}
{"url": "http://www.monitor.bg/a/view/38174-u2-%D1%81%D0%B5-%D0%B0%D0%BD%D0%B8%D0%BC%D0%B8%D1%80%D0%B0%D1%85%D0%B0-%D0%B2-%D0%BD%D0%BE%D0%B2%D0%BE%D1%82%D0%BE-%D0%B2%D0%B8%D0%B4%D0%B5%D0%BE-%D0%BD%D0%B0-american-soul/", "text": "\n                    Анимация, лайв кадри и един рапър – това е поредния шамар от U2, които не спират да крачат с времето, че чак понякога го изпреварват. Легендарните ирландци пуснаха видеото към четвъртия сингъл „American soul“ от новия си албум „Songs of Experience“, вдъхновен от мистичните поеми на Уилям Блейк. В парчето участие взима Кендрик Ламар, с който ги свързват вече доста проекти.\n\nПървата крачка в дълготрайната колаборация прави Боно, който участва в песента „XXX“ от последния албум на рапъра „DAMN“, после Ламар връща жеста в „Get Out of Your Own Way“ на U2.\n\nВсъщност „American Soul“ е преработка на парчето „XXX“. Видеото е дело на екипа на Broken Fingaz и смесва анимация и живи кадри от паметното изпълнение на Боно и компания за 60-то издание на наградите „Грами“. За него те свирят на лодка в река Хъдсън.\n\nОсвен уникалните рими на Ламар в началото на песента, китарата на The Edge е другото, което чопли в душата на слушателя - мощна, яростна и безкомпромисна. Естествено Боно е с любимия си мегафон, крещи запомнящия се рефрен „You are rock and roll“ и нарежда политическите си виждания около него.\n\nАлбумът \"Songs Of Experience\" излезе на 1 декември 2017 г. и дебютира директно на първо място в класацията на Billboard 200. Той е продължение на предишната им тава „Songs of Innocence“, и двата повлияни от стиховете на Блейк. Продуциран е от един куп величия – Джакнайф Лий, Райън Тедър, Стийв Лилиуайт, Анди Барлоу и Джолиън Томас. \"От „The Joshua Tree“ насам не мисля че сме правили албум с по-малко от четири продуценти“, разказа преди време Боно пред списание Rolling Stone.\n                    ", "date": "2018.03.27", "title": "U2 се анимираха в новото видео на „American Soul“"}
{"url": "http://www.monitor.bg/a/view/87504-%D0%A1%D0%BB%D0%B0%D1%88-%D0%B8%D0%B7%D0%B1%D1%83%D1%85%D0%B2%D0%B0-%D1%81-%D1%82%D1%80%D0%B5%D1%82%D0%B8-%D0%B0%D0%BB%D0%B1%D1%83%D0%BC-%D0%BF%D1%80%D0%B5%D0%B7-%D0%B5%D1%81%D0%B5%D0%BD%D1%82%D0%B0/", "text": "Тавата отново е с Майлс Кенеди и The Conspirators\n                    \"Много съм развълнуван от новите неща, които пишем с бандата за следващия ни албум. Има страхотни нови парчета и много силна енергия за изпълнение на живо“, разкри самият Слаш за новия си проект с Майлс Кенеди и The Conspirators. Това ще е третата обща тава на вече утвърдената конфигурация от супер музиканти. Все още няма официална дата за премиера нито име, знае се само, че ще е на рафтовете в музикалните магазини през есента. Групата планира и Американско турне за представянето му. Въпреки че не е обявено официално, рок феновете в Европа също може да кроят планове, защото до момента Бога на китарата с цилиндър не е пропускал рейд из Стария континент за представяне на нов проект. Не е пропускал и София като дата в турнетата си.\n\nБандата вече записва в студио с музикалния продуцент Майкъл „Елвис“ Баскит, който работи по проектите на другата банда на Майлс Кенеди Alter Bridge, както и с Иги Поп и Incubus. Той е и основен виновник за последния албум на Слаш World on Fire” от 2014 г.\n\n„С Майлс, Брент (Фитц – барабани) и Тод (Кърнс – бас) работим вече осем години и като банда ставаме все по-добри, което е страхотно. С присъединяването на Франк (Сидорис – китара) мисля, че вече сме напълно завършени и това ще си проличи в новия ни албум“, обяснява още култовият китарист.\n\nПреди да яхне вълната на новия си запис обаче Слаш ще се присъедини към фестивалното турне на Guns N' Roses. “Ще дадем 110% от себе си и ще отвеем всичко. Обожавам да свиря с Guns на фестивали в Европа. Като се обърна на сцената и видя Аксел, Дъф и Дизи, с които сме заедно цял живот, но виждам и Ричард (Фортис), Франк (Ферер) и Мелиса (Рийс), които ми носят напълно ново изживяване. Сякаш сме напълно нова банда, която обаче има химия сякаш от 100 години и сякаш винаги са били там на сцената”, обещава Слаш на европейските фенове на Guns N' Roses.\n                    ", "date": "2018.03.27", "title": "Слаш избухва с трети албум през есента"}
{"url": "http://www.monitor.bg/a/view/41180-%D0%9C%D0%B8%D1%81-%D0%A1%D0%B2%D1%8F%D1%82-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D1%81%D1%8A%D1%89%D0%BE-%D1%81%D0%B5-%D1%80%D0%B0%D0%B7%D0%B3%D1%80%D0%B0%D0%BD%D0%B8%D1%87%D0%B8-%D0%BE%D1%82-%D0%9D%D0%B8%D0%BA%D0%BE%D0%BB%D0%B5%D1%82%D0%B0-%D0%A2%D0%BE%D0%B4%D0%BE%D1%80%D0%BE%D0%B2%D0%B0/", "text": "\n                    Мис Свят-България 2017 Вероника Стефанова се разграничи от позицията на доскорошната си приятелка Николета Тодорова, която преди дни разбуни духовете, като разкри слухове за корупция в конкурсите за красота. „Тя няма право да слага всички манекенки и миски под общ знаменател, когато няма с какво да подкрепи изказването си. Самата Николета казва, че никога не е ставала свидетел на опит на момиче да си купи короната с пари или секс и базира изказването си на слухове. Тя даде на хората това, което искат да чуят, защото схващането, че миските правят платена любов е масово. По този начин, вместо да помогне на това да бъдем приемани като посланици на добро и като достойни представители на България по света, тя уронва престижа ни“, обясни пред „Монитор“ Стефанова.\n\nМакар че не се класира на финала на Мис Свят, Вероника успя да привлече председателката на конкурса Джулия Морли към благотворителната си кауза – изграждането на международен дом за страдащите от хранителни разстройства като анорексия и булимия момичета. „Проектът е вече готов. За съжаление, Мис Свят не може да покрие напълно финансовите нужди на дома, затова сега набираме допълнително средства. Самата Джулия Морли изяви желание да дойде до България, когато развитието на проекта е в един по-напреднал стадий“, допълни още чаровната блондинка.\n                    ", "date": "2018.03.27", "title": "Мис Свят – България също се разграничи от Николета Тодорова"}
{"url": "http://www.monitor.bg/a/view/25750-%D0%9F%D1%83%D0%B1%D0%BB%D0%B8%D0%BA%D0%B0%D1%82%D0%B0-%D0%BD%D0%B0-%D0%BA%D1%80%D0%B0%D0%BA%D0%B0-%D0%B7%D0%B0-%D0%B3%D0%BE%D0%BB%D1%8F%D0%BC%D0%BE%D1%82%D0%BE-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5-%D0%BD%D0%B0-%D0%9C%D0%B0%D1%80%D0%B8%D1%8F-%D0%A1%D1%82%D0%B5%D1%84%D0%B0%D0%BD%D0%BE%D0%B2%D0%B0/", "text": "10 минути овации за актрисата след премиерния спектакъл „Три високи жени”\n                    \nБлизо 10-минутни аплодисменти, блясък от сълзи в очите и много емоции белязаха голямото завръщане на Мария Стефанова на сцената на Народния театър. След 25-годишна пауза легендарната актриса отново е на първата ни сцена и изигра блестящо ролята си в премиерния спектакъл „Три високи жени”, като напълно заслужено вдигна публиката на Сцена на IV етаж на крака след финала.\n\nПредставлението по текст на Едуард Олби е дебют на сцената на Народния театър за младия режисьор Стефан Спасов, а в актьорския състав освен Мария Стефанова са Виктория Колева, Радина Боршош/Василена Винченцо, които се редуват в една и съща роля, и Явор Вълканов.\n\nС „Три високи жени” култовият американски драматург Едуард Олби отново е в афиша на Народния театър – 9 години след премиерата на „Козата, или коя е Силвия”. Пиесата се поставя за първи път на академичната сцена.\n\n„Щастлива съм, че работих с много сериозен режисьор, който знае какво иска и има характер да устои на нашите леки женски и актьорски капризи. Той ни доведе там, където искаше да ни заведе, а ние го следвахме, защото работата беше изключително приятна. Високото в тази пиеса е сложността на конструкцията й, един троен женски портрет, едно изследване на женската психика и свят – мистерията жена. И то не е никак повърхностно. В началото на работата си казах, че ще се уважавам, ако успея да го направя. Надявам се да почувствам, че публиката ме е усетила – тогава ще бъда щастлива. Аз си знам какво ми костваха първите стъпки на тази сцена, на която не съм стъпвала от 25 години. Тук живеят духовете на много знаменити актьори, тук въздухът помага. И аз се родих отново. Нещо ново започна в моя живот”, сподели Мария Стефанова в интервю за БНТ.\n\n\n\n„Този спектакъл е едно изследване на женската природа. Поставя въпросите за това кога една жена всъщност е наистина щастлива и удовлетворена, кога се е чувствала най-щастлива и най-пълноценна. За една силна, висока жена бракът, децата, флиртовете не са нещо, което е достатъчно да я накара да се чувства щастлива. Има постоянно неудовлетворение и тя търси нещо, което да запълни вътрешната празнота. Именно това се дискутира от три жени на три различни възрасти с различни опитности за живота. Тази колаборация е поднесена с изключително чувство за хумор и по емоционално вълнуващ начин”, казва режисьорът Стефан Спасов.\n\nМузиката за спектакъла е дело на виртуозния Теодосий Спасов, а сценографията и костюмите – на Нина Пашова. Драматург е д-р Светлана Панчева.\n\nВтората премиерна дата на спектакъла е на 30 март, а следващите представления са на 11, 12 и 26 април, и 10, 13 и 27 май.\n\n\n \n\n\n \n                    ", "date": "2018.03.27", "title": "Публиката на крака за голямото завръщане на Мария Стефанова"}
{"url": "http://www.monitor.bg/a/view/55306-%D0%98%D1%81%D0%BA%D1%80%D0%B8-%D0%BF%D1%80%D0%B5%D1%85%D0%B2%D1%8A%D1%80%D1%87%D0%B0%D1%82-%D0%BC%D0%B5%D0%B6%D0%B4%D1%83-%D0%9A%D0%BE%D1%81%D0%BE%D0%B2%D0%BE-%D0%B8-%D0%A1%D1%8A%D1%80%D0%B1%D0%B8%D1%8F/", "text": "\n                    \nСръбският президент Александър Вучич нарече Косово \"терористистка\" и \"бандитска\" държава, подкрепяна от западни сили и я обвини в \"брутална провокация\" заради задържането в Косовска Митровица на висш сръбски представител, съобщи АП. В остро изявление, предавано на живо по сръбски медии, Вучич каза, че случилото се няма да остане ненаказано, но не се оттегли от водените с посредничеството на ЕС преговори за нормализиране на отношенията с Косово. Той каза, че ще бъде направено всичко за запазване на мира, но Сърбия няма да позволи на никого да излага на риск сигурността на нейните граждани. Арестът на Марко Джурич (той бе задържан в понеделник, влизайки без разрешение в Косово, а след това бе освободен и отведен от полицията до границата със Сърбия). е \"брутална провокация, безсрамен престъпен акт\", каза сръбският лидер, цитиран от АП. Всички, участвали в задържането в Косовска Митровица на директора на сръбската правителствена служба за Косово Марко Джурич, ще бъдат изправени пред съда, заяви Вучич след свиканото заради случая заседание на Съвета за национална сигурност.\n\nКосовският премиер Рамуш Харадинай също свика заседание на Съвета за национална сигурност, на което ще бъде разгледана ситуацията след събитията от понеделник в Косовска Митровица.\n\nСръбският външен министър Ивица Дачич съобщи, че ще се срещне с посланици на страни от ЕС и представители на ООН и НАТО, за да обсъди с тях действията на Косово.\n\nРъководителят на външната политика на ЕС Федерика Могерини призова за сдържаност и Косово, и Сърбия и каза, че е разговаряла със сръбския президент и с косовския лидер Хашим Тачи.\n\nМогерини замина за Белград, за да разговаря със сръбския президент Вучич за диалога с Косово, предаде Танюг. Според същия източник Могерини няма да отиде и в Прищина.\n\n\n \n                    ", "date": "2018.03.27", "title": "Искри прехвърчат между Косово и Сърбия"}
{"url": "http://www.monitor.bg/a/view/84443-%D0%91%D0%BE%D1%80%D0%B8%D1%81-%D0%94%D0%B6%D0%BE%D0%BD%D1%81%D1%8A%D0%BD-%D0%9D%D0%B5-%D1%81%D0%BC%D0%B5-%D0%B2-%D0%BA%D0%BE%D0%BD%D1%84%D0%BB%D0%B8%D0%BA%D1%82-%D1%81-%D1%80%D1%83%D1%81%D0%BA%D0%B8%D1%8F-%D0%BD%D0%B0%D1%80%D0%BE%D0%B4-%D0%B0-%D1%81-%D0%9F%D1%83%D1%82%D0%B8%D0%BD/", "text": "\n                    В интервю за Би Би Си британският външен министър Борис Джонсън каза, че координираните експулсирания на руски дипломати, за които бе съобщено вчера, са израз на отчаянието и разочарованието на много правителства от поведението на руската държава, предаде Ройтерс.\n\nВеликобритания и нейните съюзници не се карат с руския народ, с руската култура, а само с администрацията на президента Владимир Путин, каза Джонсън. Целта на тези глобални колективни действия е да се даде знак, че \"са изкристализирали съмнения и страховете, свързани с действията на Кремъл по този случай\", посочи Джонсън. Русия е велика страна, но не е необходимо да бъде велика по този начин и днес светът казва на Русия, че вече му е омръзнало от \"този тип поведение\", от \"тези безкрайни провокации\", заяви британският външен министър.\n\nВеликобритания вече изгони 23 руски дипломати в отговор на отравянето на бившия руския шпионин Сергей Скрипал, извършено според Лондон с нервнопаралитично вещество за военна употреба, разработено от Съветския съюз.\n\nВчера САЩ, Канада и 20 европейски държави съобщиха, че в знак на солидарност с Лондон ще изгонят руски дипломати - общо над 100 души.\n                    ", "date": "2018.03.27", "title": "Борис Джонсън: Не сме в конфликт с руския народ, а с Путин"}
{"url": "http://www.monitor.bg/a/view/84174-%D0%9A%D0%B8%D0%BC-%D0%A7%D0%B5%D0%BD-%D0%A3%D0%BD-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0%D0%BB-%D0%B2-%D0%9F%D0%B5%D0%BA%D0%B8%D0%BD/", "text": "\n                    \nЛидерът на Пхенян Ким Чен Ун е бил на изненадваща визита в Пекин – първата му задгранична след идването му на власт през 2011 г., съобщиха Блумбърг и някои японски издания. Повече подробности за посещението така и не станаха известни. Допуска се, че той е пристигнал в Пекин с влак през граничния китайски град Дандун. Местни медии излъчиха кадри, на които се вижда пристигащ влак, изглеждащ по същия начин като онзи, използван от бащата на севернокорейския лидер – Ким Чен Ир, при посещението му в Китай малко преди смъртта му през 2011 г.\n\nПокрай съобщенията за посещението на севернокорейския диктатор в Пекин бяха затегнати мерките за сигурност. По-късно стана ясно, че мистериозният влак е отпътувал от Пекин.\n\nКитайското външно министерство не потвърди информацията за пристигане на Ким Чен Ун в Китай, каза говорителката на министерството Хуа Чунин. \"Ние нямаме понятие за какво става дума. Ако имаме някаква информация по този повод, ще информираме обществеността\", отбеляза тя в отговор на журналистически въпрос.\n\nСпоред южнокорейския вестник \"Ханхук илбо\" със специалния влак в Пекин като доверено лице би могла да е пристигнала по-малката сестра на върховния лидер Ким Йо Чен, за да запознае ръководството на КНР, с последните изменения в политиката на Пхенян и с подготовката за срещите на Ким Чен Ун с лидерите на САЩ и Южна Корея.\n\nЮжна Корея заяви, че внимателно следи съобщенията за пристигане в Пекин на влак, който приличал на влака, използван от предишния севернокорейски лидер.\n\nКанцеларията на южнокорейския президент заяви, че не е в състояние незабавно да потвърди тези съобщения.\n\nЛюбопитно е, че китайските власти подложиха на цензура всички съобщения за Северна Корея и лидера й Ким Чен Ун в китайския сегмент на интернет и социалните мрежи. На съобщенията за КНДР в светлината на последните събития се отделя повишено внимание, те се намират под специален контрол, заявил пред агенцията ръководител на една от най-големите китайски държавни медии, пожелал анонимност. При търсенето на името \"Ким Чен Ун\" в най-популярната китайска търсачка Байду излизаха само три статии, които са били публикувани през последното денонощие. В тези материали обаче лидерът на КНДР се споменава само в контекста на възможни преговори със САЩ и Република Корея. Някои китайски медии, които първоначално съобщиха за вероятна визита на делегация на Пхенян в Пекин, отстраниха материалите от сайтовете си.\n\n\n \n                    ", "date": "2018.03.27", "title": "Ким Чен Ун или сестра му тайно в Пекин (обновена)"}
{"url": "http://www.monitor.bg/a/view/49476-%D0%93%D1%8E%D0%BD%D1%82%D0%B5%D1%80-%D0%A4%D0%B5%D1%80%D1%85%D0%BE%D0%B9%D0%B3%D0%B5%D0%BD-%D0%9F%D0%BE%D0%B7%D0%B8%D1%86%D0%B8%D1%8F%D1%82%D0%B0-%D1%87%D0%B5-%D0%9F%D1%83%D1%82%D0%B8%D0%BD-%D0%B8-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D1%81%D0%B0-%D0%B2%D0%B8%D0%BD%D0%BE%D0%B2%D0%BD%D0%B8-%D0%B7%D0%B0-%D0%B2%D1%81%D0%B8%D1%87%D0%BA%D0%BE-%D0%B1%D0%B5%D0%B7-%D1%82%D0%BE%D0%B2%D0%B0-%D0%B4%D0%B0-%D0%B5-%D0%B4%D0%BE%D0%BA%D0%B0%D0%B7%D0%B0%D0%BD%D0%BE-%D0%B5-%D0%BE%D1%82%D1%80%D0%B0%D0%B2%D1%8F%D0%BD%D0%B5-%D0%BD%D0%B0-%D0%BC%D0%B8%D1%81%D0%BB%D0%B5%D0%BD%D0%B5%D1%82%D0%BE-%D0%BA%D0%BE%D0%B5%D1%82%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B5-%D0%BF%D1%80%D0%B5%D0%BA%D1%80%D0%B0%D1%82%D0%B5%D0%BD%D0%BE/", "text": "\n                    Бившият еврокомисар Гюнтер Ферхойген защити Русия относно решението на ЕС и САЩ за изгонване на руски дипломати (повече от 130 души) във връзка с отравянето на бившия двоен агент Сергей Скрипал и дъщеря му във Великобритания. „Аргументацията в „случая Скрипал“ ми напомня на присъда според мотото „Деянието на обвиняемия не е доказано, но е способен да го извърши“. Позицията, че Путин и руснаците са виновни за всичко, без това да е доказано, е отравяне на мисленето, което трябва да бъде прекратено... Санкциите трябва да са базирани на факти, а не на предположения“, казва Ферхойген в интервю за в. „Аугсбургер Алгемайне“.\n                    ", "date": "2018.03.27", "title": "Гюнтер Ферхойген: Позицията, че Путин и руснаците са виновни за всичко, без това да е доказано, е отравяне на мисленето, което трябва да бъде прекратено"}
{"url": "http://www.monitor.bg/a/view/49030-%D0%96%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%9A%D0%B5%D0%BC%D0%B5%D1%80%D0%BE%D0%B2%D0%BE-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%BE%D0%B3%D0%BD%D0%B5%D0%BD%D0%B8%D1%8F-%D0%B0%D0%B4-%D0%BC%D0%BE%D0%B6%D0%B5-%D0%B4%D0%B0-%D1%81%D0%B0-149/", "text": "\n                    \nНяколко хиляди души се събраха във вторник на стихиен митинг в центъра на руския град Кемерово, където в неделя като факла изгоря молът „Зимна вишня“ и отнесе живота на 64 души, 41 от които деца. Множеството поиска истината за трагедията и настоя за оставката на губернатора на Кемеровска област Аман Тулеев и на кмета на града Илия Сердюк, предава Интерфакс.\n\n          Събралите се поискаха от властите и обяснение защо близките на загиналите са били принуждавани от следствието да подписват декларации за неразгласяване на информация за инцидента. Седем часа след началото на митинга вицегубернаторът на областта Сергей Цивильов падна на колене пред хората и го помоли за прошка. Много от местните жители заявиха, че не вярват на официално изнесените цифри за загиналите и пострадалите при пожара. По време на акцията дори беше съставен списък, в който хората указаха фамилиите на 85 свои роднини, които са в неизвестност. Така с официално признатите 64 жертви, според митингуващите, общият брой на загиналите може да достигне до 149 души. Техните съмнения относно истинския брой на загубилите живота си в „Зимна вишня“ разсея руският президент Владимир Путин, който във вторник  пристигна в Кемерово, за да проконтролира лично хода на следствието. На среща с очевидци на огнената стихия държавният глава заяви, че „няма никакъв смисъл хората да се съмняват в официалните данни за броя на жертвите на трагедията“. Путин поднесе цветя пред изгорелия търговски център и посети пострадалите при пожара, които са настанени в болница, информираха агенциите.\n\n\n\n          По-рано на съвещание президентът изслуша докладите на службите за извънредни ситуации и на властите на района и сподели, че „не му се плаче, а му се реве“. „Какво става у нас? Няма бойни действия, това не е изтичане на метан в някоя шахта. Хората са дошли да почиват, деца. Говорим за демография и губим толкова хора – защо? Заради престъпна безотговорност и безхаберие”, отсече държавният глава, цитиран от Лента.ру. Той поиска случаят щателно да бъде разследван и да се установи кой е дал разрешителни за работа на злощастния търговски център. Путин поръча на председателя на Следствения комитет /СК/ на Русия Александър Бастрикин „да се даде правова оценка на действията на всяко едно от отговорните длъжностни лица“. „Без пари човек не може да получи справка, а за пари всичко ще подпишат“, намекна за състав на корупция президентът. От своя страна Бастрикин рапортува, че проверката продължава, но на този етап вече са установени множество нарушения на нормите за безопасност в „Зимна вишня“. Следовател №1 уточни, че изгорялата сграда е строена през 1968 г. и в нея дълги години се е помещавала сладкарска фабрика. През 2013 г. зданието било преобразувано в търговски център. По данни на СК, от 9 март т.г. в търговския център, поради технически причини, не е работела пожарната сигнализация. Бастрикин докладва пред Путин и за още едно престъпно нарушение – дежурният охранител на мола, по неясни причини, след началото на пожара, не е включил системата за оповестяване. Той е  задържан. В ареста остават още четирима души. „Защо вратите на кино залите са били заключени? Трябва да отбележим, че основната част от персонала на търговския център е изоставил на произвола децата и родителите им и веднага е избягал“, констатира още председателят на СК. Той допълни, че практически няма жертви сред щатните сътрудници на „Зимна вишня“.\n\n          Относно кадровите решения по случая Путин уточни, че те ще бъдат извършени след приключване на разследването. „Ще отговарят всички по веригата, започвайки от онези, които са дали разрешение, и завършвайки с тези, които са били длъжни да отговарят за безопасността. Всеки, който е длъжен да отговаря, ще отговори“, увери държавният глава.\n\n          Междувременно в Кемеровска област във вторник бе обявен траур, който ще продължи до 29 март. 27 март е траурен и в Приморския край.\n\nЗа семейството на всяка жертва правителството ще отпусне по 1 милион рубли /около 14 000 евро/. Руските власти ще предприемат и мащабна кампания за проверка на сигурността на търговските центрове в цялата страна.\n\n\n \n                    ", "date": "2018.03.27", "title": "Жителите на Кемерово: жертвите на огнения ад може да са 149 "}
{"url": "http://www.monitor.bg/a/view/16600-%D0%9A%D0%BB%D0%B0%D1%81%D0%B8%D1%80%D0%B0%D1%85%D0%B0-%D0%B3%D1%80%D0%B0%D0%B4%D0%BE%D0%B2%D0%B5%D1%82%D0%B5-%D1%81-%D0%BD%D0%B0%D0%B9%D0%B1%D1%8A%D1%80%D0%B7-%D0%BE%D1%80%D0%B3%D0%B0%D0%B7%D1%8A%D0%BC/", "text": "\n                    Класация на градовете, в които британците най-бързо достигат до оргазъм, бе публикувана във в. „Дейли Мейл“ - на челна позиция е Хъл, а на опашката е град Уолсол.\n\nРазликата между най-бързите и най-бавните любовници в Обединеното кралство достигала 300 процента. Така например за любовния акт в град Хъл били нужни само 10 минути и 37 секунди, а в Уолсол - 27 минути и 26 секунди. Проучването било поръчано от известна фирма за интимни лубриканти и обхванало 2000 пълнолетни британци.\n\nСпоред сексоложката Аликс Фокс, ако една двойка е способна бързо да достигне до оргазъм, това може само да бъде приветствано. Бързият секс позволява на някои родители да се насладят на кратките мигове на интимност в иначе претовареното им всекидневие. \"Бързаците\" не трябва да се чувстват малоценни, щом достигат целта си.\n\nВ топ пет на класацията на градовете с най-бърз оргазъм, освен Хъл, попаднаха Шефилд с 12 минути, Кардиф с 12 минути и 10 секунди, Съдърланд с 12 минути и 25 секунди и Норич с 12 минути и 30 секунди.\n\nНа опашката в класацията, освен Олсол, фигурират Улвърхамптън с 25 минути, Абърдийн с 23 минути и 53 секунди, Йорк с 23 минути и 10 секунди и Рексъм с 21 минути и 28 секунди.\n                    ", "date": "2018.03.27", "title": "Класираха градовете с най-бърз оргазъм"}
{"url": "http://www.monitor.bg/a/view/47373-%D0%91%D0%B5%D1%80%D0%BB%D1%83%D1%81%D0%BA%D0%BE%D0%BD%D0%B8-%D1%81-4-%D0%BC%D0%BE%D0%BC%D0%B8-%D0%BD%D0%B0-%D0%BF%D0%BE%D0%B4%D1%81%D1%8A%D0%B4%D0%B8%D0%BC%D0%B0%D1%82%D0%B0-%D1%81%D0%BA%D0%B0%D0%BC%D0%B5%D0%B9%D0%BA%D0%B0/", "text": "\n                    Експремиерът на Италия и лидер на десницата в страната Силвио Берлускони да седне отново на подсъдимата скамейка на следващия 9-ти май в компанията на четири моми – така постанови съдийката от предварителното следствие в Милано Мария Вичедомини. С решението си тя уважи искането на прокурорите Тициана Сичилиано и Лука Тальо, които обвиниха Берлускони и въпросните девойки от някогашния му харем в корупция с цел манипулиране в негов интерес на съдебното дирене на т.нар. процес Руби. Това е гледаното между 2011 и 2013 г. дело, на което експремиерът бе осъден на първа инстанция на седем години затвор за секс с малолетната на времето мароканска проститутка Карима Ел Махруг или Руби и за злоупотреба със служебното си положение при изваждането й от ареста, където е вкарана за кокошкарска кражба. Касационният съд или третата последна инстанция оправда Берлускони през 2015 г. по станалото световно известно дело, но веднага след това прокуратурата започна да го разследва за подкупване на свидетелите по него.\n\nСпоред цитирани от медиите юристи започващият на 9 май процес на практика е клон от друго съдебно дирене, където експремиерът е подсъдим за лъжесвидетелстване с още 23 момичета от неговите прочути с името „бунга бунга“ купони. Само че докато на тях той е плащал яки пари за да си държат езика зад зъбите още преди да започне процеса „Руби“, на четирите подсъдими сега с него девойки бил давал пари и в неговия ход, и след това, та чак до 2016-та година. Става дума за доминиканката Арис Еспиноза и за италианките Елиза Тоти, Джована Ригато и Мириам Лодо, на които доверен счетоводител на Берлускони бил платил общо над 400 хиляди евро. За прокуратурата в Милано парите им били дадени най-вече за да твърдят в съда, че купоните на експремиера в имението му край Милано никога не били свършвали със секс-оргии и били просто „елегантни вечери“. Интересното е, че една от дамите, която ще търка подъсдимата скамейка от 9 май заедно с Берлускони, ще отговаря и за изнудване. Ами момата му била поискала 1 млн. евро за да мълчи в съда и да не казва какви ги е вършил в имението си през периода 2009-та – 2011 г., при това като премиер на Италия.\n                    ", "date": "2018.03.27", "title": "Берлускони с 4 моми на подсъдимата скамейка "}
{"url": "http://www.monitor.bg/a/view/65005-%D0%A3-%D0%BD%D0%B0%D1%81-%D1%81%D0%BF%D0%B0%D1%81%D1%8F%D0%B2%D0%B0%D0%BC%D0%B5-%D1%89%D1%8A%D1%80%D0%BA%D0%B5%D0%BB%D0%B8-%D0%B2-%D0%98%D1%82%D0%B0%D0%BB%D0%B8%D1%8F-%D0%B6%D0%B0%D0%B1%D0%B8/", "text": "\n                    Италианските медии още не бяха спрели да говорят с умиление и благодарност за спасяването у нас на премръзналите щъркели, когато се израдваха на подобна, ама местна новина – цяла армия природозащитници се притече на помощ на хилядите жаби, които беряха душа под дебел слой използвано моторно масло в блато североизточно от град Бреша.\n\nВодоемът е известен като резерват на редки земноводни с най-силно присъствие в него на крастави и обикновени жаби. Те са толкова много и така гласовити, че през летните месеци жителите наоколо организират вечерни купони, за да се слушат заедно любовните им обяснения в квакане. Местните лесничеи пък пазят винаги блатото и околните по-големи локви от бракониери, тъй като тъдява бутчетата на ококорените животинчета са тачен кулинарен деликатес. Да, но преди два дни злосторник излива над 100 л масло във водоема, превръщайки го направо в нещо като нефтонаходище, където животът става немислим. До днес пакостникът не беше открит, а що се отнася до мотивите за пъкленото му деяние, то медиите предполагат, че той просто живее някъде наблизо и не желае повече да слуша жабешки звуци.\n\nЧест прави обаче на местните еколози, че веднага разтръбяват свършеното от злосторника и в блатото нагазват десетки природозащитници от Бреша, Милано, Верона и други градове наблизо, които вадят с голи ръце влечугите и след като ги изчистят от мръсотията, ги пускат да си живеят в съседни водоеми.\n                    ", "date": "2018.03.27", "title": "У нас спасяваме щъркели, в Италия – жаби"}
{"url": "http://www.monitor.bg/a/view/89731-%D0%9E%D1%82%D0%B8%D0%B4%D0%B5-%D1%81%D0%B8-%D0%B5%D0%B4%D0%BD%D0%B0-%D0%BE%D1%82-%D0%BC%D1%83%D0%B7%D0%B8%D1%82%D0%B5-%D0%BD%D0%B0-%D0%9A%D0%BB%D0%BE%D0%B4-%D0%A8%D0%B0%D0%B1%D1%80%D0%BE%D0%BB/", "text": "\n                    \nСтефан Одран, култова френска актриса и бивша съпруга на режисьора Клод Шаброл, почина на 85-годишна възраст след заболяване, съобщи АФП.\n\nНейната кариера бе белязана със забележителни роли през 70-те години на миналия век. Великолепната игра на Одран й спечели много фенове с филми като \"Месарят\" и \"Сватби в червено\" на Клод Шаброл, както и в \"Дискретният чар на буржоазията\" на Луис Бунюел. Одран за кратко се завръща на големия екран през 80-те години с филма \"Угощението на Бабет\" на датчанина Габриел Аксел, спечелил \"Оскар\" за най-добър чуждоезичен филм през 1988 г.\n\n\n \n                    ", "date": "2018.03.27", "title": "Отиде си една от музите на Клод Шаброл"}
{"url": "http://www.monitor.bg/a/view/61446-%D0%95%D0%9A-%D0%B4%D0%B0%D0%B4%D0%B5-%D0%B4%D0%B2%D0%B5-%D1%81%D0%B5%D0%B4%D0%BC%D0%B8%D1%86%D0%B8-%D0%BD%D0%B0-%D0%A4%D0%B5%D0%B9%D1%81%D0%B1%D1%83%D0%BA-%D0%B4%D0%B0-%D0%BE%D1%82%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%BB%D0%B8%D1%87%D0%BD%D0%B8%D1%82%D0%B5-%D0%B4%D0%B0%D0%BD%D0%BD%D0%B8/", "text": "\n                    Европейската комисия поиска от Фейсбук до две седмици да отговори на въпросите, поставени от скандала с \"Кембридж аналитика\", за да стане ясно дали лични данни на европейски граждани са били засегнати, предаде АФП. Комисията иска също така американската социална мрежа да я информира за мерките, които тя предвижда, за да не се повтори подобен скандал в бъдеще, пише еврокомисарката по въпросите на правосъдието Вера Йоурова в писмо до главния изпълнителен директор на Фейсбук Шерил Сандбърг. В писмото, цитирано от ДПА, Юрова предупреждава, че скандалът с използването на лични данни, намиращи се във \"Фейсбук\", от компанията \"Кембридж аналитика\", застрашава демокрацията и подкопава доверието в социално-медийния гигант.\n\nМеждувременно Ройтерс съобщи, че шефът на Фейсбук Марк Зукърбърг е решил да не отговаря лично на въпроси от британските депутати относно това как личните данни на милиони потребители са попаднали в ръцете на \"Кембридж аналитика\". Вместо това той е решил да изпрати в британския парламент главния си технологичен директор Майк Шрьопфер или главния си директор по продуктите на компанията Крис Кокс с аргумента, че те били по-компетентни да отговорят на депутатските въпроси.\n\nВ отговор шефът на парламентарната комисия по дигитализацията, медиите, културата и спорта настоя, че депутатите все пак искат да чуят самия Зукърбърг и ще разгледат възможността да му задават въпроси по видеовръзка.\n                    ", "date": "2018.03.27", "title": "ЕК даде две седмици на Фейсбук да отговори за личните данни"}
{"url": "http://www.monitor.bg/a/view/49853-%D0%9D%D0%90%D0%A2%D0%9E-%D1%81%D1%8A%D1%89%D0%BE-%D0%BE%D1%80%D1%8F%D0%B7%D0%B0-%D1%80%D1%83%D1%81%D0%BA%D0%B8%D1%82%D0%B5-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8/", "text": "Изгонените станаха 150, а гонещите - 26\n                    НАТО реши да изгони седем руски дипломати, акредитирани към алианса. Това съобщи генералният секретар Йенс Столтенберг. На трима руски дипломати, които са очаквали одобрение, акредитации няма да бъдат предоставени. Числеността на руската мисия в НАТО се намалява с 10 души - от 30 на 20 служители. Русия подцени единството на съюзниците, Москва не вярваше в решимостта ни да прилагаме икономическите санкции, коментира Столтенберг. Даваме ясно послание, че поведението на Русия има цена. С тези общи мерки руските възможности за шпионаж ще бъдат ограничени, добави той. По данни на НАТО досега над 140 руски дипломати са били прогонени от над 25 държави от пакта и техни партньори.\n\nВсъщност точният брой на изгонените стана 150, а държавите – 26, като е възможно да станат повече, защото решение не е взето в Белгия, в Черна гора и Словакия.\n\nЛюбопитен е фактът, че при цялото си желание Нова Зеландия не е открила руски шпиони, които да експулсира. \"Проведохме проверки. Нямаме необявени служители на руското разузнаване. Ако имахме, щяхме да ги експулсираме\", заяви премиерката Джасинда Ардърн.\n\nВ същото време Австрия потвърди, че няма да се включи в масовото гонене. Австрия е неутрална страна, която не се готви да гони руски дипломати във връзка с инцидента с бившия служител на руското разузнаване Сергей Скрипал, написа в Twitter австрийският канцлер Себастиан Курц. Тъкмо обратното, Австрия разчита да се поддържат канали за комуникация с Русия, посочи той. \"Ние подкрепяме ясната декларация на ЕС и решението да се отзове посланика на ЕС в Русия. Като неутрална страна, няма да гоним когото и да е било от дипломатите. Нещо повече - искаме да сме строители на мостове между Изтока и Запада и каналите за комуникация с Русия да останат отворени\", написа Курц.\n\nСлед това дойде и обяснение от външното министерство във Виена. Великобритания и Организацията за забрана на химическото оръжие /ОЗХО/ още не са представили 100% доказателства за руското участие в отравянето на Сергей Скрипал. По тази причина Австрия за момента ще се въздържи от изгонване на руски дипломати. Това заяви австрийският външен министър Карин Кнайсл. \"Всичко тече, всичко се променя. Експертите на ОЗХО вече почти 8 дни работят в Лондон. Върви разследване и от страна на Лондон и на ОЗХО още не са представили 100% доказателства, че Русия има отношение към този случай\", каза тя, отговаряйки на въпрос, готова ли е Австрия да остане единствената страна, която не е изгонила руски дипломати.\n\nБившият еврокомисар Гюнтер Ферхойген пък защити Русия относно решението на Германия, НАТО и САЩ за изгонване на руски дипломати във връзка с отравянето на бившия двоен агент Сергей Скрипал и дъщеря му във Великобритания. „Аргументацията в „случая Скрипал“ ми напомня на присъда според мотото „Деянието на обвиняемия не е доказано, но е способен да го извърши“. Позицията, че Путин и руснаците са виновни за всичко, без това да е доказано, е отравяне на мисленето, което трябва да бъде прекратено... Санкциите трябва да са базирани на факти, а не на предположения“, казва Ферхойген в интервю за в. „Аугсбургер Алгемайне“.\n\nРешенията на редица западни държави да експулсират руски дипломати е резултат от колосален шантаж и натиск от страна на САЩ, заяви външният министър на Русия Сергей Лавров.\n\"Очевидният извод е, че сме били прави, когато неколкократно подчертавахме колко малко самостоятелни страни са останали в съвременния свят, в съвременна Европа. Когато молят ту един, ту двама дипломати да напуснат тази или онази страна, като при това ни шепнат на ухо извинения, със сигурност знаем, че това е резултат от колосален натиск, колосален шантаж, който е главният инструмент на Вашингтон на международната арена\", каза Лавров. \"Ще отговорим, не се съмнявайте\", подчерта той.\n                    ", "date": "2018.03.27", "title": "НАТО също оряза руските дипломати"}
{"url": "http://www.monitor.bg/a/view/81035-%D0%9F%D0%BE%D1%82%D0%B2%D1%8A%D1%80%D0%B4%D0%B8%D1%85%D0%B0-%D0%BF%D1%80%D0%B8%D1%81%D1%8A%D0%B4%D0%B0%D1%82%D0%B0-%D0%BD%D0%B0-%D0%96%D0%B0%D0%BD%D0%9C%D0%B0%D1%80%D0%B8-%D0%9B%D1%8C%D0%BE-%D0%9F%D0%B5%D0%BD/", "text": "\n                    Френският Касационен съд, най-висшата съдебна инстанция във Франция, потвърди присъдата на Жан-Мари Льо Пен, съосновател на крайнодесния Национален фронт, заради скандално изказване за газовите камери в концентрационните лагери през Втората световна война. През април 2015 г. Льо Пен нарече газовите камери \"подробност\" от историята на Втората световна война. През март 2017 г. съд в Париж осъди Льо Пен на глоба от 30 000 евро по обвинение за оспорване на престъпление срещу човечеството. Льо Пен обжалва в Касационния съд, който днес потвърди присъдата от миналата година.\n                    ", "date": "2018.03.27", "title": "Потвърдиха присъдата на Жан-Мари Льо Пен "}
{"url": "http://www.monitor.bg/a/view/84502-%D0%9F%D0%BE%D0%BB%D1%88%D0%B0-%D0%BF%D1%8A%D1%80%D0%B2%D0%B8%D1%82%D0%B5-%D1%81%D0%B8%D1%81%D1%82%D0%B5%D0%BC%D0%B8-%D0%9F%D0%B5%D0%B9%D1%82%D1%80%D0%B8%D1%8A%D1%82-%D0%BF%D1%80%D0%B5%D0%B7-2022-%D0%B3/", "text": "\n                    Полша ще получи първите системи за противовъздушна и противоракетна отбрана \"Пейтриът\" през 2022 г., заяви полският премиер Матеуш Моравецки. В изявление за полската национална телевизия Моравецки потвърди, че в сряда ще бъде подписан договорът със САЩ за доставката на системите, които \"безпрецедентно ще гарантират сигурността\" на небето на Полша. По думите на премиера договорът е \"много добре съгласуван\", тъй като предвижда предоставяне на технологии за обслужване и развиване на тези системи. Първата доставка е предвидена за 2022 г., а втората - за 2024 г., каза още Моравецки. През ноември американската администрация обяви, че общата стойност на сделката е около 37 милиарда злоти (около 10,5 млрд. долара). Но в началото на февруари полският министър на отбраната Мариуш Блашчак съобщи, че е била издействана по-ниска цена и по-бърза доставка. По данни на полски медии стойността на покупката сега възлиза на 4,5 млрд. долара.\n                    ", "date": "2018.03.27", "title": "Полша получава първите системи \"Пейтриът\" през 2022 г."}
{"url": "http://www.monitor.bg/a/view/50807-%D0%9E%D1%82%D0%BA%D1%80%D0%B8%D1%85%D0%B0-%D1%87%D1%83%D0%B6%D0%B4%D0%B0-%D0%94%D0%9D%D0%9A-%D0%BF%D0%BE-%D1%89%D0%B0%D0%BD%D0%B3%D0%B0%D1%82%D0%B0-%D1%80%D0%B0%D0%B7%D0%B1%D0%B8%D0%BB%D0%B0-%D0%B2%D1%80%D0%B0%D1%82%D0%B0%D1%82%D0%B0-%D0%B7%D0%B0%D1%81%D1%82%D1%80%D0%B5%D0%BB%D1%8F%D0%BD%D0%B8%D1%82%D0%B5-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%B8/", "text": "\n                    Неизвестна ДНК била открита по козия крак, с който била разбита входната врата на дома на убитите пенсионери Божура и Цветан Караджови. Подсъдим за смъртта им е единственият им син Венцеслав Караджов, който по време на двойното убийство е бил полицай в Икономическа полиция в Пловдив.\n\nОткритият генетичен материал по козия крак не съвпадал с този на жертвите. Също неизвестна ДНК била намерена и по катинара и веригата, с които била овързана вратата към дворното място до жилището на жертвите. Това стана ясно от разпитите на вещите лица по време на продължилото в понеделник дело срещу Венцеслав Караджов. Била приета и графологическа експертиза, която изследвала почерка на полицая в документи на едно от стрелбищата в Пловдив. На 11 май – само 4 дни преди двойното убийство, подсъдимият е ходил да стреля там и се е записал в журнала на стрелбището. Вътре в стаята, където били открити застреляните пенсионери, имало следа от кубинка. Вещите лица я изследвали и установили, че калният отпечатък е от обувка на полицай, който е бил един от първите на местопрестъплението.\n\nЕкспертите са изследвали и дрехите на подсъдимия, като по тях не била открита кръв от жертвите. Процесът продължава и във вторник, когато ще бъдат разпитани експерти от Националния институт по криминалистика в София. Тогава се очаква да бъдат изгледани и видеозаписи на скандалите, които са имали млади и стари Караджови. Двете семейства се карали от години заради имота на ул. „София” в Пловдив, където е станало двойното убийство. Божура и Цветан Караджови са били застреляни в дома си на 15 май 2016г., а телата им били открити от съседка 3 дни по-късно.\n                    ", "date": "2018.03.27", "title": "Откриха чужда ДНК по щангата, разбила вратата застреляните пенсионери"}
{"url": "http://www.monitor.bg/a/view/11142-12%D0%B3-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%BC%D0%B0%D0%B9%D0%BA%D0%B0-%D1%83%D0%B1%D0%B8%D0%BB%D0%B0-%D0%B1%D0%B5%D0%B1%D0%B5%D1%82%D0%BE-%D1%81%D0%B8-%D1%81-%D1%87%D0%BE%D1%80%D0%B0%D0%BF-%D0%B2-%D0%B3%D1%8A%D1%80%D0%BB%D0%BE%D1%82%D0%BE/", "text": "\n                    \n\nЗа 12 години отива в затвора младата майка от ромски произход Гергана Благоева, която миналия 16 юли задуши дъщеричката си Анка на 1 г. и 10м. с нейното чорапче. Присъдата ще се изтърпи при първоначален строг режим, реши съдията от окръжния съд в Пловдив Иван Бонев.\n\nДелото във вторник се гледа по съкратената процедура, тъй като подсъдимата Гергана на 18г. призна всички факти и обстоятелства в обвинителния акт. Така съдия Бонев присъди 18г. затвор за подсъдимата, които години зад решетките бяха приспаднати с 1/3-та. Гергана Благоева бе призната за виновна, че на 16 юли м.г. умишлено е умъртвила дъщеря си, която е била в безпомощно състояние и то по особено мъчителен начин за жертвата.\n\nПо време на убийството бебето е било голо и само по памперс. Анка е била първата по-голяма дъщеря на Гергана, която живеела в Стамболийски с бащата на второто си дете. Убитото дете било болно от вирусна инфекция, но въпреки това било малтретирано. По телцето му били открити множество рани, кръвонасядания и охлузвания по главата, лицето, зад лявото ухо. Последната рана била с големина 10 на 11 см. По трупчето имало кръвонасядания по лигавицата на клепачите и по веждите на бебето. Жертвата имала големи кръвонасядания от двете страни на гърдите, както и 4 рани в горната част на лявата предмишница и други 3 в долната част, гласи съдебно-медицинската експертиза. Малката Анка е починала, след като майката й натъпкала чорапчето в гърлото. После оставила само детето, което повърнало и не можело да диша заради натъпкания в гърлото му чорап. Бебето е било малтретирано, а свидетели заявили пред разследващите, че Гергана е твърдяла пред тях, че не го иска това дете и трябва да се отърве от него. Присъдата не е окончателна и може да бъде обжалвана в 15-дневен срок пред апелативния съд в Пловдив.\n\n \n\n\n \n\n\n \n                    ", "date": "2018.03.27", "title": "12г. затвор за майка, убила бебето си с чорап в гърлото"}
{"url": "http://www.monitor.bg/a/view/35618-%D0%93%D0%94%D0%91%D0%9E%D0%9F-%D0%BF%D0%BE%D0%B4%D0%B3%D0%BE%D0%BD%D0%B8-%D0%B4%D0%B0%D0%BD%D1%8A%D1%87%D0%BD%D0%B8-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D0%B7%D0%B0-%D0%B4%D0%B0%D0%BB%D0%B0%D0%B2%D0%B5%D1%80%D0%B8/", "text": "\n                    Главната дирекция за борба с организираната престъпност подгони данъчни служители заради извършени далавери. В акцията, която в момента се провежда на територията на София, град Рила и Ботевград, се е включила и специализираната прокуратура. Според официално съобщение, се касае за организирана престъпна група, извършваща корупционни престъпления. Цялата банда се състояла от служители на НАП.\n\n \n\nОчаквайте подробности\n\n \n                    ", "date": "2018.03.27", "title": "ГДБОП подгони данъчни служители за далавери"}
{"url": "http://www.monitor.bg/a/view/23885-3-%D0%BC%D0%BB%D1%80%D0%B4-%D0%BB%D0%B5%D0%B2%D0%B0-%D1%81%D0%B0-%D0%BD%D1%83%D0%B6%D0%BD%D0%B8-%D0%B7%D0%B0-%D0%BF%D0%BE%D0%B4%D0%BE%D0%B1%D1%80%D1%8F%D0%B2%D0%B0%D0%BD%D0%B5-%D0%BD%D0%B0-%D0%BF%D1%8A%D1%82%D0%BD%D0%B0%D1%82%D0%B0-%D0%B1%D0%B5%D0%B7%D0%BE%D0%BF%D0%B0%D1%81%D0%BD%D0%BE%D1%81%D1%82/", "text": "ЕК създавава нов инструмент, за да намали жертвите на пътя\n                    \nОт май започва дебатът за новата стратегическа рамка за пътна безопасност през новия програмен период на Европейския съюз. Това съобщи днес регионалният министър Николай Нанков пред журналисти.\n\n„Нашите нужди за пътна безопасност през периода 2020-2030 г. е малко над 3 млрд. лева по съществуващи пътища и по-новоизградени такива, които до края на периода ще бъдат 990 км магистрали и скоростни пътища”, коментира Нанков. Страната ни вече е кандидатствала пред Европейската комисия за финансиране на проектите. Това ще се случи с нов европейски инструмент – фонд или конкретна програма за пътна безопасност, обясни Нанков.\n\nОсновна цел на Европейската комисия към края на 2030 г. жервите по пътищата да намалеят с 50 на сто в сравнение с 2020 г. Нанков очерта какви са мерките, които прилага ресорното му министерство. По-добри пътни настилки на участъците с по-висока концентрация на ПТП-та, които с помощта на „Пътна полиция” се набелязват участъците, след което се рехабилитират. Също и подобряване на еластичните огради и мантинели, поставяне на знаци, хоризонтални и вертикални маркировки. Нанков припомни и пешеходните пътеки, които по републиканската пътища до средата на годината ще бъдат „вкарани в ред”.\n\nПо думите му високоскоростните пътища и магистрали също са инструмент за пътна безопасност. Днес по-късно министър Николай Нанков прави първа копка на новите 9 км от магистрала „Хемус”. Отделно от това, според министъра са важни, иновативните системи за нашите географски ширини, като лазерно осветяване на определи участъци, които се използват в Австрия и Германия.\n\n\n \n                    ", "date": "2018.03.27", "title": "3 млрд. лева са нужни за подобряване на пътната безопасност"}
{"url": "http://www.monitor.bg/a/view/32642-%D0%97%D0%B0%D0%BF%D0%BE%D1%87%D0%B2%D0%B0%D1%82-%D1%81%D1%82%D1%80%D0%BE%D0%B5%D0%B6%D0%B0-%D0%BD%D0%B0-%D0%BD%D0%BE%D0%B2%D0%B8-9-%D0%BA%D0%BC-%D0%BE%D1%82-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D0%A5%D0%B5%D0%BC%D1%83%D1%81/", "text": "\n                    Започва строителството на нови 9 км от магистрала „Хемус” - отсечката от Ябланица до Боаза. Първата копка на участъка беше направена във вторник от министрите на регионалното развитие Николай Нанков и на финансите Владислав Горанов и вицепремиерът Томислав Дончев.\nОт следващата година ще започне изграждането на още един участък, който ще достигне до територията на Ловешка област – между Ловеч и Плевен. След това ще започне проектирането и на отсечка от 50 км към Велико Търново, съобщи министър Нанков.\n                    ", "date": "2018.03.27", "title": "Започват строежа на нови 9 км от магистрала „Хемус”"}
{"url": "http://www.monitor.bg/a/view/46099-%D0%9F%D1%80%D0%B0%D0%BA%D1%82%D0%B8%D0%BA%D0%B5%D1%80-%D1%83%D0%B4%D0%B2%D0%BE%D0%B8-%D0%B0%D1%81%D0%BE%D1%80%D1%82%D0%B8%D0%BC%D0%B5%D0%BD%D1%82%D0%B0-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8%D1%82%D0%B5-%D0%B8-%D0%BF%D1%80%D0%BE%D0%B4%D0%B0%D0%B6%D0%B1%D0%B8%D1%82%D0%B5-%D1%81%D0%B8-%D0%B7%D0%B0-%D1%82%D1%80%D0%B8-%D0%B3%D0%BE%D0%B4%D0%B8%D0%BD%D0%B8/", "text": "Напълно обновеният столичен хипермаркет „Практикер“ - Люлин отваря врати в четвъртък\n                    За изминалите три години, откакто българската компания „Видеолукс Холдинг“ придоби целия бизнес на немската верига за дома и градината в България, „Практикер“ бележи сериозен ръст в продажбите и се превръща в пазарен лидер в сектора, като удвоява оборота си. От съществуващите през 2014 г. девет хипермаркета в страната, компанията е обновила и разширила седем обекта и е отворила два нови в градовете Ямбол и Шумен.\n\nСлед придобиването на „Практикер“, „Видеолукс Холдинг“ стартира мащабен проект за модернизиране на визията и концепцията на хипермаркетите. Тя включва разширяване на площта на магазините, прилагане на съвременни строителни технологии и материали, както и екосъобразни решения за използваните ресурси. Новите хипермаркети „Практикер“ са светли, просторни и имат нова, по-функционална подредба и организация, така че потребителите лесно да разгледат и да открият това, което им е необходимо, за създаването и подобряването на своя дом и градина.\n\nДнес в „Практикер“ ще намерите на достъпни цени богат асортимент от над 50 хил. продукта на водещи световни и български производители за строителството, обзавеждането и ремонта на дома и градината. За изминалите три години компанията удвоява предлаганите артикули, като значително увеличава избора от продукти, произведени в България.\n\nЗа доброто обслужване и консултация на клиентите, компанията инвестира в непрекъснато обучение за подобряване на уменията и знанията на служителите си, които от малко над 500 през 2014 г., днес наброяват близо 1000 човека. Тяхната основна задача е да бъдат полезни и в помощ на потребителите. За удобство на клиентите си веригата разработва и предлага допълнителни услуги като застраховка „Удължена гаранция“ на продуктите, 3D проектиране на бани, рязане и кантиране на плоскости, тониране на бои, транспорт на закупени стоки, покупки на изплащане.\n\nДо този момент с новата концепция и визия работят хипермаркетите „Практикер“ в Пловдив, Варна, Бургас, Русе и Стара Загора. На 29 март, четвъртък, отваря врати напълно обновения и модернизиран столичен хипермаркет „Практикер“ – Люлин. Той посреща отново своите клиенти в изцяло ремонтирана сграда, разширена с повече от 3500 кв. м. Общата площ на магазина става почти 12 000 кв. м, а за приятното пазаруване ще се грижат близо 100 обучени продавач-консултанта. Реализацията на проекта е дело на строителна фирма „Монтаж Строителни Конструкции“ АД.\n\nПлановете на компанията до края на годината включват откриване на обновения хипермаркет „Практикер“ във Велико Търново през пролетта и стартиране на реконструкцията на втория столичен магазин „Практикер“ - Дружба в края на есента. Предвижда се и разширяване на веригата в нови градове.\n                    ", "date": "2018.03.27", "title": "„Практикер“ удвои асортимента, служителите и продажбите си за три години"}
{"url": "http://www.monitor.bg/a/view/77110-%D0%9D%D0%B0%D0%B4-29-%D0%BC%D0%BB%D1%80%D0%B4-%D0%B5%D0%B2%D1%80%D0%BE-%D1%87%D1%83%D0%B6%D0%B4%D0%B8-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8-%D1%83-%D0%BD%D0%B0%D1%81-%D0%B7%D0%B0-%D0%B4%D0%B5%D1%81%D0%B5%D1%82-%D0%B3%D0%BE%D0%B4%D0%B8%D0%BD%D0%B8/", "text": "\n                    За последните десет години, по данни на БНБ, в страната ни са инвестирани над 29 млрд. евро, като устойчиво растат вложенията в сектори на икономиката с висока добавена стойност. Това съобщи заместник-министърът на икономиката Александър Манолев по време на Международната конференция „IT Hub Connect 2018“, която се организира от Американската търговска камара в България и Индийско-българската бизнес камара.\n\n„За последните 10 г. в страната ни бе създадена една много сериозна база, която ние трябва да надграждаме“, подчерта Александър Манолев. По думите му на първо място сред чуждестранните инвестиции за периода се нарежда Холандия (с над 6 млрд. евро), следвана от Австрия (с близо 3 млрд. евро), Германия (с над 2 млрд. евро) и Гърция (с 1,9 млрд. евро). През последните години устойчиво се увеличава делът на вложенията в сектори на икономиката с висока добавена стойност. През 2017 г. инвестициите в преработващата промишленост са с дял от 33% от общия обем на преките чуждестранни инвестиции, следвани от секторите „Търговия и ремонт на автомобили и мотоциклети“ с дял от 32%, стана ясно от неговото изказване.\n\n„Тези процеси могат и трябва да се управляват още по-ефективно чрез Закона за насърчаване на инвестициите (ЗНИ) и това е посоката, в която работим“, каза още той. Според изнесената статистика за 2017 г. са издадени 31 сертификата по ЗНИ, като 15 от проектите се осъществяват във високотехнологични производства и услуги. От началото на 2018 г. са издадени общо 10 сертификата, като 6 от тях са в такива сектори. \n                    ", "date": "2018.03.27", "title": "Над 29 млрд. евро чужди инвестиции у нас за десет години"}
{"url": "http://www.monitor.bg/a/view/11128-%D0%A1%D1%82%D1%8E%D0%B0%D1%80%D0%B4%D0%B8%D1%82%D0%B5-%D0%B8-%D1%81%D1%82%D1%8E%D0%B0%D1%80%D0%B4%D0%B5%D1%81%D0%B8%D1%82%D0%B5-%D0%BD%D0%B0-ryanair-%D0%B3%D0%BE%D1%82%D0%B2%D1%8F%D1%82-%D1%81%D1%82%D0%B0%D1%87%D0%BA%D0%B0-%D0%B2-%D0%9F%D0%BE%D1%80%D1%82%D1%83%D0%B3%D0%B0%D0%BB%D0%B8%D1%8F/", "text": "\n                    Стюардите и стюардесите на ирландската нискотарифна авиокомпания Ryanair в Португалия ще стачкуват 3 дни по великденските празници, за да накарат собствениците да се съобразява с местното трудово законодателство, предаде АФП. Те ще спрат работа на 29 март, 1 и 4 април. Предупреждението за стачката на около 360 стюарди и стюардеси на Ryanair бе отправено още в края на февруари, но оттогава разговорите с компанията се оказаха безплодни, тъй като Ryanair не приема да прилага португалския закон.\n                    ", "date": "2018.03.27", "title": "Стюардите и стюардесите на Ryanair готвят стачка в Португалия"}
{"url": "http://www.monitor.bg/a/view/62286-%D0%9F%D1%80%D0%BE%D0%B2%D0%B5%D1%80%D1%8F%D0%B2%D0%B0%D0%BC%D0%B5-%D0%BE%D0%BD%D0%BB%D0%B0%D0%B9%D0%BD-%D1%85%D0%BE%D0%BD%D0%BE%D1%80%D0%B0%D1%80%D0%B8%D1%82%D0%B5-%D1%81%D0%B8-%D0%BE%D1%82-2017-%D0%B3/", "text": "\n                    Физическите лица могат да проверят в сайта на НАП дали за тях има подадени данни от предприятия и от самоосигуряващи се лица за изплащани доходи, различни от тези по трудов договор, като например хонорари, съобщиха от данъчното ведомство. Така гражданите ще могат да проверят и попълнят коректно годишните си декларации за облагане на доходите. Е-услугата „Справка за изплатени доходи (различни от трудови) на физически лица“ е достъпна чрез портала на НАП за електронни услуги - https://inetdec.nra.bg/, с ПИК или електронен подпис. Е-услугата предоставя информация също за вида и размера на изплатения доход, както и за удържания данък.\n\nОт НАП напомнят, че срокът за подаването на декларациите за облагане на доходите от 2017 г. изтича на 30 април 2018 г., като дотогава трябва да се плати и посоченият в тях данък за довнасяне. Най-бързо и лесно декларациите се подават онлайн с ПИК или електронен подпис. Статистиката от подадените до този момент подоходни декларации на физическите лица сочи, че всяка втора е подадена по електронен път.\n\nИнформация за попълване и подаване на данъчни и осигурителни декларации и внасяне на суми към бюджета може да се получи на телефона на НАП 0700 18 700 на цената на градски разговор или в сайта на НАП www.nap.bg.\n                    ", "date": "2018.03.27", "title": "Проверяваме онлайн хонорарите си от 2017 г. "}
{"url": "http://www.monitor.bg/a/view/73110-%D0%9F%D1%80%D0%BE%D0%BA%D1%83%D1%80%D0%BE%D1%80-%D1%81%D0%B5-%D0%B7%D0%B0%D0%B5%D0%BC%D0%B0-%D1%81%D1%8A%D1%81-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA%D0%B0-%D0%BD%D0%B0-%D0%B8%D0%B7%D0%BE%D1%81%D1%82%D0%B0%D0%B2%D0%B5%D0%BD%D0%B8%D1%82%D0%B5-%D0%B2-%D0%9E%D1%81%D0%BE%D0%B3%D0%BE%D0%B2%D1%81%D0%BA%D0%B0%D1%82%D0%B0-%D0%BF%D0%BB%D0%B0%D0%BD%D0%B8%D0%BD%D0%B0-%D0%BA%D0%BE%D0%BD%D0%B5/", "text": "\n                    Проукратурата в Кюстендил се се самосезирала и е извършена спешна проверка на случая с умиращите коне в Осоговската планиня, това заяви говорителят на главния прокурор Румяна Арнаудова. Вчера започна досъдебно производство за извършено престъпление. Доказателствата ще покажат кой е извършителят, но според прокурора са налице данни, че евентуалният извършител може да е и собственикът на животните, заяви Арнаудова. Започнали са разпити на свидетели. Разследва се и дали е налице злоупотреба със средства от Европейския съюз. Започваме разследване, ще търсим причините за причиняване на смъртта на животните, ще положим усилия и да достигнем до живите животни, на които да се окаже помощ. Собственикът все още не е давал обяснения пред разследващите органи. Нямаме снети писмени обяснения, не знаем неговата позиция. Призован е днес в 9.30 ч. Той има интерес от това даде обяснения. Ако не дойде, ще бъде доведен принудително от органите на вътрешните работи, каза говорителят на главния прокурор. Имаме достатъчно данни за починали повече от 70 коне. Данните сочат, че тези животни не са били отглеждани с необходимата грижа на добър стопанин. Тези субсидии не са използвани по предназанчение. Ще бъде проверено на базата на какви документи е предоставена субдидията, следено ли е за какво са използвани парите, заяви още Румяна Арнаудова.Вчера трябваше да извършим проверка на бедстващите животни, но поради лошите метеорологични условия бяхме посъветвани, че тя не може да бъде извършена. Това каза в сутрешния блок на БНТ началникът на отдел \"Здравеопазване\" в ОД БАБХ д-р Емил Гъгнев по повод умиращите от глад и студ коне в Осоговската планина, собственост на кюстендилския бизнесмен Петър Пищалов. Направихме проверка дали съществуват бедстващи животни в село Буново, където са стационарните обекти на Петър Пищалов. Установихме една умряла крава без ушна марка – сигнализиран е екарисажът, днес ще бъде извозено тялото. Животното умряло от трудно раждане. Иначе имаше доставена храна на животните, личеше си, че ежедневно се доставя храна. От днес започваме по-обстойни проверки, заяви д-р Гъгнев. Той уточни, че първият сигнал срещу Пищалов е постъпил на 25 март от журналист.\n\nВидяхме много слаби, умиращи коне, нямаха сила да ядат, каза спасителите, които през уикенда качиха храна за умиращите коне. Те съобщиха, че имат идея да направят заслон за конете. Надяваме се до няколко дни да са събрали сили и да ги свалим в ниското, добавиха те. Днес отново ще направим опит с моторни шейни да се качи храна и да се види какво е състоянието им. На място ще се решава какво да се направи нататък, казаха още спасителите.\n                    ", "date": "2018.03.27", "title": "Прокурор се заема със собственика на изоставените в Осоговската планина коне"}
{"url": "http://www.monitor.bg/a/view/29651-%D0%92-%D0%9F%D0%BE%D0%BB%D0%B8%D0%B3%D0%BE%D0%BD%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D0%BD%D0%BE%D0%B2-%D1%81%D1%82%D1%80%D0%BE%D0%B5%D0%B6-%D0%B2-%D0%B3%D1%80%D0%B0%D0%B4%D0%B8%D0%BD%D0%BA%D0%B0/", "text": "\n                    Протест против поредното застрояване в кв. \"Полигона\" в София. Инициаторите се организираха във Facebook и заявяват, че този път строежът ще е върху съществуващ паркинг и зелени площи. По думите им сградата е проектирана почти върху детска площадка. \n\n \"Има изграден паркинг откакто са тези сгради от 36 години, зелени площи и детска площадка. Предвижда се новата сграда да е на 10 метра от нашите сгради - ще ни отнеме въздуха и слънцето\", каза протестиращият Мирослав Христов пред репортер на Bulgaria ON AIR.\n Предвидената нова сграда ще попречи на паркирането и ще доведе до пренаселеност на квартала, категорични са хората. Освен живущите, тук паркират хората от мола и административните сгради, сподели друг протестиращ.\n\n\"Ще съсипят детската площадка, няма къде да играят децата. Аз няма къде да паркирам, няма тротоари, където жена ми да бута количката. Самият строеж ще създаде още повече проблеми\", настоя млад мъж от квартала.\n\nЗам.-кметът на район \"Младост\" Биляна Петрова показа проекта с предвидени за строеж две сгради от по 7-8 етажа и уточни, че заповедта идва от Столичната община. \n\n\"Изключително близо са сградите. Проблем е, че за старите блокове няма предвидени паркоместа\", призна тя.\n\nОбщина Младост ще преговаря със собствениците и ще им предложи да се преместят на друго място, стана ясно още от думите ѝ.\n\n\"Жива верига ще правим, ако трябва ще спрем \"Цариградско шосе\". Няма да допуснем да има сграда\", закани се живуща в квартала жена.\n                    ", "date": "2018.03.27", "title": "В \"Полигона\" на протест срещу нов строеж в градинка"}
{"url": "http://www.monitor.bg/a/view/47370-%D0%95%D0%BA%D0%B0%D1%82%D0%B5%D1%80%D0%B8%D0%BD%D0%B0-%D0%97%D0%B0%D1%85%D0%B0%D1%80%D0%B8%D0%B5%D0%B2%D0%B0-%D0%95%D1%80%D0%B4%D0%BE%D0%B3%D0%B0%D0%BD-%D0%BF%D0%BE%D0%B4%D0%B0%D0%B4%D0%B5-%D1%80%D1%8A%D0%BA%D0%B0-%D0%BD%D0%B0-%D0%95%D0%A1/", "text": "\n                    Срещата беше продуктивна, тонът беше изключително добър. Това заяви в ефира на Нова външният министър Екатерина Захариева за срещата на високо ниво във Варна. Тя акцентира, че с позицията си за обща работа в проблемните райони, турският държавен глава Реджеп Ердоган подаде ръка към ЕС.\n\n\"Като външен министър ми направи впечатление и финалът на изказването на президента Ердоган. Подчерта регионите, в които има нестабилност и подчерта: \"Нека заедно с Европа работим за нормализиране на Сирия, Ирак, Афганистан, Пакистан.\" Това е подадена ръка\", заяви мин. Захариева.\n\nПодчертавам, че тонът беше изключително добър. Най-важното за България - това е запазване на споразумението. 87% намаляване на вълната. На българската граница няма натиск\", категорична е Захариева. Тя добави, че на срещата са били поети ангажименти и от страна на ЕС, и от страна на Турция. Според външния н министър това показвало, че споразумението работи. \"Всяка от страните трябва да изпълнява ангажиментите си по него\", обясни първият ни дипломат.\n\nПо повод повдигнатите теми за правовата държава в Турция и турската военна операция в Африн, Захариева обясни, че продължава да има различия, но те са решими с дипломатичен подход.\n\nПо думите на Захариева премиерът Борисов е поставил висящите въпроси при срещата си с турският президент Реджеп Ердоган.\n\n\"Много е важно, че се разбрахме тази смесена комисия да се състои възможно по-скоро, за да се опитаме да решим тези двустранни въпроси, които съществуват от много години\", каза тя по въпроса за висящите въпроси като този за тракийските бежанци.\n                    ", "date": "2018.03.27", "title": "Екатерина Захариева: Ердоган подаде ръка на ЕС"}
{"url": "http://www.monitor.bg/a/view/36215-%D0%A1%D0%BB%D0%B5%D0%B4-8-%D0%B3%D0%BE%D0%B4%D0%B8%D0%BD%D0%B8-39-000-%D1%83%D1%87%D0%B8%D1%82%D0%B5%D0%BB%D0%B8-%D0%B8%D0%B7%D0%BB%D0%B8%D0%B7%D0%B0%D1%82-%D0%B2-%D0%BF%D0%B5%D0%BD%D1%81%D0%B8%D1%8F/", "text": "\n                    39000 учители ще излязат в пенсия в следващите 8 години. Това показват данни на Българския синдикат на учителите. В същото време университетите подготвят 20 000 кадри, заяви председателят на профсъюза Янка Такева на конференция „Подкрепа на младите учители като и инструмент за качествено образование”. В началото на миналата година 7000 от преподавателите вече бяха навършили нужните им 61 години, за да излязат в заслужена почивка. Година по рано от тази възможност са се възползвали около 12 000 души.\n                    ", "date": "2018.03.27", "title": "След 8 години: 39 000 учители излизат в пенсия"}
{"url": "http://www.monitor.bg/a/view/13922-%D0%90%D0%BD%D0%B0%D0%BD%D0%B8%D0%B5%D0%B2-%D0%B4%D0%BE%D0%B2%D0%BE%D0%BB%D0%B5%D0%BD-%D0%BE%D1%82-%D0%BF%D0%BE%D0%B4%D0%B3%D0%BE%D1%82%D0%BE%D0%B2%D0%BA%D0%B0%D1%82%D0%B0-%D0%BD%D0%B0-%D0%BC%D0%BE%D1%80%D1%81%D0%BA%D0%B8%D1%8F-%D0%9F%D0%B8%D1%80%D0%BE%D0%B3%D0%BE%D0%B2-%D0%BF%D1%80%D0%B5%D0%B4%D0%B8-%D1%81%D0%B5%D0%B7%D0%BE%D0%BD%D0%B0/", "text": "\n                    Министърът на здравеопазването Кирил Ананиев провери готовността на МБАЛ „Света Анна – Варна“, наричана морския „Пирогов“, за готовноста на болничното заведение за активния туристически сезон, който стартира след броени дни. Mногопрофилната болница поема над 90 на сто от хирургичната спешност в Източна България, както и цялата тежка травматология - включително и от курортните комплекси през летните месеци. Тогава Варна и региона са свръхнаселени, обясни в рамките на министерската инспекция изпълнителният директор на лечебното заведение, д-р Красимир Петров. Министър Ананиев, придружен от кмета на Варна, Иван Портних и от областния управител Стоян Пасев, инспектира Спешното приемно отделение и сектора по реанимация в МБАЛ „Света Анна“ и поздрави ръководството на болницата за европейската визия и организация на медицинската помощ, оказвана там. Здравният министър се запозна на място с реновираните клиники и с предстоящия основен ремонт на Родилното отделение, осигурен финансово от общинския бюджет, както и с актуалното финансово състояние на болницата, потребностите и затрудненията, които изпитва в осигуряването на качествена медицинска помощ, задържането на качествени медицински кадри и справянето с огромния брой неосигурени пациенти, които постъпват по спешност за лечение. По време на визитата си министърът бе запознат от д-р Красимир Петров и с потребността от преобразяване на болничния комплекс по съществуващите европейски стандарти и вижданията на ръководството за това, а Ананиев се ангажира да съдейства на ръководството на МБАЛ „Света Анна – Варна“ за осигуряването на високотехнологична апаратура за образна диагностика и за неотложното цялостно реновиране на Сградата с бръшляна, която е най-стария корпус в комплекса.\n                    ", "date": "2018.03.27", "title": "Ананиев доволен от подготовката на морския „Пирогов“ преди сезона"}
{"url": "http://www.monitor.bg/a/view/78806-%D0%A0%D0%B0%D0%B7%D0%BF%D0%B8%D1%82%D0%B2%D0%B0%D1%82-%D0%B1%D0%B8%D0%B2%D1%88-%D0%BE%D0%B1%D0%BB%D0%B0%D1%81%D1%82%D0%B5%D0%BD-%D1%83%D0%BF%D1%80%D0%B0%D0%B2%D0%B8%D1%82%D0%B5%D0%BB-%D0%BD%D0%B0-%D0%94%D0%BE%D0%B1%D1%80%D0%B8%D1%87-%D0%B7%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F-%D0%BF%D0%BE-%D1%81%D0%BB%D1%83%D0%B6%D0%B1%D0%B0/", "text": "\n                    Бившият областен управител на Добрич Динчер Хаджиев, заемал поста от 2005 до 2008 година, даде показания пред състав на Окръжен съд – Добрич, по наказателно дело за престъпления по служба, с цел облага. Освен Хаджиев, обвиняеми са и бившият директор на дирекция \"Административен контрол, регионално развитие и държавна собственост” в Областна управа Пламен Ганев и Костадин Костадинов - началник отдел „Създаване и поддържане на кадастър” в Службата по кадастър в Добрич. Обвинението твърди, че нарушенията са извършени при сделки с недвижими имоти, които са довели до неправомерно придобиване на имущество от държавата и от Специализираната болница за рехабилитация \"Тузлата\"ЕООД, от което са настъпили значителни имуществени вреди за държавата и за дружеството.\n\nБившият областен управител е подведен под отговорност за 6 сделки със земя, която е била част от капитала на специализираната болница за рехабилитация \"Тузлата\" в Балчик. Окръжна прокуратура твърди, че Хаджиев е превишил властта и правата си, като е извършил действия от компетентността на СБР„Тузлата”, от което са настъпили значителни вредни последици за лечебното заведение и случаят е особено тежък.\n\nСпоред обвинението, бившият областен управител е действал в съучастие с Пламен Ганев, който е съгласувал процедурата по изготвяне на договорите. Твърди се, че двамата, заедно с третия подсъдим по делото, са нарушили служебните си задължения и при продажбата на един имот в Добрич и един в Шабла. От бившия областен управител се търси отговорност за още една сделка, при която е продаден държавен апартамент в Добрич. Според обвинителния акт деянията са извършени в периода от края на 2006г. до началото на 2008г. при условията на продължавано престъпление.\n\nИ тримата подсъдими не се признаха за виновни по повдигнатите им обвинения. Пред съда Динчер Хаджиев подчерта, че изпълнявайки задълженията си на областен управител, е бил подпомаган и е разчитал на помощта на тясно специализирана в различни области администрация. Той изрази убеждението си, че е работил с опитни професионалисти, които няма за какво да упрекне. „Ако са допуснати грешки, едва ли това е било с пряк умисъл. Аз мога да кажа за себе си, че съм абсолютно невинен по всички тези обвинения“, заяви Хаджиев.\n\nДелото ще продължи на 31 май и 1 юни т.г., когато ще бъдат изслушани пледоариите на защитата и на обвинението.\n                    ", "date": "2018.03.27", "title": "Разпитват бивш областен управител на Добрич за престъпления по служба"}
{"url": "http://www.monitor.bg/a/view/5243-%D0%A2%D0%B5%D1%81%D1%82%D0%B2%D0%B0%D1%82-%D0%B2%D1%81%D0%B8%D1%87%D0%BA%D0%B8-%D0%BF%D0%BB%D0%B0%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D0%BE%D0%B1%D1%89%D0%B8%D0%BD%D0%B8%D1%82%D0%B5-%D0%BF%D1%80%D0%B8-%D0%B1%D0%B5%D0%B4%D1%81%D1%82%D0%B2%D0%B8%D1%8F/", "text": "В София няма опасност от наводнения\n                    До края на годината ще бъдат тествани всички планове за действие на общините при бедствия и аварии. Това съобщи началникът на отбраната ген. Андрей Боцев. От понеделник в продължение на три дни във Военна академия “Г.С. Раковски” се провежда компютърно учение за реакция при бедствия в София. То се осъществява в партньорство на Столична община, Академията и Главна дирекция „Пожарна безопасност и защита на населението” с цел усъвършенстване на реакциите между институциите при земетресения, наводнения и инциденти в енергийни обекти. „Поддържаме 94 модулни формирования за различни бедствия, за наводнения, пожари или за действия при използването на химически вещества. Имаме и модулни формирования за разузнаване откриване и унищожаване на бойни припаси“, каза Боцев и допълни, че са ангажирани около 2 хиляди човека и над 1000 единици специализирана техника. Боцев уточни и, че армията е в готовност да помага при бедствия. „В последните години сме подложени на различни стихийни бедствия. Много е важно във всяко начинание да има екип, щаб на община или област, в който всеки да си знае мястото и да знае какви задачи изпълнява“, заяви Боцев. \nОт своя страна кметът на София Йорданка Фандъкова обяви, че общината има разработени планове за реакции при кризи и различни бедствия – пожар, наводнения, както и химически аварии в различни обекти. Тя е категорична, че превенцията информираността на гражданите са изключително важни. Кметицата посочи, че няма нищо по-добро от това в спокойно време да се направят тренировки. „В истинска криза тепърва да четем плановете, да се координираме в ситуация на стрес, няма да бъде продуктивно“, отбеляза Фандъкова.  Относно снеготопеното и дъждовете в София,  Фандъкова обяви, че в момента няма опасност от наводнения, но язовирите се следят 24 часа. От Столичния инспекторат имат задача да контролират почистването на шахти и отоци. „Все още имаме очакване на снеготопене в околните планини, което също би могло да повиши нивата на реките и язовирите, каквато ситуация имахме неотдавна”, каза Фандъкова.\n                    ", "date": "2018.03.27", "title": "Тестват всички плановете на общините при бедствия"}
{"url": "http://www.monitor.bg/a/view/53920-%D0%A1%D0%B5%D0%BB%D1%81%D0%BA%D0%B8-%D0%BA%D0%BC%D0%B5%D1%82%D0%BE%D0%B2%D0%B5-%D0%B8%D1%81%D0%BA%D0%B0%D1%82-%D0%BE%D1%82-%D0%9C%D0%92%D0%A0-%D0%BF%D0%BE%D0%BB%D0%B8%D1%86%D0%B0%D0%B8-%D0%B8-%D0%BA%D0%B0%D0%BC%D0%B5%D1%80%D0%B8/", "text": " Вътрешният министър обеща държавата да купи софтуера за видеонаблюдението\n                    За допълнителни полицейски бройки, за камери за видеонаблюдение и за телефонните измами разпитваха вътрешния министър Валентин Радев кметове на населени места от Шуменска област. Шефът на МВР се срещна в Шумен с пряко избраните представители на местната власт и с кметски наместници по разпореждане на премиера Бойко Борисов за обратна връзка в борбата с престъпността.\n\"Кметовете питат може ли да се увеличи присъствието, разчитам това като доверие към полицията, но ние не сме безкрайно, ние сме определено число, аз им казвам точно числата, колко са назначените полицаи, какви нови сме назначили бройки - 1342, къде са те. Част от тях се обучават, част ще отидат постепенно и им разказвам това, което правим в момента.\" - обясни пред репортери след разговора със селските първенци Радев. \n\"Премиерът ми разпореди да чуя обратна информация от тях. Аз го правя като ги питам какво мислят за битовата или класическата престъпност по селата, която е най-чувствителната, най-много хора са засегнати.\" - обясни механизма на срещата Радев и каза, че ще предложи на министър-председателя въвеждането на информационни бланки за районните инспектори по селата. В тях селските полицаи ще записват с кого и по какъв въпрос са се срещали, а МВР ще има контрол върху дейността им.\nСред най-обсъжданите въпроси, които поставили кметовете била темата за видеонаблюдението. В доста села от областта кметовете усппели сами или със спонсори да изградят видеонаблюдение и се похвалили на министъра, че откакто има камери, изчезнали престъпленията. Радев обяви това за добра практика. Кметът на Шумен Любомир Христов поставил въпроса дали не може да се обединят вече създадени центрове за видеонаблюдение - четири има в самия Шумен и да се централизират и наблюдават от МВР. Вътрешният министър обяви готовност това да стане и държавата да купи софтуера за видеонаблюдението по места.\n\"По-важен е въпросът кой ще обслужва камерите. Да, слагаме камери, ние ги обслужваме. Кой ще обслужва камерите? Казах на Расим (ст. комисар Ялчън Расим, директор на ОДМВР Шумен, б. а), да, слагаме камери, слагаме ги в център, ние ги обслужваме, ние ги следим, но ми кажете - досега бяха четирима полицаи, които се занимаваха с това, сега стават двама, защото има камери и софтуер, а не да ми кажете дайте още четирима да гледат камерите. Тогава какво правим? Но все едно, ако тези камери помагат за превенция на престъпността, дори, ако трябва и щата ще увеличаваме.\" - обясни министърът позицията си за видеонаблюдението.\nВалентин Радев обяснил на кметовете и какво се прави за борба с телефонните измами. \"Правим невъзможното, къде ли не писахме, на бланки за тока, върху сметките предупреждаваме, шефът на ОДМВР във Велико Търново сам си измисли и брошура... Въпросът е да сведем измамите до нормалните рамки в света. Опитваме се да ги изгоним с картите, в Румъния влязохме във връзка с министърката, разбрахме се, тя каза да, каквото можем ще направим. Ограничаваме със средствата, които разполагаме и да сведем измамите до рамките, които са поносими, това правим с телефонните измами.\" - каза още вътрешният министър.\nРазширяват кръга на виновните издънката на  летище София\nТрябва да погледнем и в посока кой друт отговаря на летището за сигурността. Установявам, че не сме само Министерството на вътрешните работи. Иска ми се да попитам тези, които отговарят в Министерството на транспорта, може би и там има отговорност тяхна, да видим те какво ще отговарят. Защото този случай, колкото и експертите така да ме убеждават, че е вътрешен полет от Франция, нищо страшно не е стенало - как да не е, като са пропуснати - дори един да е пропуснат, а те 42-ма, т.е. един от автобусите от полета, може би половината от тях не са проверени - за мен е голям проблем. Ще попитаме и не само тези. Вие знаете, че ги дадохме всички на досъдебно производство, аз само разширявам обсега и да попитам има ли и други отговорни за случая.\n \n                    ", "date": "2018.03.27", "title": " Селски кметове искат от МВР полицаи и камери"}
{"url": "http://www.monitor.bg/a/view/79487-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%92%D0%B0%D1%81%D0%B8%D0%BB%D0%B5%D0%B2-%D0%BF%D0%BE%D0%BB%D0%B8%D1%82%D0%B8%D0%B7%D0%B8%D1%80%D0%B0-%D0%BF%D1%80%D0%BE%D1%86%D0%B5%D1%81%D0%B0-%D0%9A%D0%A2%D0%91/", "text": "Лично заплашвал жертвите си и поръчвал да бъдат „профилактирани“ и дискредитирани\n                    Банкерът беглец Цветан Василев е разследван за натиск върху свидетели, които е трябвало да бъдат „профилактирани“ и дискредитирани, така че да се откажат сами от показанията си по делото за източването на КТБ. Това стана ясно от думите на наблюдаващия прокурор и шеф на специализираната прокуратура Иван Гешев. Специализираният наказателен съд взе решение от третото разпоредително заседание да даде ход по същество на процеса за източването на трезора.\n\nПред журналисти Гешев обясни, че материали за натиска върху свидетелите са отделени в други производства, които в момента се разследват от Софийската градска прокуратура. Други от доказателствата обаче са останали в папките по делото „КТБ“, където имало дори писмено указание от Цветан Василев, с което нарежда да бъдат дискредитирани неудобни личности, които дават показания срещу него.\n\n\n\n\n\nса един от основните свидетели на прокуратурата и бивша дясна ръка на Българския Мадоф Бисер Лазов, както и ексизпълнителният директор на КТБ Любомир Весов. Гешев подчерта, че по делото са събрани материали и за оферти за плащане на пари, за да бъдат притискани свидетели.\n\n„Има гласни и други писмени доказателства, в които се сочи, че са дадени 200 хил. лв. за профилактиране на свидетел. Има и конкретни заплахи към конкретни свидетели не само срещу един, които са отделени в други производства“, категоричен бе Гешев, като допълни, че разследващите имат данни за натиск поне върху 3-ма - 4-ма души.\n\nСлед продължило няколко часа заседание спецсъдът не прие нито едно от многобройните възражения и искания на адвокатите на подсъдимите и реши делото за източването на КТБ да тръгне по същество. Съдия Виржиния Петрова реши, че няма основания за прекратяване на наказателното производство и спиране на съдебното дело. Тя обяви, че за Цветан Василев са налице предпоставките за задочно дело, той е редовно призован след редовна съдебна поръчка до Сърбия, получил е обвинителния акт, подписал е разписките за датите за призоваване и му е разяснено, че делото спрямо него ще се гледа задочно.\n\nОграничителната мярка „подписка“, която Василев има в Сърбия, е в екстрадицията по делото у нас и той може да се яви без проблем, заяви още съдът. Както и че въпреки тежките обвинения на Василев обективната истина може да бъде разкрита и в задочно производство. Съдът заяви още, че при изготвянето на обвинителния акт не са допуснати съществени процесуални нарушения. НПК е бил спазен за уведомяването на Цветан Василев за обвинението спрямо него по време на досъдебното производство, но той\n\n\n\n\n\nСъдът реши, че е неоснователно възражението на адвокатите му, че има отделяне на материали за други производства, с аргумента, че това е изцяло в правомощията на прокуратурата. Като неоснователно съдът отхвърли и твърдението, че извършители на престъпни деяния не са обвинени, тъй като това също е от изключителната компетентност на прокуратурата. Съдът не уважи оплакването на Василев, че не може да се яви на делото заради производството по екстрадиция. Той е редовно уведомен и призован, упълномощил е свои защитници и делото срещу него може да се гледа задочно. „Действително казва, че има желание да участва, но не го е направил и по време на екстрадиционното производство“, отсече съдия Петрова. По отношение на поискания от единия адвокат на Василев отвод на прокурор Иван Гешев заради негови интервюта в медии и цитирането му в медийни публикации съдът заяви, че е преценил тези изявления и в тях няма лична оценка, както и\n\n\n\n\n\nЗа да бъде гарантирано приключването на делото в разумен срок, съдът реши да бъде назначен един резервен съдебен заседател, избран чрез случайно разпределение, и по един резервен защитник на всеки от подсъдимите, като адвокатите ще са същите като в досъдебното производство. Съдът остави мерките за неотклонение на подсъдимите с мотива, че няма основание за тяхната промяна. Съдът отхвърли искането на някои от защитниците за събиране на допълнителни доказателства. Решението не е окончателно и подлежи на обжалване в 7-дневен срок пред апелативния спецсъд. В случай че той потвърди определението на спецсъда, делото ще продължи по същество на 9 май.\n\n \n\n \n\n\n\n„Разликата между Цветан Василев и Георги Димитров са 4 млрд. лв. Само че Димитров се е защитавал сам, а Василев се страхува да се изправи пред съд в ЕС.“ Това заяви прокурор Иван Гешев пред журналисти, развивайки тезата, че банкерът беглец се опитва да политизира процеса срещу себе си с цел да избегне екстрадирането си от Сърбия.\n\n„Защитниците на част от подсъдимите по делото за източване на над 2,5 млрд. лева от КТБ се опитват да придадат политически характер на процеса“, заяви още Гешев, като посочи, че Василев се опитва да се изкара репресиран, за да се спаси от делото, и заради това е входирал и иска си по Глобалния закон „Магнитски“.\n\nПризнание, че Българския Мадоф наистина се пробва да се изкара жертва на политически натиск, дойде и от един от защитниците му у нас – Константин Симеонов. В опит да брани клиента си Симеонов се изтърва, че един от елементите на делото за екстрадиция, което се гледа в Сърбия, е свързан с политическата нотка на разследването у нас. \n                    ", "date": "2018.03.27", "title": "Разследват Цветан Василев  за натиск върху свидетели"}
{"url": "http://www.monitor.bg/a/view/21185-%D0%A1%D0%B2%D0%BB%D0%B0%D1%87%D0%B8%D1%89%D0%B5-%D0%BE%D1%81%D1%82%D0%B0%D0%B2%D0%B8-%D0%A1%D0%B2%D0%B8%D1%89%D0%BE%D0%B2-%D0%B1%D0%B5%D0%B7-%D0%B2%D0%BE%D0%B4%D0%B0/", "text": "\n                    Активизирало се свлачище остави без питейна вода Свищов и няколко съседни села. По ирония на съдбата в района на аварията има не един, а цели два водопровода – нов и стар. Новият обаче, излязъл от строя още в края на миналата година и се наложила неговата подмяна. А докато това се случвало, се спукал и стария. Спуканият нов водопровод, за който са похарчени 1,2 млн. лв. при предишното общинско ръководство, се разследва от прокуратурата: първо от районната в Свищов, след това е прехвърлен на окръжната във Велико Търново, а накрая неизвестно защо и как се озовава в специализираната прокуратура в София. И докато от държавното обвинение се произнесат кой е виновен за немарливо поставените тръби, неговия ремонт продължава да се извършва. Заради зимата обаче, нещата вървят бавно. Сега аварийните екипи усилено работят по отстраняване на теча и аварията по стария водопровод, като се очаква за максимум два дни, водата отново да бъде пусната. Възможно е това да се случи и по-рано.\n                    ", "date": "2018.03.27", "title": "Свлачище остави  Свищов без вода"}
{"url": "http://www.monitor.bg/a/view/27434-%D0%91%D0%A1%D0%9F-%D0%B8%D1%81%D0%BA%D0%B0-%D1%81%D1%82%D0%B5%D0%BD%D0%BE%D0%B3%D1%80%D0%B0%D0%BC%D0%B0-%D0%BE%D1%82-%D1%80%D0%B0%D0%B7%D0%B3%D0%BE%D0%B2%D0%BE%D1%80%D0%B0-%D0%BD%D0%B0-%D0%91%D0%BE%D1%80%D0%B8%D1%81%D0%BE%D0%B2-%D1%81-%D0%95%D1%80%D0%B4%D0%BE%D0%B3%D0%B0%D0%BD/", "text": "\n                    Стенограма от разговора, състоял се в понеделник във Варна между премиера Бойко Борисов и турския президент Ердоган, ще бъде изискана от БСП. Това коментира в Пазарджик на пресконференция лидерът на столетницата Корнелия Нинова. Само по този начин можело да стане ясно дали тази визита е довела до конкретен резултат, тъй като от 2015 г. насам са били проведени 12 срещи за 3 години, в които лидери на Запада са се срещали с турския президент. В този смисъл срещата във Варна не е нито изключителна, нито е спомогнала за диалога с южната ни съседка, подчерта Нинова и даде пример, че до момента няма конкретно решение по важните за Европа теми – нито за Кипър, нито за визите, които искат турските граждани от Западна Европа, нито пък за мигрантската криза. Все още няма решение по отношение на тракийските бежанци, а и не стана ясно, дали Борисов е потърсил обяснение от Ердоган по повод изявлението му за Кърджали. Разбираме, че е поставен въпросът за предизвикателството, душевни граници до Кърджали, „на четири очи“, но не разбрахме, какъв е отговорът. Има ли категоричен отговор и оценено ли е това изявление като неприемливо, провокативно и като провокация за националния суверенитет и интерес и на България?, посочи соцлидерката и обясни, че заради това БСП ще поиска стенограма и тя ще бъде оповестена публично. Поводът за посещението на Корнелия Нинова в Пазарджик бе съвместно заседание с председателите на общински съвети на БСП и Изпълнително бюро на партията.\n                    ", "date": "2018.03.27", "title": "БСП иска стенограма от разговора на Борисов с Ердоган"}
{"url": "http://www.monitor.bg/a/view/66522-%D0%A1%D1%82%D1%80%D0%BE%D0%B8%D1%82%D0%B5%D0%BB-%D1%80%D0%BE%D0%BC-%D1%80%D0%B5%D0%BC%D0%BE%D0%BD%D1%82%D0%B8%D1%80%D0%B0-%D0%BF%D0%B0%D0%B4%D0%BD%D0%B0%D0%BB%D0%B0-%D0%BA%D1%8A%D1%89%D0%B0-%D0%BD%D0%B0-%D1%81%D1%82%D0%B0%D1%80%D0%B8%D1%86%D0%B0-%D0%A5%D1%80%D0%B8%D1%81%D1%82%D0%BE-%D0%A5%D1%80%D0%B8%D1%81%D1%82%D0%BE%D0%B2/", "text": "\n                     \n\nСобственик на фирма за строителни ремонти от Стара Загора започва възстановяването на къща в опанското село Кравино, чийто покрив миналата седмица рухна върху главата на стопанката й, 83-годишната баба Стана Иванова.\n\nРомът Юсни Ибрям, който кара втори мандат като независим съветник в старозагорския мини-парламент научил за проблемите на старицата от вестниците и веднага се свързал с кмета на община Опан Генчо Колев. Отишъл на място в Кравино, огледал обстановката и още тогава отсякъл-със своите хора ще възстанови поразиите безплатно. Поставил едно-единствено условие: докато трая ремонта в двора на бабичката да има някой местен жител. За да не тръгнели отподир приказки, че нещо е изчезнало.\n\n„Цигани сме, какво ли не сме видели и чули за себе си, нека ме гледат в ръцете, защото до гуша ми е дошло от празни приказки по наш адрес. Хората са го казали : направи добро и го забрави. По моите сметки ремонтите с материалите няма да надхвърлят 2 -3 000 лв, грехота е тази бабичка да стои на улицата след като си има къщичка…“, лаконично коментира Ибрям Ако се наложело момчетата му щели да иззидат и нови стени, защото старите били кирпичени и можели да поддадат отново при някой по-проливен дъжд.\n\nПокривът на строената преди повече от половин век къща в село Кравино падна миналия понеделник след обилен снеговалеж, само по случайност гредите и керемидите не убили баба Станка, която спяла точно в тази стаичка.Старицата е самотница, съпругът й починал преди 30 години, след него се поминал и единственият им син, а внукът й се запилял в чужбина да си дири късмета и не се бил обаждал от много време. Община Опан не разполага с оборотни жилища, кметът Генчо Колев предложил на бабичката временно да се настани в една от стаите на кметското наместничество, но тя категорично отказала с думите: „По-добре да си сложа въжето и да умра. Искам да срещна смъртта под моя си покрив…“, разказа кметицата на Кравино Ганка Велева. Тя припомни че бабата е с минимална пенсия от 305 лв. Домът й по документи се водел на отдавна починалия й свекър. Три дни след рухването на покрива внезапно се появили родственици, които завели баба Стана в Казанлък, уж за да я гледат, но 48 часа по-късно я върнали обратно. Засега старицата е подслонена в комшийска къща, чийто собственици живеят в Стара Загора , но това не можело да продължава вечно.\n\nВ разкритата специална сметка за набиране на средства, с които да бъде закупен фургон, в който да се пренесе старицата са постъпили скромни левчета, признава кметът Генчо Колев. Той все още не е загубил вяра, че добрината по света не се е свършила.\n                    ", "date": "2018.03.27", "title": "Строител – ром ремонтира паднала къща на старица"}
{"url": "http://www.monitor.bg/a/view/83824-%D0%9A%D1%83%D0%BF%D1%83%D0%B2%D0%B0%D1%82-300-%D0%B1%D0%BE%D0%B4%D0%B8-%D0%BA%D0%B0%D0%BC%D0%B5%D1%80%D0%B8-%D0%B7%D0%B0-%D0%B3%D1%80%D0%B0%D0%BD%D0%B8%D1%87%D0%BD%D0%B0-%D0%BF%D0%BE%D0%BB%D0%B8%D1%86%D0%B8%D1%8F/", "text": "\n                    Граничните полицаи с камери на ревера. Дни след скандала с пътниците, които влязоха, без да бъдат проверени на Летище София, стана ясно, че МВР е обявило обществена поръчка за доставка на новата техника.\nЩе бъдат закупени 300 боди камери, които ще записват какво се случва по време на смените. Най-много камери ще отидат за границата с Турция.\nТам ще получат 70 устройства. Почти толкова ще са камерите и за граничните полицаи на летищата в София, Варна, Бургас и Пловдив.\n\"С боди камерите ние първо ще знаем служителите ни какво правят, защото и там има операции, постоянно ги следим какво правят и има хора, които са хванати в крачка за нещо, което правят и е нередно. Това е една стъпка в посока да ги дисциплинираме\", заяви вътрешният министър Валентин Радев.\n                    ", "date": "2018.03.27", "title": "Купуват 300 боди камери за гранична полиция"}
{"url": "http://www.monitor.bg/a/view/24455-%D0%92%D1%8A%D1%82%D1%80%D0%B5%D1%88%D0%BD%D0%B8%D1%8F%D1%82-%D0%BC%D0%B8%D0%B8%D1%81%D1%82%D1%8A%D1%80-%D0%9F%D1%80%D0%B0%D1%89%D0%B0%D0%BC%D0%B5-%D0%BF%D0%BE%D0%BB%D0%B8%D1%86%D0%B0%D0%B8-%D0%BF%D0%BE-%D0%BC%D0%BE%D1%80%D0%B5%D1%82%D0%BE-%D0%B8-%D1%82%D0%BE%D0%B2%D0%B0-%D0%BB%D1%8F%D1%82%D0%BE/", "text": "\n                    Пращаме полицаи по морето и това лято. Ще го направим адекватно, както винаги сме го правили. Варна и Бургас са ключови в тази насока. Още през април изпращаме униформени служители по морските летища във Варна и Бургас. През активния сезон в курортите ще има командировани подкрепления от страната, както и колеги от Румъния, Полша и Германия, които ще работят съвместно с нашите служители за по-добра връзка и обслужване на чуждите туристи. Това заяви във Варна министърът на вътрешните работи Валентин Радев. Заедно с главния секретар на МВР, гл. комисар Младен Маринов бяха на годишния отчет - анализ за дейността на Областна дирекция за 2017 година. Министърът похвали служителите за резултатите и приложените мерки за сигурност по време на срещата на лидерите на ЕС с президента на Турция в Евксиноград. ОДМВР- Варна се представи добре. Нямаше никакви забележки от нашите гости, каза върешният министър и отбеляза, че е по-добре да има повече полиция и нищо лошо да не се случи, отколкото обратното. Министър Радев разговаря и с кметове на общини, които поискали по-осезаемо присъствие на патрулни полицейски екипи. Те поискали повече патрулни автомобили и повече инспектори. Проявили интерес и към възможностите за изграждане на системи за видеонаблюдение в по-малките населени места. Министър Радев каза пред медиите, че се обсъжда възможността част от средствата от глобите, събирани с помощта на пътните камери, да остават в общините за закупуването на необходимата техника за изграждане на видеосистемата, с която се надава да се намалят престъпленията в малките селища и отдалечените от центровете райони.\n                    ", "date": "2018.03.27", "title": "Вътрешният министър: Пращаме полицаи по морето и това лято! "}
