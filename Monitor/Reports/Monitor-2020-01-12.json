{"url": "https://www.monitor.bg/bg/a/view/otnovo-nad-20-000-izpylniha-stadiona-v-simitli-vyv-vtorija-den-na-kukerskija-festival-simitlija-drevnata-zemja-na-kukerite-185617", "text": "Отново над 20 000 изпълниха стадиона в Симитли във втория ден на кукерския фестивал „Симитлия – Древната земя на кукерите“. „Симитлия – Древната земя на кукерите“...    Отново над 20 000 изпълниха стадиона в Симитли във втория ден на кукерския фестивал „Симитлия – Древната земя на кукерите“. Звън на чанове огласи цялата община, а магията на кукерството донесе много емоции и приповдигнато настроение на препълнения стадион. Тази магия усетиха и хилядите на стадиона, дошли да станат част от празника. Сред багрите, звънците и великолепието на кукерите в този фестивален ден, за всички беше ясно, че са станали част от нещо историческо, но и нещо, което тепърва ще претърпи своята кулминация.    Днес още повече фенове на маскарадните игри за фестивала „Симитлия – Древната земя на кукерите“ се стекоха на местния стадион.От 10:00 часа сутринта започнаха кукерските танци на Сурвакарска дружина „Корени“, последваха ги Звегорска сурова, от село Звегор. република Северна Македония. Кукерска група с. Полето, Кукерска група с. Брежани, Симитли,1квартал, 1-ва група, Нова махала гр. Симитли, Кукерска група с. Крупник, Кукерска група с. Черниче, Ку керска група от кв.Ораново,     Кукерска група с. Полена,  Кукерска група Пич махала и Кукерската група на Ильо Дамянов.    „Следващия фестивал догодина ще го направим истински Балкански, ще поканим групи от Гърция, пак от Македония и от Сърбия и от Румъния“, сподели развълнуван кмета на община Симитли Апостол Апостолов    Кукер от Симитли беше атракцията във втория ден на фестивала „Симитлия – Древната земя на кукерите“. Стотици фенове на кукерството пожелаха да се снимат за спомен със Стоян Стоянов - \"Берковеца\", облечен в уникален черен костюм с маска \"бял паун\". След днешния ден няма съмнения, че Симитли е древната земя на кукерите. Маскираните мъже, жени и деца не се уплашиха от дъжда. Дъждовното време бе прието като добра поличба за берекет през тази година. И всички участници се раздадоха от сърце и душа на стадион „Септември” пред погледите на няколко хиляди зрители. Те превърнаха своето атрактивно представяне в истинска кукерска приказка.", "date": "2020.01.12", "title": "20 000 в Симитли на втория ден на кукерския фестивал"}
{"url": "https://www.monitor.bg/bg/a/view/hirurzite-i-pediatrite-sydeni-naj-chesto-za-greshka-185622", "text": "Хирурзите и педиатрите са най-често обвинявани и съдени за допусната лекарска грешка. Това стана ясно по време на семинар на тази тема, който се проведе в Правец. „В България няма регистър нито на лекарските, нито на медицинските грешки. И за двете понятия няма и еднозначно определение в световен аспект, това каза акад. проф. Владимир Овчаров от Факултета по обществено здраве на Медицинския университет в София. В САЩ се приема, че 10% от смъртните случаи в най-добрите болници са в резултат на тях. Данни на бившата агенция „Медицински одит“ (сега Изпълнителна агенция „Медицински надзор“) показват, че само 8,5 на сто от всички са се оказали основателни и са допуснати в резултат на лекарска небрежност“, допълни акад. Овчаров. „Дали има лекарска грешка се разбира в процес на проверка, проведена от Етичната комисия на Българския лекарски съюз или от медицински надзор, прокуратурата и следствието, каза председателят на Столичната колегия на Българския лекарски съюз д-р Асен Меджидиев. Много трудно можем да кажем в началото, когато имаме една новина за неблагоприятен изход от някакво лечение или когато имаме един човек, който е изстрадал и той се оплаква от лекар, молбата ми е да не се споменава думата грешка. Защото може и да не е така“, допълни още той и посочи, че съдът е този, който заключава за какво точно става дума. Той посъветва преди произнасянето му да се говори за „неблагоприятно събитие или неблагоприятен изход от лечението“. По думите на акад. Овчаров медицината е неточна наука и една от областите, при които рискът от човешки грешки е много висок. Той посочи, че според международния класификатор има над 11 000 генетични заболявания, като само малка част от тях успяват да бъдат диагностицирани от първи път. Като причина за възможна „грешка“ той посочи и факта в дозировката на лекарството и неговото действие. Например, определени милиграми от препарата за съсирване на кръвта при някои хора действат според очаквания резултат, а при други – не. „Причини за грешките при поставяне на диагнозата и лечението са на базата на уповаването на паметта, предаването и препредаването на медицинска информация бързо и понякога неразбрано между медицинските специалисти, нечетливите бележки в медицинското досие на пациента или в звучащи близо по наименование и поставени в един и същи шкаф медикаменти, които могат да объркат лекаря. Като причина за допускане на грешка акад. Овчаров посочи още дългите дежурства и многочасовата работа, преумората и дори субективното състояние към пациента. За пример той посочи болен, лъхащ на алкохол и в нечист вид, който лекарят преглежда бързо, за да се отърве по–бързо от него и друг – чист и интелигентен, на чиито думи по отношение на симптоматиката  „Централната и регионалните етични комисии на Българския лекарски съюз настояват да им се даде право сами да санкционират с до пет минимални работни заплати и отнемане на права от три месеца до една година, съобщи председателят Столичната колегия д-р Асен Меджидиев. Сега те само могат да правят предложения, но решението взима министърът на здравеопазването“, припомни той процедурата.", "date": "2020.01.12", "title": "Хирурзите и педиатрите съдени най-често за грешка"}
{"url": "https://www.monitor.bg/bg/a/view/bong-djuun-ho-adaptira-parazit-kato-miniserial-za-hbo-185599", "text": "Носителят на „Златна палма“ от международния филмов фестивал в Кан - „Паразит“, ще бъде адаптиран за американския пазар. Продукцията ще бъде реализирана обаче като минисериал, зад който ще застанат нейният автор – корееца Бонг Джуун-хо и Адам МакКей („Наследници“). Епизодите пък ще бъдат излъчени по HBO, като за целта компанията е победила в преговорите стрийминг гиганта Netflix. „Паразит“ разказва за две семейства – Парк, които са богати и проспериращи и Ким – богати на улична хитрост. По прищявка на съдбата между двете семейства се създава симбиотична връзка. Ким предлагат „незаменима“ луксозна услуга, докато Парк осигуряват необходимата финансова издръжка на цялото домакинство. Когато паразитиращ натрапник заплашва новопостигнатия комфорт на Ким, възниква жестока задкулисна битка за надмощие, която заплашва да разруши крехката екосистема между двете фамилии. Заглавието на Джуун-хо е и сред основните фаворити в настоящия награден сезон. То взе „Златен глобус“ за чуждоезичен филм, като се очаква да бъде сред претендентите и на оскарите. Киноманите в България също ще имат шанса да изгледат „Паразит“, като той ще гостува на 24-ото издание на София Филм Фест.", "date": "2020.01.12", "title": "Бонг Джуун-хо адаптира „Паразит“ като минисериал за HBO"}
{"url": "https://www.monitor.bg/bg/a/view/vseki-sedmi-s-adres-v-sofija-temata-185620", "text": "Една на всеки седем лични карти, които предстоят да бъдат подновени през следващите 3 години, е с постоянен адрес в София. Това сочат данни за „Монитор“ от Дирекция „Български документи за самоличност“ (ДБДС) към МВР. През тази и следващите две години изтичат личните документи на близо 6 милиона българи. От тях над 1 милион софиянци ще трябва да ги подновят до края на кампанията през 2022 г. Тази година около 2,2 млн. българи трябва да се сдобият с нови лични карти, паспорти и свидетелства за управление. През следващите месеци се очаква голямо струпване на опашки пред гишетата на звената на дирекциите на МВР, където се осъществява издаването на документи. Броят на чакащите ще се увеличи значително заради завръщащите се от чужбина българи. Пикът на опашките обаче се очаква да е през ноември и декември, когато изтичат най-много документи. Поради традиционните навалици по време на кампанията за подновяване на легитимацията от Министерството на вътрешните работи въведоха улеснение на гражданите в процеса на издаване на нови лични документи. Заявления вече могат да се подават във всяко едно от звената ДБДС на територията на съответния град, независимо от постоянния адрес. Очаква се тази промяна да намали струпването на хора пред гишетата и съответно да свали напрежението при административното обслужване. Дългото чакане за подаване на заявление вече може да бъде избегнато и чрез Това изменение в Правилника за издаване на български лични документи (ПИБЛД) бе прието през ноември 2019 г., а за него е нужно единствено валиден електронен подпис. Услугата се предлага на адрес https//e-uslugi.mvr.bg. При подаването на искането се въвеждат личните данни, след което те се преглеждат от служител на ДБДС, а заплащането на административната услуга се извършва по банков път. Улеснение предлагат от вътрешното министерство и за служители от държавни институции, общински администрации, кметства, големи предприятия и фирми. След подаване на предварително искане за организиран прием на заявления за издаване на лични документи, за да приемат документите, заедно с мобилна биометрична станция. Личните документи, които ще се издават през следващите 10 месеца, няма да се различават от старите. След първи октомври се очаква картите за идентификация да съдържат чип, в който ще се записват както биометричните данни, така и данни за електронна идентичност. Предстои да се избере изпълнител на обществената поръчка за новите лични карти и след това ще стане ясно с какво още новите лични документи ще се отличават от досегашните. Опашки пред гишетата на ДБДС имаше в последните дни на миналата година, когато изтичаха голям брой лични документи. В паспортните служби на най-големите столични квартали, какъвто е “Люлин”, стотици чакаха да сменят личните си карти и паспорти. Колоните с хора, желаещи да подадат заявления за нови документи или чакащи да вземат готовите си такива, често излизаха и извън сградата. Експертите съветват гражданите да не чакат до летните месеци или до края на годината, когато ще има големи струпвания от хора, а да подновят документите си в първата половина на 2020 г., когато е по-спокойно.", "date": "2020.01.12", "title": "Всеки седми с адрес в София (ТЕМАТА)"}
{"url": "https://www.monitor.bg/bg/a/view/nikolaj-ivanov-ot-jin-monic-rok-s-bjala-jakichka-185575", "text": "Рокът и всички негови разклонения за повече от 60-те си години живот - толкова е вкарал възприятието ни за стила в клише, че като видиш висок, млад мъж, в перфектно изгладена риза, Top Gun очила и ламиниран бадж от голяма корпорация на врата, няма шанс да предположиш, че е фронтмен на рок група. Че даже и успешно съчетава бизнес средата със задимените клубове близо 10 години. Е, не само да възприемеш музиката на Николай Иванов от Jin Monic, но и ежедневната му визия, трябва да се отърсиш от калъпа, в който мислиш и да приемеш, че всичко е възможно – дори рок с бяла якичка. Когато не свири в някой клуб, той работи в голяма корпорация и пътува с отговорни и сериозни задачи. „Музиката е начин за разпускане, хоби“, описва той амплоато, за което ще си говорим. Представя го толкова небрежно, въпреки затвърждаване името на Jin Monic на родна сцена, увеличаващата се фен база и вече достатъчното сингли. Всеки друг с подобни сметки зад гърба веднага би скочил в клишето на ром фронтмен. Но нещата за Николай не стоят по този начин. „Има хора, които си поправят колата пред блока в неделя, има хора, които играят футбол всяка седмица, ние ходим да репетираме два пъти седмично. Това е отблагодаряващо се занимание, защото когато свириш в синхрон с няколко човека, това задоволява много примитивни потребности и освобождава приятни усещания. Дава ни енергия да се занимаваме и с други неща“, разказа музикантът пред „Монитор“. Не се бъркайте обаче. Момчетата от Jin Monic имат чудесно ясна преценка още от самото начало, че от хобито им може да стане нещо голямо, но не биха го преследвали на всяка цена. Не са готови да правят компромиси само за целта на високото изкуство, не са готови да се подмазват на продуценти. „Основното, което искаме, е да ни се случват нещата естествено, без натиск“, казва Николай и дава да се разбере, че съвсем не му харесва някой да съди за него по това дали е облечен в риза, развлечена тениска или кожено яке. Jin Monic завоюваха цяла армия нови меломански сърца с последното си много нестандартно парче Slow Cinema. Оказа се, че им е отнело цели три години, за да го пуснат. Причината е комбинирана – малкото свободно време на музикантите и „нежеланието“ на песента да се появи на бял свят. „Бяхме направили едно демо, което не можеше съвсем да влезе в концепциите, по които работехме за останалите парчета от последното EP - Candy Coated (б.а. - излязло през 2018-та). Идеята беше да съберем по-мрачни, меланхолични песни, които излязоха в средата на зимата, идеално време за това звучене. Нямаше как да вкараме Slow Cinema в тази рамка. Изчакахме просто да дойде моментът, в който, първо - нямаме подобни проекти, и второ - да може да пасне на сезона. Важно е според мен. Каквото и изкуство да правиш, има едно пасване между настроението на въпросното парче изкуство и това, което се случва около хората, които след това ще го възприемат. Нашата идея беше да го изкараме лятото“, разкрива тънката логика на бандата Николай. Всеки чул и един акорд от Jin Monic обаче не би допуснал мисълта, че бандата работи на принципа на летните хитове. „В Slow Cinema има такава меланхолия, която е валидна за всички сезони. От опит обаче знам, че има песни, които са много тегави и като текст и като настроение, идва ти да си прережеш вените. И да изкараш едно такова парче по средата на лятото не става. Представям си как го пускам на приятелите на морето с: „Вижте какво изкарахме днес?“, а те отпиват от коктейлите си...“, смее се певецът и китарист. Той е доста усмихнат. Направо неочаквано. Особено ако го познаваш само от записите му. Пълен противовес. Оказва се, че отношението между вътрешния му свят и творенията му е малко по-различно и не толкова директно. Вдъхновява се от подобна музика, затова се е насочил и към този стил. Като твори такива черни и гадни неща, някак си му олеква и започва да преобладава доброто и светлото. Отървава се от лошото и възстановява баланса“, казва Николай. За необикновения им подход много добре говори и историята на Slow Cinema. Да, тригодишната й история. Да започнем от заглавието, което е термин за цял киножанр, а на всичкото отгоре няма никаква препратка с лириките на парчето. Оказва се, че то се отнася основно към музиката му, към настроението и усещането, което носи, към ритъма. „Заглавието е идея на човека, който написа музиката в началото, без още да има текст и концепция – Боян, нашия китарист. Той дойде с една идея и ни я пусна, а ние много се смяхме, защото беше тотално поп“, спомня си фронтменът и добавя, че не е виждал как тази песен ще излезе под марката Jin Monic, затова и отказал на Боян поне 10 пъти да работят по идеята му. Но китаристът бил упорит и не спрял да им го пуска. В крайна сметка ги навил да пробват. На Николай му дошла вокалната линия и текста, в който изобщо не се съобразява с първоначалното заглавие на песента. Slow Cinema е специално и по още една причина, на фона на депресивните предишни песни на бандата е доста лъчезарно парче. Оказва се, че не е единственото в архива им. Пък и те не възнамеряват да стоят на едно място, искат да се променят и развиват. Колкото до Николай и музикалната му история – той никога не е ходил на уроци по музика. Но от малък се е увличал. Още преди първи клас се захласнал по едно електронно пиано и не спирал да свири. В гимназията открил китарата и нейния ефект върху дамите. Използва я като силно оръжие по купоните, където пуска и глас. От реакцията на съучениците си разбира, че може и да пее. „Разбрах, че това пеене може да ми донесе нещо интересно, че имам инструмент да постигна това, което искам, а то обикновено е - да се чувстваш добре и да се забавляваш“. Затова и не спира да свири и пее, докато през 2011 г. не се събира с останалите от Jin Monic. Три години по-късно стават едни от първите артисти на независимия лейбъл Homeovox music на китариста на „Остава“ – Георги Георгиев. „Мисля, че не той, а ние го открихме. Ние винаги сме слушали „Остава“. След един техен лайв предложихме на Жоро да чуе някои неща, които сме правили. И той сподели, че точно мисли да направи лейбъл. Предложи ни да се присъединим“, спомня си Николай. Там срещат и момчетата от Hayes&Y, с които са приятели и до днес и признават, че се учат от тях, нищо че са по-малки на години. Както Hayes&Y смело стъпиха в Англия и останаха там, така и Jin Monic искат да излязат от рамките на България. Тяхна цел обаче са фестивалите, за които често кандидатстват. Осъзнават обаче, че не са го правили по най-правилния начин, защото все още нямат професионално заснето видео от клубни участия, с което да се представят. \"За да стигне една група на такъв конкурентен пазар, трябва да има песни, които са много, много добри. Мисля, че нашите стават все по-добри, но може би още не сме на такова ниво, на което да ги пуснем на публиката на Острова и да ахнат“, критичен е Николай и може би точно тази критичност и реализъм дърпа групата нагоре и със сигурност скоро ще чуваме все по-вече новини около тях и все по-трудно ще си намираме място на участията им. Затова побързайте и отидете да ги видите на 1 февруари в Sofia Live Club, където ще свирят с още две супербанди – Homeovox и Innerglow.", "date": "2020.01.12", "title": "Николай Иванов от Jin Monic – рок с бяла якичка"}
{"url": "https://www.monitor.bg/bg/a/view/kasapinyt-na-andreja-si-kupil-maratonki-s-parite-j-185623", "text": "По-малко от денонощие след зверското убийство на 18-годишната Андрея Асенова от врачанското село Галиче тежкото престъпление е разкрито. Касапинът, който закла ученичката и се гаври с нея в спалнята й, се оказа непълнолетният й съсед. 17-годишният Аксел Олеков е направил пълни самопризнания след дълги увъртания и опити да отклони подозренията от себе си.   Но накрая се пречупил и разказал без капка съжаление потресаващи подробности за извършеното от него престъпление. Той се промъкнал в къщата през прозорец в мазето и почукал на вратата на антрето. Тогава Андрея се опитала да се обади на братовчед си, но след като не успяла, отворила на Аксел. След кратък разговор съседът й се нахвърлил да я бие, а после я заклал. Пред разследващите казал, че я е изнасилил, след като вече била мъртва. Касапинът завел полицаите на мястото, където скрил уликите от престъплението – нож, червен портфейл и ключовете от къщата на Андрея. Портмонето обаче било празно. Според близки на жертвата в него предишния ден е имало 300 лева, които баща й, който работи в Англия, й бил изпратил. А хора от ромската махала на Галиче, където живеят убиецът и жертвата, забелязали, че в събота Аксел си купил маратонки, дрехи и техника. Оказва се, че е направил това с парите на Андрея. Касапинът вече е в ареста във Враца, като се очаква окръжната прокуратура да поиска от съда да бъде оставен постоянно зад решетките. Той и брат му Десислав бяха задържани още в събота през деня, но по-големият беше освободен. Хората в селото са настръхнали срещу него и не могат да повярват, че сред тях е живяло такова чудовище. Те настояват фамилията на Аксел да бъде изселена, тъй като и други нейни членове са с регистрации в полицията. Бащата на убиеца също е в Англия, откъдето вече се е прибрал бащата на красивата Андрея, за да погребе дъщеря си. \"Най-доброто нещо, което съм направил в живота ми, е това, че те срещнах. Най-добрият подарък, който съм получил в живота ми, е твоята любов и Това са думи на приятеля на жертвата Мирослав Илиев към убитата Андрея от 1 ноември 2018 година. От профила във Фейсбук на момчето става ясно, че двамата са имали дълга и безоблачна връзка, изпълнена с много любов и разбирателство. Двамата са били заедно няколко години и постоянно са споделяли снимки, които показват колко са били щастливи.", "date": "2020.01.12", "title": "Касапинът на Андрея си купил маратонки с парите й"}
{"url": "https://www.monitor.bg/bg/a/view/cifrite-govorjat-kakvi-sa-prognozite-za-nominaciite-za-oskar-185583", "text": "Ден преди официалното обявяване на номинациите за „Оскар“ редица критици правят собствените си прогнози за това кои заглавия според тях са най-заслужили мястото си сред основните претенденти на наградите. Въпреки че седмото изкуство далеч не е обективно или подвластно на стриктните закони на математиката, Бен Заузмер от The Hollywood Reporter ни дава ясен поглед към това какво предстои в понеделник. Той използва своя формула, за да изчисли в процентно отношение каква е вероятността на всяко от заглавията да се сдобие с мечтаната номинация. Най-голямо влияние върху резултата имат предишните номинации и отличия на филмите. С голяма тежест, например, се използват призовете на съответните гилдии (актьорска, режисьорска, сценаристка и т.н.), Златните глобуси, наградите БАФТА и т.н. А ето и какво показват изчисленията за основните категории: Убедително в тази категория водят „Ирландецът“, 1917, „Паразит“ и „Имало едно време в Холивуд“. Именно това са четирите заглавия, които според автора на проучването, почти задължително ще получат номинации. Причината – това са единствените четири филма, които са получили номинации едновременно от гилдиите на продуцентите и режисьорите, както и от БАФТА. Предполага се засега, че с номинации вероятно ще се разпишат и следващите три филма в класацията - „Брачна история“, „Жокера“ и „Джоджо Заека“, но авторът все пак предвижда, че може да има и изненади. И тук авторите на четирите почти сигурни претенденти за най-добър филм са с най-голяма заявка за номинация. Това са Сам Мендес, Мартин Скорсезе, Куентин Тарантино и Бонг Джуун-хо. Останалите режисьори са с почти равни шансове пред Американската филмова академия. След като взе „Златен глобус“, Хоакин Финикс е основно действащо лице в актьорската категория и за оскарите. Другият почти сигурен номиниран сред мъжете пък е Адам Драйвър, смята авторът в The Hollywood Reporter. Следващите с най-добри шансове са Леонардо ди Каприо и Тарън Еджъртън, като и двамата получиха номинации от БАФТА, гилдията на актьорите и Златните глобуси, където екранният Елтън Джон спечели в категорията „най-добър актьор във филм (мюзикъл или комедия). Както Финикс, така и Рене Зелуегър се предполага, че и за оскарите ще е най-вероятният шампион. Или поне със сигурност отсега можем да сме сигурни, че ще получи номинация. Чарлийз Терон и Скарлет Йохансон са следващите най-вероятни претенденти за златната статуетка в началото на февруари.", "date": "2020.01.12", "title": "Цифрите говорят: Какви са прогнозите за номинациите за „Оскар“"}
{"url": "https://www.monitor.bg/bg/a/view/globa-ot-20-do-150-leva-za-nevaliden-pasport-185621", "text": "Глоба от 20 до 150 лева ще плати всеки, който не е спазил срока за подмяна на личните документи и се легитимира с невалидна лична карта или международен паспорт. От Министерството на вътрешните работи напомнят, че крайният срок за подаване на заявление за нова лична карта е 30 дни след датата на изтичане на валидността на документа. Затова е необходимо гражданите да предприемат необходимите стъпки за подмяна, преди да е изтекъл съответният документ. Това ще им спести и стоенето с часове пред гишетата на „Български документи за самоличност“. Санкция се налага и на всеки родител, който не е направил необходимото да издаде лична карта на детето си. Родителите на дете, навършило 14-годишна възраст, са задължени в 30-дневен срок от навършване на възрастта да подадат заявление за издаване на лична карта. Заявлението се подава в присъствие на детето и на един от родителите.", "date": "2020.01.12", "title": "Глоба от 20 до 150 лева за невалиден паспорт"}
{"url": "https://www.monitor.bg/bg/a/view/kaja-gerber-se-sgodila-tajno-s-bivshija-na-ariana-grande-185594", "text": "Моделът Кая Гербер тайно планирала сватба с приятеля си – комика Пийт Дейвидсън, който доби популярност след краткотрайния си годеж с Ариана Гранде. В момента Пийт е със сериозни проблеми, свързани с наркотици и депресия“, коментира източник пред сп. Star, според когото загрижените родители дори помагат на комика да си стъпи на краката. Към момента нито Гербер, нито Дейвидсън са коментирали предполагаемия си годеж. Припомняме, че слухове за връзката им се носят от есента. Те бяха потвърдени в ефир от Пийт Дейвидсън, който говори за отношенията си с модела в предаването Saturday Night Live.", "date": "2020.01.12", "title": "Кая Гербер се сгодила тайно с бившия на Ариана Гранде"}
{"url": "https://www.monitor.bg/bg/a/view/sajtovete-na-oligarhijata-prishiha-i-vodnata-kriza-v-pernik-na-deljan-peevski-184541", "text": "Темата за водната криза в Перник потече в сайтовете на олигарсите в необичаен ракурс - дори и там, където няма никаква логика да споменават без никакъв повод името на депутата и издател на \"Телеграф медиа\" Делян Пеевски, обслужващите олигарсите \"медии\" спазват традицията със завидна упоритост. Защото поръчката, спусната им от техните издатели, е да пришиват постоянно Пеевски към всяка значима за обществото тема. Офанзивата тръгна още в навечерието на Коледа, когато доносникът от бившите комунистически служби Огнян Стефанов - известен с агентурното си име Академик, прокара поредната измислица срещу депутата със заглавие „Адвокат: Водата на Перник е отклонявана умишлено към Стомана - Перник, а после към ВЕЦ-а на ДПС- Пеевски“. Още в самото заглавие на материала има толкова много лъжи, че те практически са повече от броя на думите в него. Подобна верига за създаване на фалшиви новини без източник и доказателства в тях не е новост за Фабриката за фалшиви новини на олигарсите. От години те намират анонимни автори, които да разпръскат лъжите им в социалните мрежи, а след това медиите, издавани от тях ги препечатват от там като се позовават на „запознати“ или на „медийни публикации“. И така колелото на лъжата се завърта с едничката цел Пеевски да бъде очернен максимално. Друг е въпросът, че елементарна проверка в държавните регистри би показала, че депутатът няма ВЕЦ, а всички фирми с негово участие са ясно декларирани и собствеността им е публична. Но подобни факти не са от значение за олигарсите, които плащат машината с клевети срещу депутата да се върти всеки ден. Пак с атака срещу Пеевски се отчете псевдожурналитът Самуил Петканов - скучен и с беден речников запас, но за сметка на това пък активен. В нещото, наречено сайт „НеНовините“ той публикува хумористичен текст, в който преповтаря тази теза, но с уточнението, че това е измислица. Статията, лишена от всякакъв хумор, обаче удобно се появи и в друго, претендиращо да е медия издание на подсъдимия олигарх Иво Прокопиев - „Дневник“, а от там се разля като пълноводна река в социалните мрежи. Без уточнението обаче, че това е класическа фалшива новина. Мустакатият аферист Цветан Василев, който от години се укрива от българското правосъдие зад граница, плаща солидни суми от откраднатите от вложителите в трезора милиарди на любимия си „пресцентър“. В отплата „Фрогнюз“ неуморно се трудят като организират клеветнически кампании срещу враг №1 на задкулисните кръгове у нас – депутатът от опозиционната ДПС и издател на „Телеграф медиа“ Делян Пеевски. Целта е проста – Пеевски трябва да бъде изкаран в общественото пространство като най-черния човек у нас, за да бъде заглушен гласът на изданията му „Монитор“ и „Телеграф“, които вече десетилетие вадим наяве аферите на родните олигарси като Цветан Василев, Иво Прокопиев, Огнян Донев и Сашо Дончев, отгледани под крилото на ДС и теменужено-синия им ментор Иван Костов. Освен това оклеветяването на Пеевски цели и да дискредитира законодателните му инициативи, с които се пресичат всякакви опити за далавери на гърба на гражданите и държавата. А служителите на подсъдимите олигарси не пестят време, средства и не изпитват никакви угризения в това да продуцират ежедневно фалшиви новини срещу Пеевски.", "date": "2020.01.12", "title": "Заляха сайтовете на задкулисието с фейкове за Пеевски"}
{"url": "https://www.monitor.bg:443/bg/a/view/aktove-za-zavedenija-v-plovdiv-sled-proverki-185602", "text": "Специализирана полицейска операция по линия \"Питейни заведения\" бе проведена на територията на Пловдив и с. Крумово. В нея са участвали служители на Икономическа полиция, специализирани полицейски сили, митница Пловдив, Агенция по храните, Регионална здравна инспекция, Инспекция по труда, Регионалната дирекция по пожарна безопасност и Общински инспекторат. Те са проверявали цялата търговска документация на обектите, както и дали се спазват забраните за тютюнопушене на закрито и за сервиране на алкохол на непълнолетни. В хода на акцията са изискани трудови договори, разрешителни за работно време, пожарогасителни средства. Две от заведенията са в Пловдив, а едно в Крумово. В пловдивско заведение проверяващите са установили, че не се спазват разпоредбите, свързани с тютюнопушенето, и са съставили два акта. С протокол от НАП е установена разлика в касовата наличност, за което предстои издаване на акт. Протокол от Общински инспекторат е констатирал, че категоризацията е на стария собственик. Връчени са още покана от пожарната за явяване за издаване на акт за неосигурени евакуация според брой места, както и призовка от Инспекцията по труда за представяне на документи. В кафе-аперитив в Крумово проверяващите установили, че разрешението за удължено работно време е било до 27 декември. Установени са 8 непълнолетни лица след 22.30 часа, едното от които работи зад бара. Извикан е автопатрул на Пето районно управление за вземане на отношение. Съставен е протокол от НАП за установена разлика в касовата наличност - ще бъде издаден акт. Съставен е и друг по Закона за здравето за тютюнопушене. Установено е едно лице, работещо без трудов договор, и едно непълнолетно, заместващото бармана, също без трудов договор. Издадена е призовка от Инспекцията по труда - ще бъде съставен акт. Сред проверените обекти е и кафе бар. Установена е липса на разрешение за удължено работно време. Съставен е и протокол от НАП за установена разлика в касовата наличност. На нарушителя ще се издаде акт.", "date": "2020.01.12", "title": "Глобиха собственици на заведения в Пловдив след тотални проверки"}
{"url": "https://www.monitor.bg:443/bg/a/view/atalanta-izpusna-da-pobedi-inter-v-milano-185605", "text": "“Интер” може да изпусне лидерската позиция в Италия след грешна стъпка у дома. Грандът от Милано завърши наравно 1:1 с “Аталанта” в дербито на 19-ия кръг в Серия \"А\". Ситуацията обаче можеше да е по-тежка за “Интер”, защото клубът имаше късмет, че не загуби срещата. Две минути преди края “Аталанта” получи шанс да изпълни дузпа, но ударът на Луис Муриел бе спасен по блестящ начин от Ханданович, чиято запазена марка са именно наказателните удари. Иначе мачът започна перфектно за домакините, които поведоха още в 4-ата минута чрез Лаутаро Мартинес. “Аталанта” изравни резултата в 75-ата минута, когато Госенс се ориентира прекрасно в накзателното поле и прати топката във вратата за 1:1. Логично треньорът на “Интер” Антонио Конте не бе доволен след равенството с “Аталанта”. „ Ще направим всичко възможно, за да задържим това темпо. Срещу “Аталанта” дадохме всичко от себе си. Тук съм от шест месеца и имаме 11 точки повече от тях, а те работят с този треньор вече четири години и правят добри покупки“, добави още той. „ Продължаваме да работим и класирането не трябва да ни заблуждава“, каза още треньорът на „нерадзурите“.", "date": "2020.01.12", "title": "\"Аталанта\" изпусна да победи \"Интер\" в Милано "}
{"url": "https://www.monitor.bg:443/bg/a/view/emil-danchev-berbatov-ne-e-gotov-da-poeme-bfs-185608", "text": "Футболният агент Емил Данчев заяви, че неговият клиент Димитър Бербатов не е готов да поеме Българския футболен съюз. Пред \"Канал 3\" импресариото заяви, че е водил разговор с бившия футболист по този въпрос и му е споделил, че не желае да бъде употребен. \"Много говорихме с Бербатов и той заяви, че не е готов да поеме БФС. И аз съм на същото мнение. Не искам да бъде употребен, както това се случи с негови колеги. Според мен най-добрият път за него е първо да бъде вицепрезидент или член на Управителен съвет, да навлезе в нещата като ръководител. Нека да му дадем време сам да реши. Досега той е показвал, че рядко бърка\", обясни Данчев. Той също така разкри, че много подходящ за поста е неговият колега Лъчезар Танев. \"Лъчо е изключително ерудиран човек, с много опит и познава много добре кухнята на българския футбол. Най-важното обаче е, че той може да казва \"не\". Хората, които пряко отговарят за избора на нов президент на БФС, трябва да изработят модел на бъдещия ръководител на българския футбол със съответните критерии и тогава да се търси подходящият човек\", каза агентът.", "date": "2020.01.12", "title": "Емил Данчев: Бербатов не е готов да поеме БФС "}
{"url": "https://www.monitor.bg:443/bg/a/view/ludogorec-iska-frenski-napadatel-185607", "text": "“Лудогорец” проявява интерес към нападателя Харлем Гнохере, пишат румънците от fanatic.ro. Бизона, както е прякорът на французина, бе спряган за Левски, но \"сините\" категорично отрекоха за такива информации. Футболистът на ФКСБ остана извън основната група на тима, която замина на подготовка в Марбея. Според медията в северната ни съседка, собственикът на ФКСБ Джиджи Бекали води преговори с “Лудогорец” за евентуален трансфер. Договорът на 31-годишния таран на ФКСБ изтича през лятото, но Бекали настоява за стабилна трансферна сума за Гнохере. Френският играч бе водещ голмайстор на румънския тим през последните 2 години в шампионата. Той бе привлечен във ФКСБ от “Динамо” (Букурещ) през 2017 година за 250 000 евро. Междувременно „Коняспор” е фаворит за подписа на нападателя на “Лудогорец” Джоди Лукоки, пишат медиите в Турция. Според различни източници, ръководствата на двата клуба са постигнали принципна договорка за трансфера. В последния месец се заговори, че Лукоки е пред договор с друг турски клуб “Трабзонспор”, но предложените условия от страна на “Коняспор” са много по-добри, както за самия футболист, така и за българския шампион. Договорът на Лукоки с “Лудогорец” изтича след края на сезона. Турският гранд “Фенербахче” пък иска централния защитник на “Лудогорец” Рафаел Форстър. 29-годишният бразилец е попаднал в плановете на клуба за зимна селекция и се очаква в най-скоро време турците да излязат с официална оферта. “Жълто-сините” искат да засилят конкуренцията в ариергарда си. “Фенербахче” зимува 4-и на полусезона в местната Суперлига. Форстър дойде при разградчани през лятото на 2017 година и в началото бе със статут на резерва. Постепенно, особено при сънародника си Пауло Аутуори стана титуляр. През настоящата кампания обаче Форстър изигра твърде малко мачове в елита - едва 8. За сметка на това обаче в евротурнирите записа цели 10 срещи дотук. Има и 1 мач за Купата на България. Именно стабилните му изяви в някои от мачовете в Лига Европа са впечатлили ръководството на “Фенербахче”. С оглед на факта, че в момента “Орлите” са на лагер в Турция, това ще направи доста по-лесни контактите с тях от страна на местните тимове. Така ще може да се водят преговори на място. Такива със сигурност ще има в Анталия с “Легия” (Варшава) за нападателя Якуб Шверчок.", "date": "2020.01.12", "title": "“Лудогорец” иска френски нападател "}
{"url": "https://www.monitor.bg:443/bg/a/view/bivsh-futbolist-stana-djipi-v-bobov-dol-185615", "text": "Бившият футболист д-р Антон Стойнев е новото джипи в Бобов дол, където до този момент имаше едва двама лекари за население от над 8000 души. Той ще съвместява дежурствата си Невестино, където също се грижи за здравето на хората в общината.  Криза с лекарите в Бобов дол има от години, в малките села пък посещението на лекар е блян. От м.г. общината администрация осигури медицинска сестра, която по предварителен график посещава домовете на възрастни хора веднъж седмично, за да им измери кръвното налягане или да им даде консултация за приема на лекарства. „Няма как да нямаш достъп до медицински услуги. Преди години имаше болница, вече и нея закриха. Няма и лаборатория, където човек да може да си направи изследвания. Всеки знае, че фолкпевецът Борис Дали купи и 3-те етажа на общинската болница. Цялата е негова и в нея щял да прави старчески дом. Останаха само три кабинета, в които се помещават джипитата“, коментираха бобовдолци. Не са малко хората, които са записани при лични лекари в съседната община Дупница. Казват, че пътуването не ги притеснява, но за най-елементарното изследване или консултация ще трябва да си отделят поне един ден. „И с трети човек кризата с лекарите няма да отмине. Имаме много малки деца в общината. Като трябва да водя сина ми на педиатър представете си, задължително се налага да взимам отпуск. Възрастните хора пък как се оправят не ми се мисли“, обяснява 34-годишната Петя от Бобов дол, която обмисля варианта да се премести да живее със семейството си в Дупница.", "date": "2020.01.12", "title": "Бивш футболист стана джипи в Бобов дол"}
{"url": "https://www.monitor.bg:443/bg/a/view/luis-kapaldi-i-dave-vodjat-v-nominaciite-za-brit-185589", "text": "Новата голяма любов на британците – Луис Капалди и рапърът Dave отнесоха по 4 номинации за тазгодишното, 40-то издание на най-престижните музикални награди във Великобритания – БРИТ. Двамата ще се борят и в едни и същи, основни категории. В „Албум на годината“ Луис влиза с Divinly Uninspired to a Hellish Extent, а майсторът на римите с Psychodrama, който му донесе приза Мъркюри през 2019-та. За „Песен на годината“ двамата ще сблъскат Someone You Loved и Location. Ще се срещнат в още две категории - „Най-добър самостоятелен изпълнител“ и „Най-добър нов изпълнител“. След като наскоро организаторите на БРИТ обявиха, че намаляват категориите, предприеха нова изненадваща крачка – те не публикуваха номинираните в сайта си, нито пък разпространиха информация до медиите с имената, а се включиха на живо по телевизията и ги обявиха в ефир. С по 3 опита за статуетка са Стормзи и младата надежда – певицата Мейбъл. Рапърът, който излезе от ъндърграунда, за да покори за пръв път наградите БРИТ през 2018-та с дебютната си тава Gang Signs & Prayer и беше голямата изненада за всички преди две години, този път ще се съревновава в категория „изпълнител на годината“, „Песен на годината“ - с Vossi Bop и „Албум на годината“ - с Heavy Is the Head. 24-годишната Мейбъл пък ще се пробва да грабне наградата в „Песен на годината“ - с Don’t Call Me Up, „Най-добър нов артист“ и „Изпълнителка на годината“. Изключително силна е конкуренцията в категорията за изпълнител, където освен Dave, Луис Капалди и Стормзи, са още трайно утвърдените Хари Стайлс и Michael Kiwanuka. При жените не е по-различно - Charli XCX, FKA Twigs, Фреа Райдингс, Мейбъл и Махалия ще премерят сили. При групите сблъсъкът е титаничен, защото всички са добре утвърдени имена основно в рок стила – Bastille, Bring Me The Horizon, Coldplay и Foals. Изключение е само трап дуото D-Block Europe. Международните категории са също напрегнати, и в тях се състезават любимците на годината. Ариана Гранде ще мери сили с безспорната Били Ейлиш, Камила Кабело, Лана дел Рей и Лизо при жените. При мъжете ветеранът Брус Спрингстийн ще се съревновава с доста по-шарените стилово Burna Boy, Post Malone, Tyler, the Creator и Дермот Канеди. Церемонията по връчването на наградите ще се състои в Лондон на 18 февруари. Dave - Psychodrama Хари Стайлс - Fine Line Луис Капалди - Divinely Uninspired to a Hellish Extent Michael Kiwanuka - Kiwanuka Стормзи - Heavy is the Head AJ Tracey - Ladbroke Grove Калвин Харис & Rag’N’Bone Man - Giant Dave - Location (ft. Burna Boy) Ед Шийрън и Джъстин Бийбър - I Don’t Care Луис Капалди - Someone You Loved Мейбъл - Don’t Call Me Up Марк Ронсън - Nothing Breaks Like a Heart (ft. Майли Сайръс) Сам Смит & Normani - Dancing With a Stranger Стормзи - Vossi Bop Том Уолкър - Just You and I Aitch Dave Луис Капалди Мейбъл Сам Фендър Dave Хари Стайлс Луис Капалди Michael Kiwanuka Стормзи Charli XCX FKA Twigs Фреа Райдингс Мейбъл Махалиа Bastille Bring Me The Horizon Coldplay D-Block Europe Foals Ариана Гранде Били Ейлиш Камила Кабело Лана дел Рей Лизо Брус Спрингстийн Burna Boy Дермот Кенеди Post Malone Tyler, the Creator", "date": "2020.01.12", "title": "Луис Капалди и Dave водят в номинациите за БРИТ (СПИСЪК)"}
{"url": "https://www.monitor.bg:443/bg/a/view/telkijski-i-kup-novi-treniori-shte-podgotvjat-decata-na-levski-185609", "text": "Ръководството на “Левски” обяви имената на новите треньори, които започват работа в Академията на клуба от началото на тази година. Иво Градев ще е старши треньор на “Левски“ U16. За последно той е работил във втория отбор на “Лудогорец”, а през 2019 година спечели Купата на БФС с набор 2003 на \"орлите\". Георги Стоянов ще работи с вратарите в “Левски” U19 и “Левски” U18. Той идва от детско-юношеската школа на “Славия”, като подготвя и вратарите в националните отбори U17 и U15. Христо Стаменов ще отговаря за вратарите във всички подготвителни групи на Академия \"Левски\". За последно е работил в “Чавдар” (Етрополе) като треньор на вратарите в клуба. Юношата на клуба Георги Коруджиев ще работи като треньор в подготвителните групи на Академия \"Левски\". Другото ново име в треньорските екипи е това на Стефан Медвецки. Легендата на “сините“ Димитър Телкийски ще води “Левски” U19, а Захари Сираков застава начело на “Левски” U17. Междувременно Паулиньо и Франко Мазурек се присъединиха към “Левски”. Двамата южноамериканци получиха по-дълга почивка от треньора Петър Хубчев. Утре „сините“ заминават на лагер в Сандански.", "date": "2020.01.12", "title": "Телкийски и куп нови треньори ще подготвят децата на \"Левски\" "}
{"url": "https://www.monitor.bg:443/bg/a/view/lozan-panov-i-shefove-na-ssb-na-politicheski-miting-vyv-varshava-185593", "text": "Председателят на Върховния касационен съд (ВКС) Лозан Панов, предишният председател на Съюза на съдиите в България (ССБ) Атанас Атанасов, Владислава Цариградска - председател на Контролния съвет на магистратската организация и съдия Нели Куцкова, са участвали в политически митинг, проведен в събота в полската столица Варшава, съобщи Правен свят.  Поводът за командировката на четирима действащи български съдии до Полша е недоволството на част от полските им колеги, свързани с либерални политически кръгове от съдебната реформа, която управляващата консервативна партия \"Право и справедливост\" се опитва да прокара през последните години. Властите в Полша се стремят да ограничат политизирането на полските съдии, което включва освобождаването от работа на навършили пенсионна възраст магистрати, част от които са били свързани с предишния комунистически режим. Именно в тяхна подкрепа до Варшава са се командировали карето от български съдии, което публикува снимки в социалните мрежи. От \"полските фотографии\" на Панов, Атанасов, Цариградска и Куцкова е видно, че поне трима от тях са със съдийските си тоги на политическия митинг, което би могло да се тълкува и като нарушение на разпоредбите на Кодекса за етично поведение на българските магистрати. \"Магистратът не участва по какъвто и да е начин в партийно-политическа дейност и не се намесва в политически или бизнес среди на влияние\", гласи чл. 9.2 от Кодекса в частта му за Правилата за предотвратяване на конфликт на интереси. От ССБ не са уточнили кой е поел разноските по пътуването на четворката съдии до Варшава, макар че с оглед на високия размер на българските магистратски възнаграждения спрямо средната работна заплата у нас, пътуването им до Полша не е представлявало сериозен разход.  Що се отнася до ангажираността на българския \"съдия №1\" с тегобите на полските съдии, то тя контрастира на пълното неглижиране от страна на Лозан Панов на проблемите на съдиите в България. Докато председателят на ВКС и политизираната върхушка на ССБ политиканстват, ръководената именно от Панов Съдийска колегия на Висшия съдебен съвет (ВСС) продължава да бездейства по въпроса за регулиране на натовареността на магистратите и оптимизиране съдебната карта.", "date": "2020.01.12", "title": "Лозан Панов и шефове на ССБ на политически митинг във Варшава "}
{"url": "https://www.monitor.bg:443/bg/a/view/deva-premal-miten-nosjat-tajnata-na-tibetskite-mantri-v-ndk-185573", "text": "Над три часа необикновена музика, вплела тибетски мантри в основата си и забелзана и от най-острите притици. Това ни чака с концерта на Deva Premal & Miten, които пристигат за първия си концерти в България. Той ще се състои на 17 октомври в зала 1 на НДК. В годината, в която самата Дева е номинирана за престижното грамофонче в категория Ню Ейдж за едноименния си албум, който записва с Митен и Manose (традиционна индийска флейта), всички те пристигат, за да ни изсвирят необикновената комбинация от традиционни ведически мантри и западни музикални похват. С тях на сцената на НДК ще излязат и музикантите от Temple Band - Джоби Бейкър – бас, Спенсър Козенс – кийборд,  и Майлс Боулд – барабани. Deva Premal & Miten споделят, че с това световното турне отбелязват 30 години любов, живот и музика. \"Ще погледнем назад към всичко, което сме създали, ще свирим някои от ранните си творби. Да отбележим 30 години музика и връзка с нашата публика е невероятно изживяване. Ние сме семейство и нови и нови съмишленици и сродни души се присъединяваха към нас\", казва тя. Дева и Митен се срещат за първи път през 1990 г. в ашрама на Ошо в Пауна, Индия. Тя учи шиацу и рефлексология, а той е рок музикант, който се усъвършенства в медитацията. \"Започнахме да пеем заедно в ашрама, просто така, изживявайки и споделяйки наученото там\", разказва Митен. \"Създаваме заедно един портал, през който преминаваме. Той не е дело само на музикантите и певците, а на всички в залата. За нас с Дева, това е много повече от ентъртейнмънт\", допълва той. Звукът им е духовно пътуване, в което изтока среща запада, а те самите са категорични, че пеенето на мантри винаги повдига духа без значение как се чувстваш в момента. Музиката им присъства в плейлистите на широк спектър от личности – от лидери като Далай Лама, пред когото лично свирят през 2002 г. на духовна конференция в Мюнхен, през супер звезди като Шер, духовни номади, пътешественици, рок и етно фенове. Събитието е организирано от Classic Stage, а билетите вече са в продажба на цени между 45 и 80 лв. Предвидени са групови отстъпки при покупка на 6 и повече билета.", "date": "2020.01.12", "title": "Deva Premal & Miten носят тайната на тибетските мантри в НДК"}
{"url": "https://www.monitor.bg:443/bg/a/view/kmetyt-na-pernik-prokuraturata-svyrshi-mnogo-rabota-185613", "text": "„Прокуратурата свърши голям обем от работа за много кратко време.“. Това коментира кметът на Перник Станимир Владимиров пред Канал 3 по повод водната криза в града, разследването по казуса и обвиненията срещу екоминистъра в оставка Нено Димов. Той призова темата с безводието да не се партизира, а повече да говорят експертите, включително и при вота на недоверие. И отбеляза, че язовир „Студена“ в момента не се ползва за промишлени нужди и че преди години за това е бил изграден язовир „Пчелина“. Той обаче не се ползвал, защото час от съоръженията били откраднати през годините. Владимиров изрази готовност да сезира прокуратурата и по този казус. И добави, че до два месеца и половина новият тръбопровод, който се строи за Перник, трябва да бъде готов. Освен липсата, проблем било и смесването на чистата с мръсната вода, като имало 2 такива случая, като това се получавало от вакуума в тръбите.", "date": "2020.01.12", "title": "Кметът на Перник: Прокуратурата свърши много работа"}
{"url": "https://www.monitor.bg:443/bg/a/view/nzok-s-nov-upravitel-ot-12-mart-185592", "text": "Националната здравноосигурителна каса (НЗОК) ще бъде с нов управител от 12 март, когато изтича мандатът на сегашния. През месец февруари Народното събрание ще обяви процедура за избор на нов управител. Това съобщи за „Монитор“ председателят на здравната комисия в парламента д-р Даниела Дариткова. Д-р Дечо Дечев, който заема сега този пост, след като довършва мандата на двама подали оставки преди него в рамките на четирите години – д-р Глинка Комитов и проф. Камен Плочев, няма да се кандидатира, нито ще приеме да бъде номиниран за тази длъжност. Това пък става ясно от негово изказване пред Дарик радио. „Касата заплаща едно лекарство за частна болница на седем пъти по-висока цена, отколкото същото за държавна и общинска“, заяви той. По думите му прадоксът бил в резултат от законови текстове на здравните власти, които д-р Дечев определи като лобистки. Той заяви, че в няколко случая през 2019 г. НЗОК била поставяна пред свършен факт. По думите му пример за това е обещанието на здравния министър Кирил Ананиев, че ще даде 50 млн. лв. на медицинските сестри от бюджета на държавата. „Изведнъж обаче се установява, че това няма как да стане и средствата трябва да се осигурят от здравната каса. Резултатът от тази политика е, че се наказват работещите болници, а парадоксалното е, че предложенията в здравеопазването идват от хора, на които професионалният живот е минал в правене на бюджети“, каза д-р Дечо Дечев. Според него се налага основна ревизия в каса. Той смята, че „вече можем да говорим за една организирана система за отчитане на дейности, които са извършени или в по-малък обем, или изобщо не са извършени“. НЗОК харчи парите за лекарства нерационално, макар и в абсолютна стойност по отношение на общите разходи за здраве те да не са много. Това заяви междувременно по Нова телевиция председателят на Асоциацията на собствениците на аптеки магистър-фармацевт Николай Костов. Отдавна говорим за т.нар. прогенерична политика, която така и не се случва. Това означава да се предписват и плащат от каса основно генерични продукти, когато това е възможно, а не скъпи оригинални продукти, допълни той. По думите му голяма част от бюджета на НЗОК се изяжда от иновативните терапии, които в много случаи, далеч не са такива, но пък винаги са скъпи.", "date": "2020.01.12", "title": "НЗОК с нов управител от 12 март"}
{"url": "https://www.monitor.bg:443/bg/a/view/pajakyt-v-burgas-poskypva-s-10-leva-185591", "text": "По-високи глоби за автомобили репатрирани с паяк готвят в Бургас. Предложението е на Заместник кметът по финанси Красимир Стойчев, който вече  е внесъл и докладна записка в местния парламент. Идеята на общинарите е глобата да поскъпне с 10 лева, а мотивът им е, че от повече от осем години глобите не са повишавани дори и с лев. В същото време обаче непрекъснато растели разходите за този вид дейност, скочили  режийните разходи, осигуровките по договорите на служителите, а също и горивата.  До момента имаше три тарифи за налагане на наказания за неправилно паркиралите шофьори и в зависимост от това в коя част на града е нарушението глобите бяха между 43,20 и 62,40 лева. За нарушителите в І-ва зона, която обхваща централната градска част, санкцията бе 43.20 лв., за ІІ-ра зона съответно  51.60 лв. Най-скъпо излизаше неправилното паркиране в най-крайните квартали, които попадат в ІІІ-та зона и за които е предвидена глоба от 62.40 лв.  Предложените за поскъпване на репатрирането ще бъде гласувано на следващата общинска сесия и ако влезе в сила, още от февруари паяците ще сноват с нови по-солени цени - от 53,20 лв до 72,40 лева. ", "date": "2020.01.12", "title": "Паякът в Бургас поскъпва с 10 лева"}
{"url": "https://www.monitor.bg:443/bg/a/view/ozi-slash-i-eltyn-djon-se-sybraha-za-obshta-pesen-chujte-185579", "text": "Само няколко дни след като Шарън Озбърн – съпругата на вечния Ози, разкри, че с  по нова песен – сър Елтън Джон, парчето заля интернет. Третата песен от предстоящия албум на Озбърн доказа, че не само младите поп явления, но и той, все още може да навърти 2 милиона гледания за 3 дни. Елтън и Ози всъщност са направили заедно заглавната композиция на тавата Ordinary Man, която носи и същото име. На всичкото отгоре към тях се е присъединил един стар приятел на Ози – китаристът на Guns 'N Roses – Слаш. Богът на струните през годините определено седи близо до Принца на мрака, като вече се разписа със соло в Straight To Hell - втория сингъл от предстоящия албум, чието видео се появи преди няма две седмици. Не е прецедент и двамата да правя общи концерти и дори турнета, като преди няколко години стигнаха дори до Белград и сътвориха невероятно шоу за фенове от целите Балкани. „Просто всички се събрахме заедно. Слаш е мой стар приятел, какъвто е и Елтън. Докато пишех Ordinary Man, песента ми напомни много на стария Елтън и казах на Шарън: „Чудя се дали ще се съгласи да пее в тази песен?“ Попитахме го и не само се съгласи, но и седна зад пианото“, разказа самият Ози, цитиран от Loudwire.  който е първият за Озбърн след Scream и 10-годишна солова пауза, излиза на 21 февруари. Като допълнение, всеки физически носител от албума ще има уникален код, с които феновете ще могат да спечелят 30 награди сред които пропуск за който си изберат концерт от предстоящото турне на музиканта и да се срещнат с него", "date": "2020.01.12", "title": "Ози, Слаш и Елтън Джон се събраха за обща песен. Чуйте!"}
{"url": "https://www.monitor.bg:443/bg/a/view/livyrpul-dokosna-titlata-v-anglija-185601", "text": "“Ливърпул” продължава да гази всичко по пътя си в Англия, като и Жозе Моуриньо не успя да спре \"червените\". “Мърсисайдци” победиха “Тотнъм” с 1:0 в повторение на миналогодишния финал в Шампионска лига, а с това продължиха страхотния си марш към титлата в Англия. Момчетата на Юрген Клоп все още нямат загуба в първенството, като за 21 кръга допуснаха само едно равенство, а спечелените мачове са 20. Това е и рекорд за най-добър старт в историята на всичките топ 5 първенства на Стария континент - 61 точки за 21 кръга. С всеки следващ кръг чаканата от 30 години титла изглежда все по-близо до \"Анфийлд\", а разликата с преследвачите е 16 точки в полза на “Ливърпул”. Мнозина очакваха, че именно \"старата лисица\" Жозе Моуриньо може да препъне \"червените\", но това не се случи, макар “Тотнъм” да не бе далеч от това да измъкне нещо. Решителният момент в мача бе в 37-ата минута, когато падна и единственият гол. Вкара го Роберто Фирмино, който получи топката от Салах, направи чудесен финт с тяло и с диагонален шут прониза вратата на “Тотнъм”. \"Шпорите\" дадоха всичко от себе си, за да изравнят, като не бяха никак далеч. Безспорно най-чистото положение се откри пред Ло Селсо, но аржентинецът като по чудо не уцели вратата. Моуриньо също падна на колене с ръце на тила, невярващ на изпуснатата възможност. Това определено бе един от най-тежките мачове за “Ливърпул” през сезона, но мърсисайдци отново измъкнаха максимума, а всички продължават да се питат има ли кой да спре тази машина в \"червено\"? “Ливърпул” подобри рекорда на клуба от 1894 година, когато серията спира на 37. В тази безпогрешна серия от 373 дни, “Ливърпул“ изигра 38 мача, 33 победи, 5 равенства, при голова разлика 90:26, Клоп пък стана третият треньор в историята на Висшата лига, който не е губил в продължение на една календарна година. Такова постижение имат само Жозе Моуриньо и Арсен Венгер. При Клоп процентът победи е 87, при Моу е 82 %, а при Венгер – 68. За последните 38 мача “Ливърпул” събра 104 точки, това е нов рекорд, тъй като “Манчестър Сити” през 2018 и “Челси” през 2005 година събраха по 102.", "date": "2020.01.12", "title": "\"Ливърпул\" докосна титлата в Англия "}
{"url": "https://www.monitor.bg:443/bg/a/view/kolite-na-tesla-progovarjat-185598", "text": "Електромобилите на Tesla може скоро да започнат да говорят. Те ще водят разговори не само с пътниците вътре, но и с хората отвън, пишат от специализирания сайт electrek.co. Вчера шефът на компания Илън Мъск пусна в социалните мрежи и видео, с което да покаже иновацията, която скоро ще се въведе в колите. За никого не е тайна, че Мъск иска да използва повече от възможностите на изкуствения интелект в бизнеса си. Преди две години компанията нае Андрей Карпати, който да ръководи IT отдела. От тогава броят на заетите в него се увеличават постоянно. Първоначално използването на изкуствен интелект се налагаше само когато колите биват оставени на автопилот. Tesla разшири функционалността така, че в момента колата сама да засича какви са климатичните условия. Шефът на технологичния гигант настояваше обаче за по-добри гласови команди. Той сподели, че след време автомобилите ще могат дори да отговарят, подобно на автомобилите от известна филмова поредица. Изказването бе направено преди време, но изглежда все още е част от плановете на Мъск, който написа в Туитър: „Tesla скоро ще може да разговаря с хора, стига да поискате. Това се случва“. Той публикува и видео, на което Tesla Model 3 казва на хората около нея: „Недейте да стоите отстрани и да зяпате, качвайте се“. Американецът обаче не поясни кога ще бъде въведена актуализацията, но сподели, че ще може да работи с пръдливата функция (позволява на колата да издава подобни звуци с натискане на бутон, при завой или друга наша команда – б.а.), както и с функцията за допълнителна защита на колата.", "date": "2020.01.12", "title": "Колите на Tesla проговарят"}
{"url": "https://www.monitor.bg:443/bg/a/view/djokovich-srazi-nadal-za-istoricheska-titla-na-syrbija-v-atp-cup-185595", "text": "Отборът на Сърбия стана първият шампион в историята на отборния тенис турнир ATP Cup. Титлата бе решена с мач на двойки, в който Новак Джокович и Виктор Троицки се наложиха над Фелисиано Лопес и Пабло Кареньо Буста с 6:3, 6:4. Лопес замени в испанския дует предварително заявения Рафаел Надал, който реши да не играе заради натрупата умора. Преди това Надал отстъпи пред Джокович във втория мач на сингъл, позволил на сърбите да изравнят резултата на 1:1 победи. Ноле надделя над големия си съперник с 6:2, 7:6(4), като увеличи серията си на 19 поредни сета и 9:0 победи срещу Рафа на твърди кортове и води с 29 на 26 победи. Джокович започна мача изключително агресивно и налагаше темпо, с което Надал трудно се справяше. Роберто Баутиста Агут пък даде аванс на Испания след успех над Душан Лайович със 7:5, 6:1, записвайки четвърти успех от четири мача срещу него.  Междувременно трима от българските тенисисти, които представяха страната ни на ATP Cup Александър Лазаров, Димитър Кузманов и Адриан Андреев се прибраха в София. Кузманов и Лазаров изразиха разочарованието си от спекулациите, относно финансирането на тима. \"Ако това нещо не се беше случило, може би нямаше да сме българи. В крайна сметка всеки сам избира на какво да вярва. Деветото място обаче остава в историята. Представянето ни в Австралия не е плод на случайност или благоприятно стечение на обстоятелствата. Играем заедно, има колектив. Да, Григор не беше участвал предишните години. Това беше единственото по-различно нещо. Искам да благодаря на Тошко Енев, който непрекъснато проявяваше интерес и загриженост за това, което се случва в Австралия\", сподели Мико Кузманов. \"Вместо да се правят интриги, мисля, че най-важното е да извлечем поуки. Емоциите са положителни. Всички се раздадохме докрай. За мен е невероятно, че бяхме една от 24-те държави, които участваха\", каза Лазаров. Първата ни ракета Григор Димитров вече е в Мелбърн и започна подготовка за предстоящото Открито първенство на Австралия. Топ тенисистът ни проведе първа тренировка пред погледа на треньора Крис Гро, който помагаше на българския отбор на ATP Cup.", "date": "2020.01.12", "title": "Джокович срази Надал за историческа титла на Сърбия в ATP Cup"}
{"url": "https://www.monitor.bg:443/bg/a/view/legendata-shavi-prizna-za-razgovori-s-barselona-185603", "text": "Спряганият за нов треньор на “Барселона” Шави призна за среща със спортния директор на клуба Ерик Абидал. Легендата на каталунците в момента е треньор на катарския “Ал-Сад”, но медиите гръмнаха с новината, че шефовете на “Барса” са дошли в Катар, за да преговарят лично с него. Това предизвика истинска еуфория сред феновете на клуба, като в допитване на \"Мундо Депортиво\" по въпроса, 97% гласуваха, че одобряват подобен ход. Шави, който има 767 мача за клуба, призна за подобна среща, но отклони въпросите относно обсъжданото на нея. \"Видях се с Абидал, защото сме приятели. Не мога да говоря повече за “Барселона” от уважение към клуба и Валверде. Мечтая да стана треньор на “Барса“, но в момента съм фокусиран върху работа си в „Ал-Сад\", заяви Шави. Заради слабите резултати и най-вече неубедителната игра в последните месеци Валверде почти сигурно ще бъде освободен от поста. Според каталунските медии за подобен ход апелират и тарторите Лионел Меси и Жерар Пике. Освен бивш съотборник, Шави е и техен приятел, а и концепцията за вкарване на \"вътрешен човек\" се харесва на всички, свързани с клуба. Междувременно Ернесто Валверде е доста разочарован от факта, че от клуба не са разговаряли с него за ситуацията в тима, а са започнали да търсят негов заместник.", "date": "2020.01.12", "title": "Легендата Шави призна за разговори с „Барселона“ "}
{"url": "https://www.monitor.bg:443/bg/a/view/10-destinacii-v-evropa-razrusheni-ot-turisti-za-poslednoto-desetiletie-185577", "text": "Глобалният туризъм достигна рекордни нива през 2010 г., пише „The Guardian“, цитиран от Business Insider. Това означава, че места като Венеция и Барселона са по-популярни от всякога. Други дестинации като Хърватия пък също се радват на повече посетители заради сериали като „Игра на тронове“. По-големият брой туристи обаче невинаги означава нещо добро. За да се справят с големия наплив, някои страни въвеждат драстични мерки – така Флоренция въведе глоби за ядене на улицата, пише „The Telegraph”. Кои са най-населените дестинации? Това е списък с 10 дестинации, които биха могли да си отдъхнат от многото туристи. Най-ярък пример за разрушението, което туристите носят, е Венеция. Намаляващото население поражда страхове, че италианският град ще се превърне в „Венециландия“, пише „Deutsche Welle“. Не трябва да се забравят и промените в климата, доказателство за които са големите наводнения през втората част на 2019 г. Във Флоренция пък човек може да бъде глобен с 500 евро, ако се влачи по улиците и се храни. Според CNN обаче групите туристи продължават да са големи, а градът посреща над 10 млн. туристи всяка година. Благодарение на социалните мрежи, Гърция също се радва на голямо внимание. Снимките в Инстаграм доведоха големи тълпи в Санторини, което се отрази на живота на местните. Някои дори препоръчват на чуждестранните посетители да избягват Санторини, ако искат да видят истинското лице на Гърция. Хърватия не изостава. За да се справи с ордите туристи със селфи стикове, страната наложи ограничениe върху броя круизни кораби, които могат да се прибират на пристанищата. Причина за популярността на Хърватия е фактът, че от втори сезон натам за място на Кралския чертог в „Игра на тронове“ е избран Дубровник. Немският замък Нойшванщайн е най-посещаваният замък в провинция Бавария. През 2018 г. Посетителите му са около 1.5 млн. души, а в резюметата за замъка в Интернет може да се намерят всякакви разновидности на „пренаселено място“. Подобно на Хърватия, Малта също страда заради „участието“ си в „Игра на тронове“. За последното десетилетие броят на чуждестранните посетители се е увеличил двойно. Френският остров Мон Сен Мишел е най-посещаваната дестинация извън Париж, пишат от „The Local France“. Мястото е използвано като вдъхновение за създаването на града Минас Тирит във „Властелинът на пръстените“. Селище Халщат, Австрия е разположено до езерото Халщат. Според „Business Insider” човек трудно може да се наслади на очарователната гледка и сгради, тъй като ще е зает да търси свободно пространство и тишина. Барселона винаги е била като магнит за туристи. „Как туризмът убива Барселона“ е заглавието на цяло фотоесе, представено от „The Guardian“. Много младежи пък се насочват към Прага в търсене на евтин алкохол. Градът обмисля да забрани тротинетките и колелата няколко души, тъй като най-редовно те са карани от пияни хора, пишат от BBC. Ако искаме да направим ергенско или моминско парти, то Будапеща е мястото. Или поне така пишат от CNN, според когото ниските цени правят дестинацията привлекателна за подобни поводи. Според „Deutsche Welle“ обаче местните вече се чувстват изтормозени от посетителите. Столицата на Нидерландия вече предприема действия, за да направи туризма по-устойчив. С тази цел туровете по кварталите с червените светлини вече са забранени. Надписът „I amsterdam“ пък бе премахнат заради това, че може да предизвика навалица от хора.", "date": "2020.01.12", "title": "10 дестинации в Европа, разрушени от туристи за последното десетилетие (СНИМКИ)"}
{"url": "https://www.monitor.bg:443/bg/a/view/tol-taksa-shte-nosi-po-60-mln-leva-prihod-mesechno-185606", "text": "Очакваните месечни приходи от тол системата са около 40-60 млн. лв., а разчетите, които сме направили, са, че за 2020 г. приходите от нея ще са в размер на 450 млн. лв. Това обяви проф. Олег Асенов, член на Управителния съвет на Агенция „Пътна инфраструктура“, в интервю за БНР. По думите му 450 млн. са около половината от очакваното за издръжка на пътната инфраструктура. „В контекста на необходимостта от плавен преход, в контекста на това, че тази реформа действително трябва да бъде ефективна и да не е шокова – смятам, че тези резултати, ако бъдат постигнати след първите 3 месеца, ние ще се поздравим с една успешна първа крачка в тази реформа“, коментира Асенов. Припомняме, че първоначално правителството обяви, че ще се събират по 1.2 млрд. лв. годишно, но след това, когато много експерти разкритикуваха обхвата и непосилния размер на заложените такси, сумата беше занижена двойно – до 746.3 млн. лв. След като в петък превозвачите се срещнаха с премиера Бойко Борисов и успяха да „убедят“ правителството, че трябва да се намали размерът на тол таксите, както и нейният обхват, предвиденият протест на 13 януари беше отменен и стана ясно, че официалният старт на тол системата е 1 март. Председателят на Съюза на международните превозвачи Йордан Арабаджиев заяви, че браншът винаги е настоявал за плавен преход, който да гарантира, че няма да има шок на транспортния пазар. Освен това е категоричен, че е трябвало да се „даде глътка въздух за българските превозвачи на вътрешния пазар“.", "date": "2020.01.12", "title": "Тол таксите ще носят по 60 млн. лева приход месечно"}
{"url": "https://www.monitor.bg:443/bg/a/view/vlado-iliev-izvyn-top-20-v-oberhof-185597", "text": "Спортист номер 1 на България за 2019 година Владимир Илиев се нареди на 21-о място в масовия старт на 15 км при мъжете на Световната купа по биатлон в германския зимен център Оберхоф. Илиев направи 5 грешки при стрелбата и остана на 1:56,5 мин. от победителя Мартен Фуркад, който измина трасето за 41:01,4 минути. 31-годишният французин, ликувал и в спринта в петък от Световната купа, допусна само 2 грешки и остави зад себе си германеца Арнд Хайфер на 20,1 сек. и сънародника си Симон Дестьо на 20.3 сек. Фуркад постигна трета победа за сезона и 75-а в кариерата си. Носителят на Световната купа Йоханес Тингес Бьо (Норвегия) пък пропусна стартовете, тъй като в близките дни се очаква съпругата му да роди първото им дете. След успеха в Оберхоф Мартен Фукрад излезе начело в генералното класиране след девет старта с 387 точки. Владимир Илиев е 24-и със 126 точки, а Красимир Анев - 46-и с 34 точки. Следващият кръг от Световната купа по биатлон ще се проведе от 15 до 19 януари в Руполдинг. При жените финландката Кайса Макарайнен спечели масовия старт на 12.5 км, след като направи само 1 грешка в първата от четирите си стрелби.", "date": "2020.01.12", "title": "Владо Илиев извън топ 20 в Оберхоф"}
{"url": "https://www.monitor.bg:443/bg/a/view/smyrtonosni-buri-vilnejat-v-sa-sht-185578", "text": "Най-малко 11 души са загинали в мощните бури, които преминават през части от южните щати на САЩ, съпроводени със силни ветрове и проливни дъждове, предаде АП. Националната метеорологична служба в Бирмингам, щата Алабама съобщи в Туитър, че е потвърдена смъртта на трима души край Карълтън, окръг Пикънс. Агенцията за извънредни ситуации в Алабама съобщи, че тримата са станали жертва на торнадо, което се разразило в рамките на поредица от интензивни гръмотевични бури. Двама души в Тексас бяха убити вчера сутринта, а трети пострада при инцидент с превозно средство докато работеели на мястото на пътен инцидент при мразовити условия. Пожарникари откриха телата на възрастни съпрузи край унищожената им каравана, съобщи във Фейсбук шерифството на Босиър Париш. Ветровете са били толкова силни, че са изтръгнали караваната от основата й и са я придвижили на 60 метра. Националната метеорологична служба в Шривпорт съобщи, че торнадо с ветрове от 217 км/ч се е разразило в Босиър париш. В щатите Арканзас, Оклахома и Тексас в събота нямаше повече силни гръмотевични бури, които преминаха през територията им предишната нощ. В Мисури, Оклахома и Арканзас в петък имаше много разрушени домове, паднали дървета и кабели на далекопроводи, но нямаше данни за пострадали хора. Повече от 85 000 души са без електричество в Алабама, според местната електрическа компания. В Мисисипи вчера имаше над 61 000 прекъсвания на тока. Около 35 000 потребители бяха без ток в Луизиана. В Тенеси без електричество останаха около 23 000 домакинства.", "date": "2020.01.12", "title": "Смъртоносни бури вилнеят в САЩ - най-малко 11 загинали"}
{"url": "https://www.monitor.bg:443/bg/a/view/hvyrljat-tonove-morkovi-na-blokiranite-ot-pojarite-jivotni-v-avstralija-185580", "text": "Австралийските спасителни служби хвърлиха тонове моркови и други зеленчуци, за да нахранят блокираните от пожарите животни. Огнената стихия в Австралия, която бушува от над 10 седмици, е овладяна, съобщиха пожарникари от щата Нов Южен Уелс, цитирани от ДПА. Пожарът в планината Госпърс, предизвикан от светкавица, опустоши повече от половин милион хектара северозападно от Сидни. Пожарникар загина в югоизточния щат Виктория, с което броят на загубилите живота си от септември до сега достигна 27 души. Огнеборецът, който има над 40 години опит, загина по време на акция за потушаване на пожар в района Омео, съобщи пред журналисти неговият началник Крис Хардман. След като седмици наред беше критикуван за несправяне с горските пожари, австралийският премиер Скот Морисън заяви, че ще предложи национално разследване на реакцията към бедствието. В интервю за телевизия Ей Би Си, Морисън каза, че ще предложи влиятелен федерален съдебен орган - кралска комисия, да се заеме с пожарите.  \"Очевидно има необходимост от национално разследване на реакцията\", посочи Морисън. В отговор на нарастващия натиск да направи повече по отношение на климатичните промени, премиерът, който досега отричаше всякаква връзка между консервативната правителствена климатична политика и горските пожари, обяви, че кабинетът ще се заеме с повече дейности, ограничаващи въглеродните емисии. По-хладното време през почивните дни донесе известно облекчение в много райони, засегнати от пожарите. Но смъртта на пожарникаря в щата Виктория, където избухна ново огнище, накара властите да предупредят, че животът на много хора и домовете им продължават да са застрашени.", "date": "2020.01.12", "title": "Хвърлят тонове моркови на блокираните от пожарите животни в Австралия"}
{"url": "https://www.monitor.bg:443/bg/a/view/syzdateljat-na-lizi-makguajyr-si-trygna-ot-prodyljenieto-185569", "text": "Тери Мински – човекът, който накара хиляди деца да се влюбят в Лизи Макгуайър в началото на века, се разграничи от продължението на сериала на „Дисни“. обяви говорител на продуцентския гигант пред медии. Работата по продукцията към момента е преустановена, докато се намери нов изпълнителен продуцент. Припомняме, че снимките на продължението стартираха в края на месец ноември. В новите епизоди действието ще се развива в Ню Йорк, където 30-годишната вече Лизи (Хилари Дъф) работи като асистент на интериорен дизайнер. С първите кадри от снимачната площадка пък стана ясно, че компания на малкия екран ще й прави и друг обичан от тийнейджърите в началото на века актьор – Адам Ламбърг (Гордо).", "date": "2020.01.12", "title": "Създателят на „Лизи Макгуайър“ си тръгна от продължението"}
{"url": "https://www.monitor.bg:443/bg/a/view/varnenski-sveshtenik-izdade-kniga-jajda-za-vjara-s-45-aktualni-temi-dobromir-radushev-185582", "text": "Варненският свещеник Дончо Александров издаде книгата „Жажда за вяра” с 45 актуални теми. Нейното  премиерно представяне бе в Градската художествена галерия „Борис Георгиев” в морския град. На родния книжен пазар за първи път излиза издание с подобно съдържание от български автор. Книгата на издателство „Захарий Стоянов” пренася читателя в света на духовното, така необходим за лутащия се и търсещ истината наш съвременник. Тя е забележителна с това, че надниква в църковния живот, запознава със случващото се в храма, като свети тайнства и богослужение, с някои християнски практики, но през погледа на православната вяра анализира и въпроси с днешна дата, които вълнуват хората. Така преплита земното и небесното, които представя в богата палитра от 45 теми. В нея можете да се открият разсъждения и отговори на въпроси, актуални за нашето време, като правата на човека и глобализма, спорта, отношенията и личността в ерата на Интернет, самотата и свободата на съвременния човек, и др.Предназначена за широк кръг читатели, написана на достъпен и разбираем език, книгата увлича, докосва ума и сърцето, просвещава и вдъхновява жадния за вяра човек. На премиерата на книгата на ставрофорния иконом и председател на храма „Свети Атанасий“ Дончо Александров бе и директорът на издателството, проф. Иван Гранитски, който каза, че отдавна е имало идея за поредица книги с проповеди на висши духовници от българската православна църква, която ще започне през есента. Той изрази и подкрепата си за въвеждането на вероучение в българското училище. Варненският и Великопреславски митрополит Йоан благодари на иконом Дончо Александров за поставените 45 теми в изданието, сред които са трансплантациите, евтаназията и кремацията. „Печалният факт е, че Варна има крематориум, който е катедра на безбожието. Никъде в светото писание няма да намерите практика, опит и действие на кремация. Изключвам моментите, в които мъчениците доброволно дават своята саможертва и кръв в името на Христос и са били изгаряни, но това, което е оставало от тях, като свети мощи, се почита и до днес“, добави владиката. Авторът отец Дончо Александров е роден на 6 ноември, 1974 г. във Варна. Завършил е богословие в ШУ „Епископ Константин Преславски”. Ръкоположен е за свещеник през 2001 г. Предстоятел е на варненския храм „Свети Атанасий”, но служи и в старинния храм „Успение Богородично” в града. Инициатор, създател и участник в редакционния екип на списание „Амвон” и детското списание „Камбанка”, които издава енорията при храм „Свети Атанасий”. 12 години е бил един от основните водещи на рубриката „Път към храма” в програмата на Регионалния телевизионен център на БНТ. Вече шест години е лице и единствен водещ на рубриката „Амвон” по Тв „Черно море“, а от 15 години е познат и на слушателите на Радио Варна с участието си в рубриката „Неделна проповед”.", "date": "2020.01.12", "title": "Варненски свещеник издаде книга „Жажда за вяра”"}
{"url": "https://www.monitor.bg:443/bg/a/view/futbolna-stara-zagora-se-prosti-s-legendarnija-petko-petkov-185611", "text": "Хилядно множество се прости в неделя с легендарния централен нападател на „Берое“, голмайстора и първия български професионален футболист, заиграл в чужбина, Петко Петков. Тленните останки бяха положени във фоайето на държавната старозагорска опера, след първите поклонили се и поставили цвете бяха играчите на зелено-белия отбор, след тях пред ковчега застанаха президентът на БФС Михаил Касабов и Валентин Михов. Двамата споделиха, че години наред са поддържали приятелски взаимоотношения, а Михов припомни, че двамата са играли с фланелките на „Академик“ Свищов. В дългата опашка, с шалче на “Берое“ на врата бе и кметът на Стара Загора Живко Тодоров. Фен клубът на тима пристигна с транспарант, на който бе поставена снимката на легендарния нападател, а пред сградата на оперния театър момчетата запалиха факли. Петко Петков почина на 10 януари преди да навърши 74 години. Роден е в пазарджишкото село Синитово на 3 август 1946 г., а местният стадион носи негово име. Със зелено-белия екип има изиграни 260 мача със 144 гола в „А“ група и 92 мача с 89 гола в „Б“ група. Двукратен голмайстор на „А“ група. През сезон 1974/75 вкарва рекордните 51 гола в „Б“ група. Бележи също и 14 гола за „Берое“ в евротурнирите. Става първият български професионален футболист, който играе в чужбина. Той е шампион и носител на Купата на Австрия с отбора на „Аустрия“ (Виена), за който има 51 мача с 10 гола. През 2016 година общинските съветници избраха Петков за почетен гражданин на Стара Загора.", "date": "2020.01.12", "title": "Футболна Стара Загора се прости с легендарния Петко Петков"}
{"url": "https://www.monitor.bg:443/bg/a/view/otkriha-dve-novi-ognishta-na-afrikanska-chuma-vyv-varnensko-185590", "text": "Две нови огнища на африканска чума по свинете са открити във Варненско. Едното е край Шкорпиловци, а второто - в ловното стопанство \"Шерба\". И в двата случая става въпрос за заразени диви прасета. Предприети са всички мерки за ограничаване придвижването на дивите животни. За новите огнища стана ясно на извънредното заседание на областната епизоотична комисия във Варна. Заразените с африканска чума диви прасета са открити от ловци. След взетите проби резултатите са категорични, че животните са починали от болестта. Опасността е голяма, тъй като в този район на страната има над 10 000 диви прасета, а заразата бързо се разпространява. „По-притеснителното е, че районът е населен и с Източноевропейската порода. Териториите с дивите праасета са оградени, но пък са доста“, коментира областния управител Стоян Пасев. Стана ясно още, че площадката от 17 декара, където трябваше да бъдат загробени заразените животни от свинекомплекса в село Брестак, община Вълчи дол, е негодна. Оказало се, че при изкопаването на ямата, на 80 сантиметра се показала скала. „Възможно беше да се взриви скалата, но в близост има газопровод, така че тази опция отпадна, поради забрана. Кметът на Вълчи дол предложи два други терена. Търсеха се в близост до огнището и населеното място, за да няма разнасяне на заразени животни. Избраният нов терен е държавна собственост, което улеснява изваждането на всички разрешителни. Имаготовност и за още два резервни терена - всичките близо до свинекомплекса. Единият терен е 300 дка горски фонд, част от него, около 20 дка са ни предостатъчни. Основното е Басейнова дирекция да каже дали няма подпочвени води. Откъм РЗИ и РИОСВ нямаме проблеми с този терен“, коментира още Пасев. Очаква се да започнат изкопните работи, а най-късно в понеделник трябва да започне и самото загробване на заразените близо 40 000 животни. Освен този в Брестак, на територията на Варна има още три големи свинекомплекса - в селата Слънчево, Любен Каравелово и Игнатиево. Очаква се и там да бъдат обособени площадки, които да са в готовност при евентуално откриване на нови огнища на африканска чума. Защото се оказва, че изборът на подходящ терен също е проблем за областта.  ", "date": "2020.01.12", "title": "Откриха две нови огнища на африканска чума във Варненско"}
{"url": "https://www.monitor.bg:443/bg/a/view/lidl-otkri-100-tnija-si-magazin-v-bylgarija-185565", "text": "Лидл България откри 100-тния си магазин в страната. Юбилейният обект е и първият в кв. Княжево в София, с което магазините на компанията в столицата вече са 29. 100-тният магазин предлага на жителите на квартала и района всички необходими удобства за пазаруване – обширен паркинг със 104 паркоместа, модерна и уютна търговска зала с обща площ от 1100 кв. м., удобна подредба на стоките и добре подбран асортимент от продукти с оптимално съотношение качество-цена. „Всички ние в Лидл България работим сърцато и с отдаденост и благодарим на нашите клиенти, които пазарувайки при нас всеки ден ни гласуват своето доверие. Откриваме 100-тния си магазин точно в тази година, когато празнуваме 10 години от стъпването си в България. За нас тези два повода показват, че истинският успех е преди всичко устойчив – утвърден и доказал се с времето. През всички тези години следвахме ясната ни визия за развитие и растеж, изградена върху принципи на прозрачност, отговорност и коректност в работата“, коментира Милена Драгийска, главен изпълнителен директор на Лидл България. „За мен е огромна чест да присъствам на откриването на 100-тния магазин на Lidl и се радвам, че той е точно в район Витоша и конкретно в квартал Княжево. Това е един дългоочакван магазин в този квартал и благодаря на Lidl, че първи се осмелиха и инвестираха тук, където перспективите за развитие са много. Благодаря и за подкрепата, която получихме за облагородяването на прилежащата инфраструктура и реновирането на улица „Княжевска“. Когато работим добре заедно и когато има разбирателство от двете страни, нещата наистина се получават”, коментира инж. Теодор Петков, кмет на район Витоша. Най-новият магазин се намира на ул. „Княжевска“ №5. Като отговорна компания Лидл България инвестира значително и в облагородяване на околната инфраструктура, в това число цялостна реконструкция на ул. „Княжевска“ в участъка от магазина до бул. „Цар Борис III”, при която бяха запазени оригиналните гранитни бордюри на тротоарите. Със съдействието на районната администрация компанията изгради и две детски площадки в района на обща стойност от близо 110 хил. лв. И двете площадки са предназначени за деца от 3 до 12 години и са с 50% достъпност за инвалиди. За първите клиенти на своя юбилеен магазин веригата е подготвила серия от изненади и специални оферти, които ще продължат цял месец. Повече информация за акциите може да бъде намерена на www.lidl.bg/novmagazin.", "date": "2020.01.12", "title": "Lidl откри 100-тния си магазин в България"}
{"url": "https://www.monitor.bg:443/bg/a/view/kuhnjata-na-djak-stajn-trygva-na-pyt-185394", "text": "Готвачът Джак Стейн започва своята първа международна одисея, по време на която ще изследва истинското значение на кулинарния обмен. Зрителите могат да я проследят в поредицата „Пътуващата кухня на Джак Стайн“, която стартира на 17 януари от 13 ч по канала 24Kitchen. Стейн решава да се потопи в историята на десет от най-популярните британски рецепти, приготвяйки своя модерна интерпретация на тях в дома си в Корнуол. След това ги разпространява в десет различни града по света, където тези ястия изобщо не са популярни. Във всеки град Джак се потапя в културни и кулинарни преживявания и с помощта на местен готвач бива предизвикан да създаде нова версия на рецептата, която ще се разпространява от град на град, заедно с мобилната му кухня, която го следва по света. Докато някои от ястията биват обикнати, други определено стават обект на порицания, но Джак и неговата кухня ще се носят из пътищата, моретата и небесата, за да разберат кое от двете ще бъде.", "date": "2020.01.12", "title": "Кухнята на Джак Стайн тръгва на път "}
{"url": "https://www.monitor.bg:443/bg/a/view/tejlyr-suift-uvolnjava-chlenove-ot-ekipa-si-zaradi-kotkite-185572", "text": "Поп звездата Тейлър Суифт е бясна, след като филмът с нейно участие „Котките“ се провали в боксофиса. Това твърдят източници, близки до певицата пред изданието National Enquirer. Това е нейният най-голям кошмар. Тейлър е бясна и иска да обезглави всеки от екипа й, който я е убедил да участва“, коментира неназованият източник. Освен като една от десните лапи на Идрис Елба в „Котките“, Суифт участваше в продукцията и като съавтор на една от песните, редом с прочутия композитор Андрю Лойд Уебър. Въпреки участието на редица звезди, сред които са още Джеймс Кордън, Джейсън Деруло, Джуди Денч, Иън Маккелън и др., лентата се представи катастрофално в боксофиса. Нещо повече,   не успя дори да си върне инвестицията за своето реализиране. За заснемането на заглавието са преброени 95 милиона долара. Досега от продажбата на билети по целия свят пък филмът е спечелил едва 55 млн долара.", "date": "2020.01.12", "title": "Тейлър Суифт уволнява членове от екипа си заради „Котките“"}
{"url": "https://www.monitor.bg:443/bg/a/view/strahoten-albert-popov-s-prestijno-klasirane-na-slaloma-v-shvejcarija-185587", "text": "Българският талант в техничните дисциплини Алберт Попов продължава да трупа точки за Световната купа в алпийските ски. Попов завърши на престижното 13-о място с общо време 1:49,49 мин. в Аделбоден (Щвейцария) и стана първият ни алпиец спечелил точки в тази дисциплина на пистата \"Куонингсбергли\". Националът бе 27-и след първата част на състезанието с време 54,54 сек., а след 54,95 сек. във втория, което бе трето време, си осигури място в топ 15. Със спечелените в Аделбоден точки Аби вече има 55 и е 24-и в класирането за малката Световна купа в слалома. Победител стана представителят на домакините Даниел Юл с време 1:48,73 мин., който зарадва швейцарската публика. Интересното е, че Попов остана само на 76 стотни от първата позиция, а сега му предстои участие на слалома във Венген на 19 януари. Другият българин Камен Златков не се класира за втория манш, след като се нареди 46-и в първия с време 55,74 секунди. Преди ден Алберт Попов не успя да завърши първия манш на гигатнския слалом от Световната купа по ски-алпийски дисциплини. Словенецът Жан Кранец, който беше шести след първия манш, финишира с общо време 2:27,90 минути и спечели състезанието. Така той записа втора победата в кариерата си за Световната купа след успеха в същата дисциплина през декември 2018 година в Заалбах (Австрия).", "date": "2020.01.12", "title": "Страхотен Алберт Попов с престижно класиране на слалома в Швейцария"}
{"url": "https://www.monitor.bg:443/bg/a/view/api-prizovava-da-se-shofira-razumno-v-rajonite-sys-snegovalej-185567", "text": "Слаб сняг вали в областите Перник, София и по високите места в областите Благоевград, Кюстендил, Пазарджик, Смолян и на Твърдишки проход в област Велико Търново, което увеличава предпоставките за поледици, съобщиха от пресцентъра на Агенция \"Пътна инфраструктура\" (АПИ). От агенцията призовават шофьорите да тръгват на път с автомобили, подготвени за зимни условия, да карат със скорост, съобразена с пътните условия и да не предприемат рискови изпреварвания и маневри. Всички машини на пътноподдържащите фирми са в пълна мобилизация за почистване и обработване на републиканските пътища, посочват още от пътната агенция и предупреждават, че за повишаване безопасността на движение е възможно затваряне на определени участъци за обработване на настилките с химически вещества и инертни материали. Гражданите и транспортни фирми могат да получават информация за актуалната пътна обстановка в страната от интернет страницата на АПИ -api.bg, както и по всяко време на денонощието на телефон 0700 130 20.", "date": "2020.01.12", "title": "АПИ призовава да се шофира разумно в районите със снеговалеж"}
{"url": "https://www.monitor.bg:443/bg/a/view/arestuvaha-hoakin-finiks-na-protest-185562", "text": "Носителят на „Златен глобус“ за най-добър актьор Хоакин Финикс попадна в ареста, след като присъства на протест за климатичните промени във Вашингтон. Проявата на недоволство за пореден път бе организирана от актрисата Джейн Фонда, а екранният Жокер, както и колегата му Мартин Шийн, бяха само двама от общо 147 души, които бяха закопчани и отведени от полицаите. Според информация на униформените, хората са задържани, заради „струпване“, „нарушаване“ и „смущаване“ на реда. каза Финикс малко преди да бъде арестуван. Припомняме, че актьорът посвети и благодарствената си реч на Глобусите на климатичните промени. „Хубаво е, че толкова много хора пращат добри пожелания към Австралия, но трябва да направим повече, нали?“, попита тогава реторично звездата. И продължи: „Смятам, че можем да поемем отговорност и следващият път да не ползваме частния си самолет, за да стигнем до Палм Спрингс.“ Екранният Артър Флек приветства решението на Глобусите да направят менюто за вечерта вегетарианско. „За първи път ям на такова събитие. Никога не съм бил толкова горд да присъствам на наградна церемония“, уточни след шоуто Финикс.", "date": "2020.01.12", "title": "Арестуваха Хоакин Финикс на протест"}
{"url": "https://www.monitor.bg:443/bg/a/view/futbolna-stara-zagora-se-prosti-s-legendarnija-petko-petkov-185566", "text": "Хилядно множество се прости в неделя с легендарния централен нападател на ПФК Берое, голмайсторът и първия български професионален футболист, заиграл в чужбина Петко Петков. Тленните останки бяха положени във фоайето на държавната старозагорска опера, срлед първите поклонили се и поставили цвете бяха играчите на зелено-белия отбор, след тях пред ковчега застанаха президентът на БФС Михаил Касабов и Валентин Михов. Двамата споделиха , че години наред са поддържали приятелски взаимоотношения, а Михов припомни, че двамата са играли с фланелките на „Академик“ Свищов. В дългата опашка, с беройско шалче на врата бе и кметът на Стара Загора Живко Тодоров. Фенклубът на тима пристигна с транспарант , на който е бе поставена снимката на легендарния нападател, пред сградата на оперния театър момчетата запалиха факли. Малко по-късно пристигнаха дългогодишният деятел на „Берое“ Бончо Мерджанов и някогашния вратар на старозагорци Петко Олимпиев. Едва сдържайки сълзите се цвете постави фамозният Атанас Атанасов – Кеби, който припомни, че Петко го е последвал във Варна, за да бъде треньор на тамошния „Черно море“. „Когато Петков реши да се върне обратно в Стара Загора всички момчета плакаха в съблекалнята…“, сподели Кеби. За славното изпращане на Петко Петков при заминаването му да играе в „Аустрия“ – Виена си припомни Михаил Касабов, тогава големият австрийски футболист Херберт Прохазка възкликнал, че малцина са се радвали на подобна фенска любов. Петко Петков почина на 10 януари преди да навърши 74 години /роден е в пазарджишкото село Синитово на 3 август 1946 г., местният стадион носи негово име/.Играл е за отбора на Акумулаторния завод-Пазарджик, в Родопа (Смолян), Миньор (Рудозем) и Горубсо (Мадан).На 29 октомври 1967 г., в деня на сватбата си  бележи 5 гола за победата на „Горубсо“ с 5:0 срещу Арда (Кърджали) в мач от „Б“ група, като изявите му са забелязани от ръководството на „Берое“ (Стара Загора). Със зелено-белият екип има  изиграни 260 мача със 144 гола в „А“ група и 92 мача с 89 гола в „Б“ група. Двукратен голмайстор на „А“ група през 1974 г. (с 20 гола) и през 1976 г. (с 19 гола). През сезон 1974/75 вкарва рекордните 51 гола в „Б“ група. Бележи също 14 гола за Берое в евротурнирите - 9 в Купата на УЕФА и 5 в КНК.В „А“ група има също 20 мача с 8 гола за Академик (Свищов).Става първият български професионален футболист, който играе в чужбина:бил е шампион и носител на Купата на Австрия с отбора на Аустрия (Виена), за който има 51 мача с 10 гола в Австрийската Бундеслига. През 2016 година общинските съветници избраха Петков за почетен гражданин на Стара Загора.Видимо развълнуван тогава голмайсторът заяви: \"От 1968 година съм в Берое. Останах заради града и хората. Той ми даде много, както и аз на него!\". Тленните останки на Петко Петков бяха погребани в съседство с гроба на легендарния генерал Делчо Делчев с когото ги е свързвала дълголетна дружба. Фенове на „Берое“ издигнаха предложение градският стадион да носи неговото име.", "date": "2020.01.12", "title": "Футболна Стара Загора се прости с легендарния Петко Петков"}
{"url": "https://www.monitor.bg:443/bg/a/view/kola-se-zapali-na-am-hemus-185585", "text": "Кола се запали преди тунел на АМ \"Хемус\". От Министерството на вътрешните работи потвърдиха за инцидента. Снимките бяха разпространени във Фейсбук.  От Министерството заявиха, че автомобилът се е самозапалил и не става въпрос за катастрофа. При инцидента няма пострадали. Видимостта в района е намалена поради задимяване. ", "date": "2020.01.12", "title": "Кола се запали на АМ \"Хемус\""}
{"url": "https://www.monitor.bg:443/bg/a/view/otstranenijat-shef-na-boing-otletja-s-62-miliona-kompensacija-185568", "text": "Отстраненият главен изпълнителен директор на Боинг (Boeing) Денис Мюлънбърг ще получи 62 милиона долара в акции и пенсионни начисления, но няма да получи компенсация за предсрочно прекратяването на трудовия си договор, посочва в документи самолетостроителят, цитиран от Ройтерс. 62-годишният Мюлънбърг бе освободен през декември, тъй като компанията не успя да се справи с последиците от две фатални катастрофи с най-продавания й самолет 737 Макс (737 MAX) и не възстанови репутацията си сред авиокомпаниите и регулаторните органи. Освен това Мюлънбърг губи 14, 6 милиона долара. Председателят на съвета на директорите Дейвид Калхун поема ролята на главен изпълнителен директор от понеделник и ще получава основна заплата от 1,4 милиона долара годишно, а също така има право на премиална програма за дългосрочно стимулиране на стойност 26,5 милиона долара, отбелязва Боинг. През ноември самолетостроителят съобщи, че Денис Мюлънбърг доброволно се отказва от бонуса си за 2019 година и от възнаграждението в акции. През 2018 година бонусът му и възнаграждението под формата на акции е било около 20 милиона долара. От март полетите на 737 Макс са забранени. Двете катастрофи в Индонезия и Етиопия в рамките на пет месеца отнеха живота на 346 души. Боинг публикува в четвъртък стотици изключително неудобни вътрешни съобщения, съдържащи критики за разработването на модела 737 МАКС. Според един от коментарите този самолет е \"конструиран от клоуни, които на свой ред са надзиравани от маймуни\". ", "date": "2020.01.12", "title": "Отстраненият шеф на Боинг \"отлетя“ с $62 милиона"}
{"url": "https://www.monitor.bg:443/bg/a/view/poslednite-napisani-ot-javorov-strofi-vidjaha-bjal-svjat-185570", "text": "Вероятно последните написани от гениалния поет и харамия Пейо Крачолов Яворов ще бъдат представени на 13 януари в родния му чирпански дом при честването на 142-та годишнина от рождението му.Ръкописът е разчетен от доц.д-р Милкана Бошнакова, стихът под заглавието „Брат за брата“ е част от останало неизпратено писмо до приятеля на войводата  Тодор Николов (Тодор Тодоров), в което се чете : „Мили ми приятелю, Помежду многобройните си обязаности все ми не остава време да нахраня музата в душата си. Ами при толкова смърт и скръб, как се пише за любов и радост? Ти сам знаеш, що ми не е ме[н]е силата в белетристиката, ама защото все ме молиш, съм си позволил, ей-тъй, да се опитам да предам с стих туй, що ми не дава мира нощем.Чети, но сам преценявай! И те моля, да бъдеш тъй добър да ми не пестиш нищо.“. Писмото е писано през октомври 1912 година, когато за около седмица Яворов е бил кмет на току що освободения град Неврокоп, то е поместено в сборника „Непознатият Яворов. Новооткрити стихове и документи“ с щемпела на издателска къща „Персей“.   [Брат за брата] Немея аз в смъртен страх.... Един въпрос гори душата... в достойнство ли живот живях? И бях ли брат за брата? Сега наоколо смъртта пирува – храни я войната..., и виждам как полагат със очи склопени брат до брата.. Защо се бием люто, мрем? За своя чест ли, за земята? А можем да се разберем, да живеем като брат с брата; Не е ли таз земя една? В която свойте близки ще изпратя, и както майчица една, тя ще ни прегърне като братя? Не ще ли свърши с таз злина, да турим край, да спрем войната, да можем там в граничната межда да се посрещнем като брат с брата. Тоя си опит дарявам тебе и те моля да го не печаташ никъде. Неврокоп, Кметството [1912 г.] Твой брат: [подп.] П. К. Яворов“ Документите от онова време разказват, че Яворов е командвал чета от 25 души, сред които е бил и журналистът Данаил Крапчев, повечето са били на възраст между 20 и 30 години, поетът е бил на 30, а най-възрастен е чиновникът от Кюстендил Янаки Траянов /55/. Сред четниците е и кюстендилецът Григор Белокапов , който получава от чирпанлията късче от съсеченето със сабята му турско знаме, веело се над неврокопската община. Белокапов загива едва 30-годишен / 4 юли 1913 г./ по време на сражение в Междусъюзническата война край село Дулица, където е бил и погребан. Десетилетия след трагичната гибел на Яворов се смяташе, че неговата поетична муза е пресъхнала след смъртта на любимата му Мина Тодоров през лятото на 1910 година в Бретан. Кой е бил Тодор Николов? Малкото достъпни данни за него разказват , че е сред близките приятели на Яворов, роден е на 14 май 1875 г. в Карлово, завършиле гимназия в Габрово, учил е естествена история в Женева. По време на следването си печели конкурс с научна разработка за премията на университета и една година работи в него като асистент. Завършва с докторат по ботаника (1902). Завърнал се в България, става гимназиален учител по естествена история в София (1904–1918), но не прекъсва научните си занимания. Използва командировките в Германия (1905), Париж и Лондон (1910), за ДА работи в големите библиотеки и лаборатории и със своите публикации си спечелва международна известност. През 1914–1915 г. е командирован в Централния земеделски изпитателен институт, в който през 1918 г. е назначен на постоянна работа. Мобилизиран по време на Балканските войни и на Първата световна война, натрупва богат хербариен материал от Тракия и Македония. През 1922 г. е избран за доцент по ботаника в СУ, но само 3 месеца след това умира /10 февруари 1923 г./, без дори ДА прочете встъпителната си лекция. Член на настоятелството на Българското природоизпитателно дружество. На 27 дек. 1922 г. в присъствието на свидетелите Григор Чешмеджиев, Никола Харлаков, Боян Пенев и др. прави завещание. Предоставя специализираната си библиотека по естествена история на Централния земеделски изпитателен институт, останалите книги – на библиотеката на Карловската гимназия, а своите тракийски и македонски хербарии – на ботаническия хербарий при физико-математическия факултет. Разпорежда се да се предадат на Свободния земеделски институт 1500 лв. от наличните пари, а по 1000 лв. оставя на централните комитети на Комунистическата, Социалистическата и Радикалната партия за „подпомагане общата им борба за културния успех на България“.Най-значимата сума (между 10 и 15 хил. лв.) заделя за Карловската гимназия.", "date": "2020.01.12", "title": " Последните написани от Яворов строфи видяха бял свят "}
{"url": "https://www.monitor.bg:443/bg/a/view/djigit-fuchi-sys-115-km-chas-v-rakovski-globiha-go-185576", "text": "Неразумен шофьор профучал със 115 км/час покрай патрул на „Пътна полиция” в Раковски. Това е и водачът, който е заловен, с най-високата скорост в населеното място. Мъжът ще плати солена глоба, а акцията в града е била по линия контрол на пътното движение, съобщиха от полицията в Пловдив. Освен въпросния джигит, камерата за превишената скорост на униформените е заснела още 39 возила да се движат над разрешената скорост от 50 км/час. Пътната операция се е провела на 12 януари т.г. Служители на специализирани полицейски сили и пътна полиция са проверили 183 лица и 132 автомобила. Констатирани са 79 нарушения по закона за движение по пътищата. Проверяващите са съставили 37 акта и 24 фиша.  На шестима от пътниците в автомобилите са съставени актове по Закона за българските документи за самоличност. В рамките на операцията  са установени  шестима шофьори, които не са платили глобите си от предишни нарушения.  12 от водачите са били без поставен обезопасителен колан.  При един направената алкохолна проба е отчела 1.68 промила. Два автомобила са били технически неизправни, а три - без гражданска. Пет возила не са имали годишен технически преглед. Били установени и две коли със затъмнени предни стъкла, други две без пожарогасител и аптечка, а един автомобил бил спрян от движение. Един от водачите е  санкциониран, защото е пипнат да говори по телефона, докато шофира. Един е съставеният акт за липса на детско столче. Водач е глобен, след като не спрял на подаден светлинен и звуков сигнал, като се опитал да избяга. Съставени са  още 30 акта за други нарушения по Закона за движение по пътищата в община Раковски, уточниха от полицията в Пловдив.", "date": "2020.01.12", "title": "Джигит фуча със 115 км/час в Раковски, глобиха го"}
{"url": "https://www.monitor.bg:443/bg/a/view/genijat-na-barabanite-nijl-piyrt-pochina-185571", "text": "Поредният рок гении напусна този свят. Признат за един от най-добрите барабанисти в света, Нийл Пиърт от Rush изгуби битката с рака на мозъка. \"С много тъга съобщаваме, че Нийл загуби продължилата три години и половина своя битка с рака на мозъка\", се казва в информация, която бандата,на която беше и текстописец, е качила на страницата си в Туитър. \"Желаещите да поднесат съболезнованията си могат да изберат организация за онкологични изследвания и да направят дарение от името на Нийл\", апелира канадската банда. Часове след смъртта на Нийл най-големите групи и музиканти изказаха съболезнования през социалните мрежи. Ларс Улрих от Metallica написа в Инстаграма си: „Благодаря ти, Нийл. Благодаря ти, че ме вдъхновяваше и за цялата ти подкрепа и съвети, особено в началото, когато посвети времето си в разговори с млад и зелен датски барабанист за тайните на звукозаписа, оборудването и за всички възможности пред нас... Благодаря ти за всичко, което направи за барабанистите по цял свят със своята страст, подход, принципи и непоколебимото ти обвързване с инструмента! Почивай в мир.“. Канадският премиер Джъстин Трюдо също отдаде почти на Пиърт в социалните медии, публикувайки туит: \"Изгубихме легенда. Но неговото влияние и наследство ще живеят завинаги в сърцата на любителите на музиката в Канада и по света. RIP Нийл Пиърт.\" Rush се събират през 1968 г., а Пиърт се присъединява към нея през 1974 г., като заменя Джон Рътси и свири заедно с басиста Геди Лий и китариста Алекс Лайфсън. Групата има сертификат за 24 златни, 14 платинени, и 3 мулти-платинени албума. Имат седем номинации за \"Грами\", но така и не я печелят. Групата е носител на няколко награди \"Джуно\", има място в Залата на славата на канадската музика (от 1994 г.), и от 2013 г. е в Залата на славата на рокендрола. Нийл Пърт е роден на 12 септември 1952 г. в семейството на фермери от Хамилтън, щата Онтарио в Канада. Още от малък е бил запален по барабаните, свирейки с пръчки върху детската кошарка на сестра си. На 13-годишна възраст е записан на уроци по барабани и оттам тръгва пътят му към рок славата.", "date": "2020.01.12", "title": "Геният на барабаните Нийл Пиърт почина"}
{"url": "https://www.monitor.bg:443/bg/a/view/vmro-v-septemvri-vyzstanovi-schupena-ot-vandali-pametna-plocha-na-levski-185563", "text": "Общинската организация на ВМРО в Септември е възстановила паметната плоча на Васил Левски в градчето, която бе счупена от неизвестни малко преди коледните празници. Тогава вандалите с парче от бетонна тротоарна плочка бяха потрошили стъкления паметен знак, оцветен в трите цвята на българското знаме. Хулиганската проява  възмути цялата общественост в Септември, а председателят на „войводите“ Кузо Божинов обеща ВМРО да я възстанови. Мемориалният знак бе поставен през есента на 2015 година от кмета на общината Марин Рачев. За  място на плочата бе избран някогашен хан, запазен и до днес, където Левски е отсядал. Там е основан и местният революционен комитет. Досега от местната полиция не са информирали дали са разкрили злосторника или групата вандали, които са посегнали на паметната плоча на Апостола на свободата.", "date": "2020.01.12", "title": "Възстановиха счупена от вандали паметна плоча на Левски"}
{"url": "https://www.monitor.bg:443/bg/a/view/pluvecyt-josif-miladinov-e-nomer-1-sred-mladite-sportisti-za-2019-godina-185574", "text": "16-годишният плувец Йосиф Миладинов беше избран за най-добър млад спортист на България за 2019 година. Той спечели деветото издание на анкетата на сайта за детско-юношески спорт Viasport.bg с актив от 788 точки. В допитването до спортните журналисти участваха точно 100 представители на медиите, които посочиха 55 състезатели на възраст до 19 г. През изминалата година Миладинов стана трети в света при юношите на 50 метра бътерфлай и втори в Европа на 100 метра в същия стил, покри норматив \"А\" за олимпийските игри в Токио, подобри над 10 национални рекорда за две възрасти, стана и шампион на Швейцария, където живее със семейството си и тренира. Той не успя да присъства на церемонията в Централния военен клуб в София и лично да вземе наградата си, но благодари за нея чрез специално видео обръщение. Така Миладинов донесе на плуването трети приз за най-добър млад спортист на България, след двете първи места на Антъни Иванов за 2016 и 2017 г. По два приза имат в леката атлетика и в бокса. На второ място в класацията остана победителката за 2018 година Александра Начева, която събра 520 точки от журналистическия вот. Трета е носителката на Световната купа на сабя за девойки до 20 г. Йоана Илиева с 507 точки. Призовата десетка допълниха Светла Згурова (модерен петобой), Едмонд Назарян (борба), Нургюл Салимова (шахмат), Ангел Русев (вдигане на тежести), Владимир Гърков (волейбол), Валентин Андреев (лека атлетика) и Александра Фейгин (фигурно пързаляне). Преди Йосиф Миладинов приза за номер 1 при младите са печелили: Владимир Зографски (2011 г., ски скок), Ния Димитрова (2012, биатлон), Денис Димитров (2013, лека атлетика), Благой Найденов (2014, бокс), Даниел Асенов (2015, бокс), Антъни Иванов (2016 и 2017, плуване) и Александра Начева (2018, лека атлетика). Мартин Стоев беше определен по безспорен начин за треньор номер 1 на годината. Той събра 750 точки, а вторият в допитването Ангел Стойков (футбол) е с 200. Гласове получиха още Веселина Златева (хандбал), Таня Гатева (баскетбол) и Стефан Георгиев (плуване). Стоен се присъедини към елитната компания от специалисти, вдигали купата за номер 1 на Viasport.bg, в която са: Камелия Дунавска (художествена гимнастика, 2013 г.), Александър Димитров (футбол, 2014 г.), Драган Иванов (волейбол, 2015 г.), Асен Пандов (шорттрек, 2016), Ангел Стойков (футбол, 2017) и Стойко Цонов (лека атлетика, 2018). Воденият от Мартин Стоев национален отбор по волейбол за юноши под 17 години пък бе определен за отбор номер 1, след като през миналата година спечели сребърните медали от европейското първенство в София и златото от Балканиадата. Младите волейболисти, които в момента се борят за директно място на европейското до 18 г. през лятото, изпревариха с огромна преднина националния тим по шахмат за девойки и юношеските национали по футбол до 19 г., които също получиха гласове. Тази година Viasport.bg връчи и три специални приза. \"Воля за победа\" отиде при 14-годишния футболист на ФК \"Национал\" (София) Кубрат Комсалов, който въпреки че е диагностициран с диабет, не се отказва от спорта, а е вдъхновение за своите съотборници и добър пример за съперниците си. Наградата се връчва за трета годината, като преди Кубрат нейни носители са били Дария Капсъзова (художествена гимнастика) и Емил Кондев (плуване). 16-годишният национал на България по баскетбол на колички Цветомир Цветков стана първият носител на приз \"Вдъхновение\", а 12-годишната състезателка по водна топка на клуб \"Локомотив Никола Нанов\" Анелия Яневабе излъчена от Фондация \"Емил Шарков\" за приза \"Деца на бащи герои\", която се присъжда на деца на загинали служители на МВР. В награждаването на призьорите се включиха личните треньори на състезателите, както и зам.министърът на спорта Стоян Андонов, зам.кметът на София Тодор Чобанов, Енчо Керязов, Борислав Кьосев,Здравка Йорданова, главният мениджър на Корпорация \"Развитие\" Александър Александров, Милена Шаркова, Мая Манолова и други.", "date": "2020.01.12", "title": "Йосиф Миладинов е номер 1 сред младите спортисти за 2019 година"}
{"url": "https://www.monitor.bg:443/bg/a/view/nepylnoletno-momche-e-napravilo-samopriznanija-za-ubijstvoto-v-galiche-185555", "text": "Един от задържаните за убийството в Галиче призна вината си. По информация на NOVA в ареста са двама души. Младеж с инициали Н. И. е направил пълни самопризнания пред разследващите. Той е известен в махалата с името Аксел. Мотивът за нападението е сексуален. Криминалистите до сутринта са издирвали ножа, с който се предполага, че Андреа е била убита, ключа от дома й и червен портфейл, който е също е бил изчезнал. По информация на братовчеда на момичето вътре е имало 300 лв., които баща й е изпратил от Англия. Съучениците на убитото момиче настояват извършителят да бъде наказан. По думите им Андреа е била кротко, тихо и усмихнато момиче. От Окръжната прокуратура във Враца заявиха, че е образувано досъдебно производство и по случая работят двама прокурори. Хората от селото твърдят, че цялата им фамилия е опасна. Преди години дядото на задържания е нападнал полицаи. „Мислим да направим подписка и да изгоним цялото му семейство от селото. Надявахме се да не е така и да не сме живели с такова чудовище”, каза Касъм Касъмов. Припомняме, че 18-годишното момиче беше открито мъртво в дома си вчера. Сигналът за жестокото престъпление е подал роднина на момичето след като не могъл да се свърже с нея. Жителите на ромската махала в село Галиче са в шок от случилото се.", "date": "2020.01.12", "title": "Непълнолетно момче е направило самопризнания за убийството в Галиче"}
{"url": "https://www.monitor.bg:443/bg/a/view/trufelite-sa-seksualni-organizmi-185008", "text": "Мистерията около начините за размножаване на трюфелите е причина кулинарния деликатес трудно да се култивира. Но изследователите продължават да работят в посока разбирането на сексуалният живот на тази гъба, така че фермерите да могат да ги отглеждат. Други организми от този вид, като гъбите, се размножават асексуално, чрез разпръскване на техните спори във въздуха. През годините учените мислеха, че трюфелите се размножават по подобен начин, като разпространяват своите спори не чрез въздуха, а чрез изпражненията на кучета и свине, които ги изравят от земята. Франческо Паолочи от Института по биоресурси и бионауки в Пердужа обаче установил, че това схващане е неправилно и трюфелите са всъщност в голяма степен сексуални организми, пише „Дейли мейл”. Според доклад в New Scientist Паолочи описва, че трюфелите се разделят на мъжки и женски форми, и могат да се размножават, когато един представител на двата пола се чифтоса. Женската половинка доставя хранителни вещества в новата тъкан, а мъжката – доставя ДНК. Двата типа са наречени MAT 1 и MAT 2 и трябва да се чифтосат, преди размножаването да започне. Проблемът обаче е, че различните типове трюфели са по-скоро склонни да се унищожават един друг, когато са в непосредствена близост заради конкуренция за територия.  За да бъде мистерията пълна, се оказва, че мъжките трюфели имат склонност да се възпроизвеждат само веднъж или два пъти преди да изчезнат. Теорията гласи, че спорите на мъжките трюфели лежат в почвата и започват да се активират едва когато генетично близък женски трюфел се появи в близките корени на дърветата.", "date": "2020.01.12", "title": "Трюфелите са сексуални  организми"}
{"url": "https://www.monitor.bg:443/bg/a/view/tina-fej-i-ejmi-polyr-shte-vodjat-nagradite-zlaten-globus-dogodina-185556", "text": "Комедийното дуо Тина Фей и Ейми Полър ще се завърнат на сцената в „Бевърли Хилтън“, за да поемат още веднъж щафетата от Рики Джървейс. Това стана ясно, след като актрисите обявиха, че ще бъдат водещи на церемонията по връчването на наградите „Златен глобус“ догодина. Това ще е трета изява на Фей и Полър на събитието. Те забавляваха зрители и звезди от 2013 до 2015 г. включително. Първият им опит като водещи на Глобусите отново беше вследствие от предизвиканото от Джървейс недоволство в средите. каза и президентът на Асоциацията на чуждестранната преса в Холивуд Лоренцо Сориа. Професионалната стиковка между бъдещите водещи на отличията „Златен глобус“ стартира още в края на миналия век, когато двете участват заедно в предаването Saturday Night Live. През годините пътищата им отново често се пресичат на екрана, като заедно те участват още във филми като „Гадни момичета“, „Майка под наем“, „Сестри на макс“и Wine Country (режисьорски дебют за Полър).", "date": "2020.01.12", "title": "Тина Фей и Ейми Полър ще водят наградите „Златен глобус“ догодина"}
{"url": "https://www.monitor.bg:443/bg/a/view/trymp-propisa-na-farsi-185557", "text": "Американският президент Доналд Тръмп изрази подкрепата си за протестиращите срещу режима в Иран в обръщение, публикувано на фарси в \"Туитър\".   \"Към храбрия ирански народ: Аз съм с вас от началото на моя мандат и администрацията ми ще продължи да е на ваша страна. Внимателно следим вашите протести и сме вдъхновени от храбростта ви.\" - пише Тръмп.     Същевременно той призова света да следи дали се спазват правата на иранския народ. \"Правителството на Иран трябва да позволи на правозащитни организации да наблюдават на място и да съобщават информация за ставащото на протестите на иранския народ. Не трябва да се допускат нови убийства на мирни демонстранти или спиране на интернет. Светът гледа.\" - казва още американският президент.", "date": "2020.01.12", "title": "Тръмп прописа на фарси "}
{"url": "https://www.monitor.bg:443/bg/a/view/djystin-chejmbyrs-se-sboguva-s-anatomijata-na-grej-185559", "text": "Феновете се сбогуват с доктор Алекс Карев. Актьорът Джъстин Чеймбърс, когото зрителите обикнаха още през 2005 г. в „Анатомията на Грей“ се сбогува със сериала. От известно време насам обаче искам да мога да разнообразя актьорските си роли и професионалните си избори. И сега, когато наближавам 50-ия си рожден ден, съм благословен със страхотна, подкрепяща ме съпруга и пет чудесни деца... Смятам, че сега е времето да се сбогувам“, обясни актьорът пред Deadline. Чеймъбрс бе сред малкото актьори, които се подвизават в медицинската драма още то първия сезон. След неговото напускане, оригиналните актьори, с които „Анатомията на Грей“ стартира, остават само Елън Помпео (Мередит Грей), Чандра Уилсън (Миранда Бейли) и Джеймс Пикенс-младши (Ричард Уебър). Все още не е ясно кога точно д-р Карев ще напусне болницата в Сиатъл, както и какви причини за това ще бъдат дадени от сценаристите на сериала. Чеймбърс обаче не пропусна да благодари на колегите си за извървяния път. - така пък Помпео посрещна новината, като публикува коментар на Vanity Fair, който гласи, че „Анатомията на Грей“ ще преживее една от най-големите си загуби досега. Междувременно източници на New York Post съобщават, че Чеймбърс е бил третиран скоро в клиника за психично здраве. „Джъстин е бил лекуван заради стрес и депресия“, уточняват неназованите източници.", "date": "2020.01.12", "title": "Джъстин Чеймбърс се сбогува с „Анатомията на Грей“"}
{"url": "https://www.monitor.bg:443/bg/a/view/zadyrjaha-britanskija-poslanik-v-teheran-za-podstrekavane-na-protesti-185561", "text": "Британският посланик в Иран беше задържан за няколко часа в обвинения за организиране и участие в протестите на студенти в Техеран, съобщават световните медии. Стотици студенти участваха в митинг пред сградата на университета \"Амир Кабир\" в Техеран. Те се събраха, за да почетат загиналите в катастрофата на украинския самолет, но митингуващите поискаха оставка и преследване на отговорните за бедствието, а полицията разпръсна участниците. 53-годишният Робърт Макеър записвал демонстрациите с телефона си. Протестиращите символично са разкъсали портрета на Касем Сюлеймани, генерал от Ислямския революционен гвардейски корпус, който загина в резултат на американската атака в началото на януари. \"Британският посланик в Техеран, който присъства на митинга и участва в организирането, подбуждането и воденето на някои радикални акции, беше задържан за няколко часа\", съобщи иранската информационна агенция, според която британският посланик ще бъде повикан в неделя в иранското външно министерство.", "date": "2020.01.12", "title": "Задържаха британския посланик в Техеран за подстрекаване на протести"}
{"url": "https://www.monitor.bg:443/bg/a/view/parij-na-pyt-da-otstypi-za-pensionnata-reforma-185558", "text": "Френското правителство е склонно да оттегли временно от проекта си за пенсионна реформа, мярката, която би принудила французите да работят до 64 години, за да се пенсионират при пълна пенсия и която бе отхвърлена единодушно от френските синдикати. Това заявява френският премиер Едуар Филип в писмо, адресирано до френските синдикати и организациите на френските работодатели, предадоха световните агенции. Това е голяма отстъпка, която предлага премиерът във връзка с пенсионната реформа, породила вълна от протести и стачки във Франция, продължаващи вече пета седмица, отбелязва Ройтерс. \"За да засвидетелствам доверието ми към социалните партньори и за да не предрешавам изхода на нашата работа, касаеща мерките за постигане на баланс през 2027 г., аз съм склонен да изтегля от проекта на закона мярката, която предложих и която предвижда прогресивно приближаване, считано от 2022 г., към възрастта от 64 години за пълни пенсионни права през 2027 г.\", се казва в писмото на Филип, цитирано от \"Фигаро\". В писмото Филип допълва, че социалните партньори трябва да постигнат съгласие, за да осигурят баланс на пенсионната система през 2027 г., допълва АФП. Според плана на Филип възрастта за пенсиониране при пълна пенсия трябваше да се повиши от сегашните 62 на 64 години, припомня Ройтерс. Сега Филип казва, че е готов да я оттегли, но ако бъдат изпълнени определени условия, отбелязва агенцията. В събота във Франция имаше отново протести срещу пенсионната реформа. На места в Париж се стигна и до сблъсъци между протестиращите и силите на реда. Сред протестиращите се появиха и няколкостотин жълти жилетки и маскирани лица с качулки, които започнаха да разбиват витрини по протежението на протестното шествие, потеглило от Площада на Нацията към Площада на Републиката. По полицията бяха хвърлени предмети и силите на реда отвърнаха със сълзотворен газ. Няколко магазина бяха плячкосани, предаде АФП. Най-големият френски синдикат Обща конфедерация на труда приветства стъпката на премиера и каза, че тя говори за воля на правителството да се постигне компромис, отбелязва Ройтерс.", "date": "2020.01.12", "title": "Париж на път да отстъпи за пенсионната реформа"}
{"url": "https://www.monitor.bg:443/bg/a/view/sboguvame-se-s-moderno-semejstvo-prez-april-185393", "text": "Вече е ясно кога   ще помаха за сбогом на многобройната си армия от фенове. Датата, на която телевизионният канал ABC ще излъчи финала на сериала, е 8 април. Припомняме, че симпатично чалнатите членове на клана Причет-Дънфи забавляваха зрителите цели 11 сезона. Комедийната поредица стана хит още по време на дебюта си през 2009 г. „Модерно семейство“ държи рекорд заедно с \"Фрейзър\" с пет последователни награди \"Еми\" за най-добра комедия. Съавторите Стивън Левитан и Кристофър Лойд са с екипа още от старта на сериала. Преди финалния епизод, АВС планира на 11 март специална вечер в най-гледаното време, когато ще върне зрителите към първия епизод на \"Модерно семейство\". Ще последва компилация на други любими епизоди, за които феновете ще започнат да гласуват кой е по-по-най от следващия месец.", "date": "2020.01.12", "title": "Сбогуваме се с „Модерно семейство“ през април"}
{"url": "https://www.monitor.bg:443/bg/a/view/krehyk-mir-nastypi-v-libija-185560", "text": "Враждуващите страни в Либия прекратиха огъня и в страната настъпи крехък мир. Ръководителят на либийското правителство на националното съгласие Файез Сарадж заяви, че е готов да приеме прекратяване на огъня в Либия, при условие че Либийската национална армия на фелдмаршал Халифа Хафтар също го направи. \"Ние приветстваме инициативата на Русия и на Турция за прекратяване на огъня и сме готови да предприемем всякакви стъпки в това направление при условие на отстъпление на атакуващата страна, която както изглежда не е съгласна с това\", заяви Сарадж след среща в Рим с италианския премиер Джузепе Конте. Той също така благодари на Италия за опитите й да посредничи за постигане на мир в Либия. Същевременно Либийската национална армия на Хафтар обяви, че е съгласна да премине към прекратяване на бойните действия и операции в Западна Либия, която включва и столицата Триполи, в съответствие с вчерашния призив, отправен от Москва и Анкара, предадоха Франс прес и Ройтерс. Малко след това от лагера на Хафтар бе обявено, че сили на правителството на националното съгласие няколко пъти са нарушили влезлия в полунощ режим на прекратяване на огъня. Това каза командващият западния окръг на ЛНА Мабрук ал Газави.", "date": "2020.01.12", "title": "Крехък мир настъпи в Либия"}
{"url": "https://www.monitor.bg:443/bg/a/view/zapiski-po-gradskija-transport-divi-babichki-na-zjaj-pazar-185550", "text": "Аз съм зла жена с магически способности. Вещица един вид. Навремето ви плашеха с мен: „Изяж си супата или Баба Яга ще дойде”, „Ей я Баба Яга, на оново дърво, гледа кои непослушни деца не спят още”.  Сега съм почетен член на Столичната компания за градски транспорт. Скоро ще ми издадат златна карта. Някои от връстничките и колежките ми още използват старите си метли. Аз моята я пенсионирах отдавна. Полакомих се за перяща прахосмукачка, но не ми остава време да я използвам, защото по цял ден кръстосвам големия град. В „Кауфланд” пуснали евтина двуслойна тоалетна хартия, в „Лидл” оризът „Крина” е на далавера, от „Била”-та си купувам кюфтенца на скара и печено пиле. Оня ден снахата ме юрнала: \"Свекървичке, аман-заман, ела малко да погледаш внука\". Да бе, да. Нямам си друга работа сякаш. Който си е раждал деца, да си ги гледа. Аз моите съм си ги отгледала. Сега ми е паднало да скитосвам на воля. Едни апрески съм си взела – с два номера по-големи, за да се намъкна в тях с два чифта вълнени чорапи, но в градския транспорт е топличко, та хич и не ми трябват те. Обикновено изчаквам час пик за ежедневния маратон. Когато хората тръгват на работа – тогава и аз. Прибирам се за час-два, за да хвана турския сериал, после по обед, когато малките ученици с големите раници тръгнат да се прибират, аз съм отново на линия. Сядам на мястото, което ми се полага по право, щото съм възрастна и уморена от живота вещица. И почвам да гледам злобно всички онези малки гадини, които са се огънали под тежестта на раниците. Понякога се качват и други натрапници – някакви женуря с огромни кореми. Къде си тръгнала ма, булка, с този тумбак? Седи си вкъщи. Да не искаш тук на седалката да родиш? На бременни аз не ставам. И на деца също. Качвам се от първата врата, но ако съзра някое свободно място в края на натъпкания трамвай, се пускам като ръгбист по терена. Ръгбито е груба игра. Точно като за мен. Понякога обаче не успявам да стигна навреме. Тогава заемам предизвикателна поза, вторачвам се в някой ученик, защото с по-големи не смея да се заяждам и почвам: „Я, младежо, скокни бързо и отстъпи място на старата жена, че краката не ме държат”. Знам какво ще последва. Веднага ще се намери някоя млада вещица, която да защити детето. А аз ще я туря на място, че те, днешните млади, затова са невъзпитани и за нищо не стават, защото такива като нея ги учат, да не уважават старите хора. Докато не реши да слезе, ще я кълна като дърта циганка. Друг път, ей така за развлечение, вадя от чантата судоку и почвам да си правя гимнастика на мозъка. Веднъж четох, че било добро средство срещу склероза. Някои точно така ме обиждат: „Склерозирала бабичка, не можеш ли по друго време да пътуваш?” Мога, ей на. Ама не искам. От любов към спорта го правя. Събота и неделя да сте ме виждали? Тогава си стоя у дома, носа си не подавам навън. Щото си е друго да пътувам в делнични дни, когато има повече хора, с които да се дърлям. Веднъж една нахалница се опита да ме закове: „Да бе, стара си, немощна си, не те държат краката. Закъде си я нарамила тогава тази десетлитрова туба с минерална вода?”. Ти ли ма, мърло, ще ме учиш мен, че не било полезно да се наливам постоянно с минерална вода? Аз акъл не ща, всичко си знам.  От Халите си я наливам водата обикновено, но като ме прихванат лудите – стигам и до чешмите в Горна баня. Няма проблем и до Перник да разходя някоя туба, но четох във вестника, че водна криза имало там в момента, иначе ей го къде е. Като по часовник съм. Приберат ли се учениците, и аз се прибирам. Лягам за час-два да отпочина и към 17 ч. наново висвам на спирката. Това им е хубавото на трамваите – винаги са препълнени с диви бабички, тръгнали на зяй пазар като мен в час пик. Много сме, силни сме!", "date": "2020.01.12", "title": "Записки по градския транспорт: Диви бабички на зяй пазар"}
{"url": "https://www.monitor.bg:443/bg/a/view/riki-djyrvejs-kojto-ne-pesti-istinite-za-holivud-185554", "text": "Холивуд обича да го мрази. Индустрията е развила мазохистична връзка с комика, който не пести критики, носи на самоирония и проявява тежка алергична реакция при мисълта да изчетка нечие его. Вероятно това е причината за напрегнатите усмивки в „Бевърли Хилтън“ при появата на Рики Джървейс. С типичното си лукаво изражение и превърналата се в негова запазена марка халба с бира, на церемонията на Златните глобуси британецът се изправи пред елита на Холивуд с ясното съзнание, че е там не за да се поклони пред номинираните, а за да въведе зрителите „зад кулисите“ на целия този блясък. И за пети път се справи повече от отлично. Създателят на британския сериал „Офисът“ В същата светлина го видяхме още през 2010, 2011, 2012 и 2016 г. След като вбеси немалко мастити клечки в американския шоубизнес в трите поредни години, в които бе избран от Асоциацията на чуждестранната преса в Холивуд за водещ, зрителите – напълно логично, предвидиха, че Джървейс няма да се появи на позицията отново. И въпреки честите си обещания, че е приключил с Глобусите, комикът отново се завърна, за да се посмее на гърба на знаменитостите..., като едновременно с това изтъкне и няколко болезнени истини. „Това, че сте се обидили, не означава, че се прави“, изтъкна Джървейс броени дни след като приключи петото си участие в церемонията на Глобусите. Само в рамките на 8 минути той успя да свали холивудските звезди на земята, а единственото оръжие, което използва, бе хуморът. И преди някой да си помисли, че всичко това е по сценарий и огорчените реакции на публиката са престорени, е добре да се уточни, че комикът сам пише шегите си за всяка една от церемониите. Признава обаче, че всеки път ги показва първо на адвокатите си. „Не им се е налагало да променят нищо, защото познавам закона и знам с какво мога да се размина“, обяснява актьорът относно изненадващата липса на заведени съдебни дела срещу него. „И „Златните топки“ отиват при... Рики Джървейс“. Тази фраза завладя интернет след неделя вечер, когато комикът отново демонстрира кураж да изрази искреното си мнение по редица въпроси. Като този, че бъдещето на киното е в стрийминга. Водещият не пропусна да изведе на показ и включително сексуалния тормоз и педофилията. Именно заради позицията, в която сам се поставя – като аутсайдер на шоубизнеса в Холивуд, звездата бе обявена от стотици зрители за герой на работническата класа. Малко известен факт е, че преди да се захване с комедията и кариерата в телевизията като цяло, Джървейс се пробва като музикант. Няма особен успех, ако изключим беглия пробив, който колежанската му група Seona Dancing прави във Филипините. Пренася обаче любовта си към музиката и в ежедневната си работа на продуцент, сценарист, режисьор и актьор. Това си пролича още през 1998 г., когато в „Златни години“ той изигра фен, обсебен от Дейвид Боуи... какъвто всъщност е и самият Джървейс. Несъмнено световната си слава той дължи (освен на Глобусите – б.а.) на „Офисът“. Със сериала, в който изпълнява и главна роля, комикът се залавя още през 2001 г. Въпреки че продукцията има сравнително кратък живот – едва два сезона, тя грабва вниманието на американската телевизия NBC, която по ирония на съдбата излъчва и Златните глобуси. Така каналът купува правата от Джървейс и създава собствена версия на „Офисът“, която продължава цели осем години. И до днес британецът продължава да се радва на успехи на малкия екран. Пренасочил е почти цялото си внимание обаче върху стрийминга..., което вероятно е и една от причините за изказването му на Глобусите, че никой вече не гледа телевизия и не ходи на кино. Но не мислете, че наградните церемонии са единствената платформа, на която Джървейс проявява хапливия си език. „Еднополовите бракове не са привилегия за гейовете. Това са равни права. Привилегия би било, ако гейовете не плащаха данъци, подобно на църквите“, категоричен е актьорът. Той е популярен с това, че е атеист, като почти никога не пропуска да изтъкне, че никога не е бил заклеймяван от сатанистите, че не вярва в дявола. Само мирните християни го критикували задето не вярва в Бог. Не е фен и на хората. „Ние сме ужасни същества, наистина. Предпочитам кучетата“, сподели неотдавна пред Елън Дедженерис комикът. Неслучайно и една от основните му дейности е свързана с благотворителни инициативи за животните. Нещо повече Той е категоричен, че това е една от причините, поради които с половинката му Джейн Фалън не бързат да станат родители. Макар и да са заедно от 1982 г. „Бих бил притеснен през цялото време. Дори сега проверявам вратата три пъти преди да изляза от вкъщи и оставям храна и вода във всяка стая, в случай че котката се затвори в някоя от тях и не може да излезе“, отбелязва той.", "date": "2020.01.12", "title": "Рики Джървейс, който не пести истините за Холивуд"}
{"url": "https://www.monitor.bg:443/bg/a/view/myj-zastrelja-trima-v-centyra-na-hyrvatskija-grad-split-185552", "text": "Въоръжен мъж откри огън в хърватския пристанищен град Сплит в събота следобед и уби трима души, съобщи държавната телевизия НRT, цитирана от ДПА. Заподозреният извършител е бил арестуван, съобщи кметът на Сплит Андро Кръстулович Опара във Фейсбук. \"От десетилетия не е имало подобно деяние, което шокира хората от този град\", посочи кметът. Полицията във втория по големина град в Хърватия каза, че двама души са арестувани, но не даде повече подробности. Стрелецът е бил облечен в черно. Той открил огън по жертвите в центъра на града, след което се оттеглил. Засега не е ясно с какво оръжие е стрелял. След нападението полицията призова гражданите да избягват района на стрелбата и да останат по домовете си. Всекидневникът 24Sata цитира полицейски източници, че убиецът, вероятно моряк, си отмъщавал на жертвите за това, че са тормозили брат му.", "date": "2020.01.12", "title": "Мъж застреля трима в центъра на хърватския град Сплит"}
{"url": "https://www.monitor.bg:443/bg/a/view/nad-20-000-izpylniha-stadiona-v-simitli-v-pyrvija-den-na-kukerskija-festival-simitlija-drevnata-zemja-na-kukerite-185553", "text": "Над 20 000 изпълниха стадиона в Симитли в първия ден на кукерския фестивал „Симитлия – Древната земя на кукерите“. Звън на чанове огласи цялата община, а магията на кукерството донесе много емоции и приповдигнато настроение на препълнения стадион. Тази магия усетиха и хилядите на стадиона, дошли да станат част от празника. Сред багрите, звънците и великолепието на кукерите в този фестивален ден, за всички беше ясно, че са станали част от нещо историческо, но и нещо, което тепърва ще претърпи своята кулминация. Днес се очкват още повече фенове на маскарадните игри за фестивала „Симитлия – Древната земя на кукерите“.От 10:00 часа сутринта вече се изявяват Сурвакарска дружина „Корени“, Звегорска сурова, от село Звегор. република Северна Македония. Кукерска група с. Полето, Кукерска група с. Брежани, Симитли,1квартал, 1-ва група, Нова махала гр. Симитли, Кукерска група с. Крупник, Кукерска група с. Черниче, Кукерска група от кв.Ораново,     Кукерска група с. Полена,  Кукерска група Пич махала и Кукерската група на Ильо Дамянов. „Следващия фестивал догодина ще го направим истински Балкански, ще поканим групи от Гърция, пак от Македония и от Сърбия и от Румъния“, сподели кметът на община Симитли Апостол Апостолов.", "date": "2020.01.12", "title": "Над 20 000 изпълниха стадиона в Симитли в първия ден на кукерския фестивал „Симитлия“"}
{"url": "https://www.monitor.bg:443/bg/a/view/elizabet-vtora-svikva-semejna-sreshta-zaradi-hari-i-megan-185551", "text": "Британската кралица Елизабет Втора е насрочила за 13 януари съвещание, посветено на намерението на принц Хари и съпругата му Меган Маркъл да се откажат от изпълнение на кралските си задължения и да станат финансово независими, съобщи вчера телевизионният канал \"Скайнюз\". Това ще е първата семейна среща с участието на принц Хари от избухването на кризата в кралското семейство заради неговото решение. Заедно с него във фамилното имение Сандрингам, графство Норфолк, ще бъдат баба му, кралица Елизабет, баща му - престолонаследникът принц Чарлз, и по-големият му брат принц Уилям. На 8 януари принц Хари и Маркъл обявиха чрез \"Инстаграм\" за намерението си да направят безпрецедентна крачка като се откажат от статута на старши членове на кралското семейство и си гарантират финансова независимост. На практика това означава отказ от значителна част от церемониалните задължения и привилегии на херцога и херцогинята на Съсекс, които обаче може да запазят сегашните си титли. Предстои да бъде решено какъв ще е новият им статут, с какво ще им бъде позволено да се занимават, за да се издържат и как ще се осигурява охраната им. Британски медии съобщават още, че Меган Маркъл ще се включи по телефона в обсъжданията, ако часовата разлика го позволява. Принц Уилям повече няма да прегърне брат си Хари. Това е казал той самият пред свои приятели в коментар на решението на херцозите на Съсекс Меган и Хари да се откажат от кралските си задължения и да си изкарват парите сами. Меган и Хари планиран още да разделят времето си между Великобритания и Северна Америка. Вестник \"Сънди Таймс\" цитира Уилям, който казва: \"Цял живот съм прегръщал брат си и сме били неразделни. Сега вече всеки тръгна по своя път. Много ми е тъжно за това. Всичко, което мога да направя, е да подкрепям брат си и Меган, и да се надявам, че все някога семействата ни ще се съберат отново\".", "date": "2020.01.12", "title": "Елизабет Втора свиква семейна среща заради Хари и Меган "}
{"url": "https://www.monitor.bg:443/bg/a/view/otkriha-myrtyv-mladej-v-lovech-padnal-s-kolata-si-ot-most-185564", "text": "Деветнадесетгодишен младеж е намерен починал в Ловеч, съобщават от областната дирекция на МВР. Сигналът е подаден тази сутрин около 10.00 часа от гражданин. Той е бил открит в района между кварталите \"Червен бряг\" и \"Гозница\". Младият мъж е бил обявен от полицията за установяване на местонахождението му, след като майка му вчера /11 януари/ сутринта е съобщила, че не се е прибрал от предната вечер. Оказало се е, че младежът е катастрофирал, като автомобилът му е паднал от моста на околовръстния път, минаващ между двата квартала. Пътувал е сам, а аутопсия ще установи кога точно е настъпила смъртта му и от какво. На място се извършва оглед на произшествието. Образувано е досъдебно производство", "date": "2020.01.12", "title": "Откриха мъртъв младеж в Ловеч, паднал с колата си от мост"}
