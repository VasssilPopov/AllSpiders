{"url": "https://www.monitor.bg/bg/a/view/kruizen-korab-avarira-kraj-norvegija-evakuirat-1300-pytnici-160544", "text": "Круизен кораб е претърпял повреда на двигателя в условия на силен вятър край бреговете на Норвегия и 1300-та му пътници ще бъдат евакуирани, предаде Ройтерс, позовавайки се на норвежката полиция. Морските спасителни служби съобщиха, че корабът \"Вайкинг скай\" се приближава към брега, носен от вълните, и е изпратил сигнал за помощ. Съдът е собственост на Вайкинг оушън круизиз (Viking Ocean Cruises), част от група Вайкинг круизиз (Viking Cruisеs), основана от милиардера Торстейн Хаген. Според сайта на компанията корабът е с капацитет 930 пътници. Към него са се отправили хеликоптери и плавателни съдове, а на сушата се подготвят места за настаняване на пътниците, уточниха спасителните служби. Ветровете са със скорост 38 възела или около 70,3 км в час.", "date": "2019.03.23", "title": "Круизен кораб аварира край Норвегия, евакуират 1300 пътници"}
{"url": "https://www.monitor.bg/bg/a/view/pejo-vletja-na-trolejbusna-spirka-do-ndk-160543", "text": "Лек автомобил \"Пежо\" катастрофира на тролейбусна спирка в подлеза на Националния дворец на културата (НДК) в София. На място има полиция и пожарна, които се опитват да измъкнат колата. Шофьорът на автомобила е откаран към лечебно заведение от спешна помощ. Той е пострадал сериозно, към момента не се съобщава за други пострадали. Цяло чудо е, че няма пострадали пешеходци в подлеза. Вероятната причина за катастрофата е шофиране с несъобразена скорост.", "date": "2019.03.23", "title": "„Пежо“ влетя на тролейбусна спирка до НДК"}
{"url": "https://www.monitor.bg/bg/a/view/vlado-iliev-nikoga-ne-bih-smenil-bylgarija-s-druga-dyrjava-160546", "text": "Сребърният медалист от световното първенство по биатлон в Йостерзунд Владимир Илиев се завърна на родна земя след големия си успех в Швеция. В Йостерзунд 32-годишният Илиев завърши втори в индивидуалния старт на 20 км и постигна най-силния резултат в историята на българския мъжки биатлон. Много фенове се появиха на летище “София”, за да посрещнат и поздравят спортиста, който има и европейско злато в спринта на 10 км от 2017 година. “Щастлив съм, много хубаво посрещане, приятно съм изненадан”, бяха първите думи на Илиев пред репортерите, очакващи го на летището. “Щастлив съм, че съм на родна земя. Доста тежък сезон за мен, но се радвам, че се получи този резултат. Той ми спаси сезона и бъдещето”, сподели още биатлонистът. “Много тежи медалът. Това е моят живот в последните 15 години. Много щастлив съм, защото някои спортисти нямат късмета да им се случи това. Винаги могат да станат постоянни тези резултати, макар че в биатлона постоянството е много трудно. Няколко години поред ми се изплъзваше медалът, но такъв е спортът. Един изстрел ме делеше от медала в предишни състезания, но сега се получи”, продължи роденият в Троян състезател. “Все още имам какво да покажа, имам поне 2-3 години пред мен. Стига да съм здрав и всичко да е наред с финансиране и федерация, доста е вероятно да участвам на олимпийските игри в Пекин (2022). Тук съм роден, обичам България и никога не бих я сменил за друга държава”, каза още Илиев.", "date": "2019.03.23", "title": "Владо Илиев: Никога не бих сменил България с друга държава"}
{"url": "https://www.monitor.bg/bg/a/view/nashi-prevozvachi-otivat-na-protest-v-strasburg-na-27-mart-160547", "text": "Протест в Страсбург организират български превозвачи на 27 март, когато Европейският парламент ще дебатира пакета \"Макрон\". \"Това е единственото нещо, което можем да направим като бранш. За съжаление, ясно е на всички, че става въпрос за политическо решение, което ние не можем да вземем и затова ще се опитаме да повлияем на това решение с всички възможни средства\", заяви в Пловдив Ангел Траков, председател на Съюза на международните превозвачи. \"Тъй като времето дотогава е малко за организиране на повече хора, за Страсбург ще пътуват около 200 представители на българските превозвачи с един самолет\", обясни още Траков. \"Доволен съм от част от българските евродепутати. Ангел Джамбазки, Андрей Новаков и Петър Курумбашев направиха много за борбата срещу този пакет, но къде бяха другите ни представители в ЕП\", коментира с недоумение и възмущение председателят на Съюза на международните превозвачи. По думите му, много от евродепутатите, гласували пакета \"Макрон\", не са запознати  в детайли с проблема на превозвачите и точно в това е трябвало да се изрази работата на българските евродепутати. \"Ако се стигне до гласуването на този пакет, ударът върху бранша ще е много тежък. При такъв сценарий 90% от фирмите, които членуват в Съюза на международните превозвачи, са \"застрашени от изчезване\". Финансовите санкции, предвидени в текстовете на пакета, са толкова големи, че малките фирми няма да могат да ги плащат\", категоричен е Ангел Траков. В момента в Европа глобите започват от 2000 и достигат до 15 000 евро. \"За нас, а и не само, това са огромни суми. Свидетели сме от години наред как държавните институции на богатите държави си пълнят бюджетите с безумни санкции\", добави още той. В Страсбург българските превозвачи ще бъдат подкрепени от колегите им от Латвия, Литва, Румъния, Унгария и Полша. \"Напълно подкрепяме протеста на превозвачите - ще водим битката на различни фронтове с една и съща кауза\", каза пред Агенция „Фокус“ министърът на транспорта, информационните технологии и съобщения Росен Желязков по повод заявката на българските превозвачи за протест на 27 март в Страсбург срещу пакета „Мобилност“ 1. Според него протестът е изразно средство на позиция, която и страната, и членовете на ЕП от България защитават много яростно.", "date": "2019.03.23", "title": "Наши превозвачи отиват на протест в Страсбург на 27 март"}
{"url": "https://www.monitor.bg/bg/a/view/grisho-s-ekspresna-pobeda-pri-zavryshtaneto-si-na-korta-160548", "text": "Григор Димитров се завърна по страхотен начин в АТР тура. Най-добрият български тенисист надви ветерана от Испания Фелисиано Лопес с 6:1, 6:3 след точно един час игра в мач от втория кръг на „Мастърс“ турнира в Маями. Българинът изигра перфектен двубой, в който не показа почти никакви слабости. Димитров осъществи по два пробива в два сета, като в същото време не загуби нито веднъж подаването си. В спор за място на осминафиналите бившият №3 в ранглистата ще срещне австралиеца Джордан Томпсън, който постигна изненадващо категоричен успех срещу руснака Карен Хачанов – 6:2, 6:3. В Маями Димитров играе едва третия си турнир за годината. През януари той достигна до четвъртфиналите в Бризбейн и осминафиналите на Australian Open. Заради контузия в рамото, българинът пропусна три надпревари – в Ротердам, Акапулко и Индиън Уелс. ", "date": "2019.03.23", "title": "Гришо с експресна победа при завръщането си на корта"}
{"url": "https://www.monitor.bg/bg/a/view/sedmica-na-apartamenti-i-pak-fejkove-sreshtu-peevski-obzor-160542", "text": "Ако трябва да определим дума на тази седмица, то тя ще бъде „апартаменти“. Дотук скандалът с жилищата на „Артекс“, закупени на цени под пазарните, доведе до две проверки – на прокуратурата и на КПКОНПИ. И до две оставки – на правосъдния министър Цецка Цачева и на зам.министъра на спорта Ваня Колева. Информационният поток по скандала е по-напоителен от този по време на предизборна кампания и достатъчно наситен откъм реални събития. Това не попречи на „Фрогнюз“ да се опитат да набъркат в него, без какъвто и да било повод, името на депутата и издател на „Телеграф медиа“ Делян Пеевски. Напълно в тон с практиката на медиите от манифактурата за клевети , създадена от подсъдимите олигарси Иво Прокопиев, Цветан Василев, Огнян Донев и ортакът им Сашо Дончев, да превръщат всеки информационен повод във фейк за Пеевски. Без какъвто и да било повод и връзка. Само и само, за да бъде тагнато името му и да бъде свързвано при търсене в „Гугъл“ с де що има скандали. Така, ни в клин, ни в ръкав, на информационна дописка за това, че Цачева е поискала да бъде проверена от прокуратурата и от КПКОНПИ за закупения от нея апартамент, „Фрогнюз“ лепна заглавие „Цачева поискала да я проверят органите, които изкараха Пеевски чист като сълза“. В опит да изкара, че проверките били с предизвестен край. Какъв точно ще е краят от тях предстои да се види, но ако бъдат направени от комисията по начина, по който през годините доходите и имуществото на Пеевски са били проверявани от де що контролни органи има в държавата, то едно е сигурно –един лев няма да е останал неинспектиран.Депутатът е сред най-проверяваните хора в държавата по една проста причина –срещу него се подават редица сигнали от всякакви лица и агент Академик на ДС – собственикът на „Фрогнюз“ Огнян Стефанов добре знае това. Все пак сред най-активните в подаването на сигналите е Георги Георгиев  - лидерът на НПО-то, свързано със спонсора на сайта му Цветан Василев. Реалните факти обаче нямат значение нито за „Фрогнюз“, нито за останалите брънки в машината за клевети на олигархията. Важното е името му да бъде пришивано към всякакви клевети, като съвсем логично стават и засечки. Така например сайтът на Агент Академик, в пореден опит да очерни депутата, призна, че е честен и некорумпиран ( ). Иначе през седмицата, в очернящата кампания активно се включиха и две НПО-та. Първото – Български дарителски форум, изненадващо се присъедини към хора на олигарсите и финансираните от тях медии срещу промените в закона „Пеевски“, предвиждащи пълна прозрачност във финансирането на изданията в страната ( ). Така благотворителността се озова неочаквано в компанията на свързания с дебели руски връзки сайт „Бивол“ например, опитващ всячески да скрие финансовия поток, от който се издържа, от странични очи. Вероятно заради разкритата от кметове практика на собственика на „Бивол“ Асен Йорданов и половинката му – пиарката Алберта Алкалай, да рекетират градоначалници по морето. Друго НПО, откровено свързано с кръга „Капитал“ пък – българският клон на Асоциацията на европейските журналисти, пък вкара в манипулациите на подсъдимия си ментор Иво Прокопиев, дори Държавния департамент ( ).", "date": "2019.03.23", "title": "Седмица  на апартаменти и пак фейкове срещу Пеевски (ОБЗОР)"}
{"url": "https://www.monitor.bg:443/bg/a/view/zavaljaha-ostavki-zaradi-skandala-s-apartamentite-obob-sht-enie-160537", "text": "Скандалът с апартаментите на политиците от ГЕРБ доведе в събота и до първите оставки – една министерска и една зам.-министерска. С поста си се разделя министърът на правосъдието Цецка Цачева, а решението за това е след среща премиера Бойко Борисов.   Решението да напусне кабинета Цецка Цачева аргументира с желанието да не изпълнява функциите на правосъден министър докато тече проверката срещу нея. Заедно с оставката си тя е подала и молба за ползване на полагащия ѝ се годишен отпуск, докато напускането на поста не бъде окончателно одобрено от Народното събрание. Оставката на Цачева идва дни след скандала с имотната сделка за жилището ѝ в столичния квартал “Изток”, което според публикации е придобито на цена в пъти по-ниска от пазарните. Става дума за сграда на „Артекс” на ул. „Юрий Гагарин”. В едно от интервютата по темата, Цачева каза, че минавайки в района, видяла изкоп и се свързала с фирмата. Апартаментът от почти 200 квадрата Цачева купува заедно със сестра си. Нейната оставка е поискал днес министър-председателят Бойко Борисов. Колева е кумица на председателя на парламентарната група на ГЕРБ Цветан Цветанов, с когото са съседи в луксозна сграда в столичния квартал „Изток” на същата строителна фирма. За Колева Цветанов обяви, че заедно с нейния съпруг имат бизнес от около 30 години, благодарение на който биха могли да си позволят подобрен имот. Апартаментът на Ваня Колева на ул. „Латинка” има площ около 230 квадратни метра и струва общо 665 000 лева, а сделката се финансира с банков кредит. Така сметките показват, че общата цена за квадрат възлиза на около 1300 евро, но брокери посочват, че цените в района са двойни. Оставките заради имотните скандали все още не е коментирал вторият човек в ГЕРБ Цветан Цветанов, който е едно от основните действащи лица в тях. Цветанов е в САЩ, където в следващите дни ще участва като специален гост в Конференцията по политики на Американско-израелския комитет по обществени въпроси. Според изнесените данни той също е закупил апартамент в квартал „Изток” през 2018 г. За да придобие новото си жилище, Цветанов е прехвърлил на строителната фирма два от своите стари апартаменти и е доплатил по банков път сумата от 100 хил. лв., за която е изтеглил кредит. Казусът се усложнява от факта, че двата прехвърлени апартамента са били собственост на фирма „Артекс” само няколко часа, защото още в същия ден те са продадени на бившия IT специалист на ГЕРБ и участник в предизборния щаб на партията Симеон Велков. „Оставката винаги е индивидуален акт. Надявам се, че г-жа Цачева разбира какво прави”, коментира вицепрезидентът Илиана Йотова новината за оставката на правосъдния министър Цецка Цачева. „Премиерът е на ход”, посочи Илиана Йотова. Според нея дали ще има други оставки, времето ще покаже. „Но, вече не е въпросът какви аргументите ще изложи г-жа Цачева. Въпросът е в аргументите, които ще защити ПП ГЕРБ, мнозинството и министър-председателят”, заяви Йотова. Не мога да ви кажа дали ще има още оставки, коментира пред журналисти вицепремиерът Красимир Каракачанов. Според него напускането на Цецка Цачева няма да внесе нестабилност в кабинета, както и няма да се отрази на мнозинството в парламента. „Всеки министър преценява в каква ситуация, по лични или по политически причини, да подаде оставка, смята той. Според председателя на групата на патриотите в парламента Волен Сидеров имотният скандал може да доведе до още политически размествания. „Сигурен съм, че Цветанов също ще има разговор с премиера“, заяви той. На въпроса дали евентуалното оттегляне на Цветанов би застрашило добрия резултат на ГЕРБ на предстоящите избори, Сидеров отговори: „ГЕРБ има достатъчно изградена мрежа за изборите, която работи. Малко се митологизира личността и значението на Цветан Цветанов, като едва ли не машината за избори, без която партията ще рухне. ГЕРБ ще направят изборите и дори той да не е председател на предизборния щаб“. От „Артекс” разпространиха във Фейсбук страницата си становище на юристи, правна кантора „Пенков, Марков и партньори”, подписано от адв. Милена Гайдарска.", "date": "2019.03.23", "title": " Две оставки заради скандала с апартаментите (ОБОБЩЕНИЕ)"}
{"url": "https://www.monitor.bg:443/bg/a/view/motoristi-nastojavat-za-bezopasni-mantineli-po-pytishtata-160536", "text": "С откриване на мотосезона във Варна от Североизточното мото общество подемат кампания за обезопасяване на движението в града и пътищата в областта. Те искат уплътняване на крайпътните мантинели в долната им част. Това съобщи Димитър Лазаров-Джако от Мотоклуб „Диви деца“, цитиран от Радио Фокус-Варна. Кампанията ще е съвместна с градската управа и с органите на реда. „Провеждаме срещи, обсъждаме и търсим начини да обезопасим малко повече движението. Както знаем, има и призив към България за това от Европейския съюз, защото сме на първо място по жертви на пътя и птп. Нашата цел, като начало, е да обезопасим тези заграждения на пътя и да се погрижим да се почистват пътните настилки от запрашаване“, обясни още представителят на мотоклуб „Диви деца“ във Варна. Той допълни, че целта е мантинелите да са подсигурени и да са покрити до земята. „В България в момента, както знаем всички, мантинелите са обезопасени само в горната част. Отдолу има пролука, в която при най-малкото падане, се получават много по-сериозни наранявания, отколкото при един сблъсък“, обясни още Джако. Според него, така ще може да се предотвратят и неволни инциденти от преминаващи животни, които се промушват отдолу и създават условия за катастрофи с тежки последици.", "date": "2019.03.23", "title": "Мотористи настояват за безопасни мантинели по пътищата "}
{"url": "https://www.monitor.bg:443/bg/a/view/otkriha-ugozapadnata-porta-na-antichnija-odesos-160533", "text": "Югозападната порта на античния Одесос беше открита при разкопки в района на варненската улица „Цар Симеон”, по която текат усилени ремонти дейности. За ценната находка съобщи доц. Валери Йотов, ръководител на разкопките, цитиран от Радио Варна. Той информира, че още проф. Михаил Лазаров през 1982 година е правил проучвания в района и тогава е открита част от крепостна стена. Строежът и периодът са римо-византийски, посочи доц Йотов и обясни, че „от Западната порта води основната улица, винаги с ориентация Запад - Изток. Все още сме в работна фаза, но със сигурност тази стена е изграждана в епохата на Рим, но след това е била реконструирана и продължила да съществува до края на VI, началото на VII век.\"  \"Досега имаше само предположения за съществуването й и то от основателя на българската археология Карел Шкорпил. Той е предполагал, че една от портите на античния Одесос е била в района на ул. „Драгоман”, доста на Север оттук. Тази порта е първата установена при археологически проучвания. Т.е. това е първата порта на древния град“, каза още доц. Йотов. В доклада си до общината и комисията, която ще приеме резултата от разкопките, той ще предложи на мястото да се създаде Археологически парков комплекс.", "date": "2019.03.23", "title": "Откриха Югозападната порта на античния Одесос "}
{"url": "https://www.monitor.bg:443/bg/a/view/aresti-na-demonstranti-v-parij-opitali-da-stignat-do-shanz-elize-160538", "text": "Протестите срещу кабинета на президента Еманюел Макрон продължават, въпреки че властите разположиха военни на ключови места във френската столица, които да помогнат на полицията в случай на нови безредици, съобщава Ройтерс. На протестиращите беше забранено да се съберат на емблематичния булевард „Шанз Елизе“, след като при демонстрациите миналата седмица бяха разграбени луксозни магазини и запалени няколко заведения и банка. Поради тази причина антитерористичното звено „Сентинел“ беше изпратено за подкрепа на органите на реда. Част от „жълтите жилетки“ се събраха в близост до Айфеловата кула, докато други изпраха няколко алтернативни маршрута за маршовете си, заобикалящи централната част на столицата. До обяд в събота полицията е задържала 51 души, опитали се да преминат в блокирания периметър около „Шанз Елизе“. Началникът на полицията Дидие Лалемент заяви, че нарушителите ще бъдат глобени и със 135 евро.", "date": "2019.03.23", "title": "Арести на демонстранти в Париж, опитали да стигнат до “Шанз Елизе”"}
{"url": "https://www.monitor.bg:443/bg/a/view/shofiorka-blysna-dve-deca-kraj-stolichen-park-160531", "text": "Две деца бяха блъснати от автомобил край столичен парк. Инцидентът е станал в квартал „Света Троица” около 12.00 ч. Децата са откарани в „Пирогов”. Едното е в противошокова зала, а другото е без опасност за живота. Децата са момиченца на 7 и на 9 години, съобщиха от МВР. По първоначални данни, те внезапно изскочили на платното и са били ударени от лек автомобил, шофиран от 51-годишна. Свидетели твърдят, че тя не е успяла да спре, тъй като децата изскочили изневиделица на пътя.", "date": "2019.03.23", "title": "Шофьорка блъсна две деца край столичен парк"}
{"url": "https://www.monitor.bg:443/bg/a/view/zadyrjaha-rusnak-opital-da-iznese-orangutan-v-kufar-ot-ostrov-bali-160535", "text": "Руски турист беше арестуван на летището в Денпасар на индонезийския остров Бали, след като се опитал да изнесе от страната упоен орангутан в куфар, съобщава АДП. Задържан е 27-годишният Андрей Жестков, който пренасял 2-годишния примат от мъжки пол в багажа си. Освен орангутана митничарите открили в принадлежностите на руснака още седем живи гущера, сред които имало и два гекона. Туристът се подготвил така, сякаш ще пренася бебе, за да заблуди контролните органи. Той носел със себе си мляко за кърмачета и завивки. Нарушителят може да бъде осъден на 5 години затвор и на глоба от 7000 долара за трафик на защитени видове. Жестков обяснил при ареста, че орангутанът му бил подарен от приятел руснак, който го бил закупил за 3000 долара от пазар на остров Ява.", "date": "2019.03.23", "title": "Задържаха руснак, опитал да изнесе орангутан в куфар от остров Бали"}
{"url": "https://www.monitor.bg:443/bg/a/view/pchelar-si-pravi-goli-fotosesii-s-kosherite-sybira-pari-za-prijatel-160532", "text": "Англичанинът Джордж Лодж, известен с прозвището Голия пчелар, рискува най-болезнени ужилвания по незащитените места на тялото си, с цел да събере пари за свой приятел, пише в. \"Метро\". Ексцентричният поданик на Нейно Величество до болка обича пчеларството. Той е студент по медицина в лондонския \"Юнивърсити колидж\". Сега Джордж прави голи календарни фотосесии с кошерите си, за да спечели пари и да финансира изследователско посещение в Обединеното Кралство на свой приятел пчелар, с когото се запознал на остров Занзибар. Джордж Лодж имал опит да позира като гол модел за художници, така че не му било трудно да се \"преквалифицира\" и с пчелите. Англичанинът се запознал с Хамис, когато посетил по работа пчеларска ферма в Танзания. Джордж бил посрещнат много гостоприемно и решил да върне жеста, като покани Хамис да му гостува в Англия. Но пътуването не било по джоба на танзаниеца. Тогава Джордж решил да позира за гол пчеларски календар и със спечелените пари да покрие разноските по пътуването на своя африкански приятел. Само от предварителни поръчки Голия пчелар спечелил над 2000 паунда, достатъчно за покриването на разходите за самолетни билети на Хамис. Джордж бил много любопитен да узнае техниките на традиционното природно пчеларство и поради тази причина посетил Танзания.", "date": "2019.03.23", "title": "Пчелар си прави голи фотосесии с кошерите, събира пари за приятел"}
{"url": "https://www.monitor.bg:443/bg/a/view/hiljadi-britanci-na-protest-v-london-iskat-da-sa-v-es-160539", "text": "Стотици хиляди проевропейски настроени британци от всички краища на Обединеното кралство се събраха на протест в Лондон. Демонстрантите призовават за нов референдум за членството на Великобритания в ЕС на фона на все по-задълбочаващата се политическа криза около Брекзит, съобщава АФП. Опонентите на развода между Брюксел и Лондон се събраха в района на Хайд парк преди маршът под надслов „Оставете на хората да решат“ да се отправи към резиденцията на премиера на „Даунинг стрийт“ 10 и след това към правителствените сгради в Уестминстър. Протестът, който е един от най-масовите в британската столица от десетилетия, се организира малко след срещата на върха в Брюксел на лидерите от ЕС. На Европейския съвет в белгийската столица британският премиер получи отсрочка до 22 май за Брекзит, но само при условия че сделката бъде гласувана в парламента до 12 април. Демонстрацията, организирана от групата за натиск „Вотът на народа“, е подобна на тази, организирана миналия октомври, която привлече по улиците на британската столица близо половин милион души. Премиерът Тереза Мей вече нееднократно е отхвърляла идеята за провеждането на втори референдум за Брекзит с мотива, че това ще задълбочи разделението в британското общество и ще подкопае устоите на демокрацията.", "date": "2019.03.23", "title": "Хиляди британци на протест в Лондон, искат да са в ЕС"}
{"url": "https://www.monitor.bg:443/bg/a/view/preizbraha-karakachanov-za-liden-na-vmro-160540", "text": "Красимир Каракачанов беше преизбран за председател на ПП „ВМРО – Българско национално движение“ с 516 гласа на днешния VII редовен конгрес на партията, соъбщиха от пресцентъра й. „Един лидер е толкова силен, колкото са силни и имат доверие в него хората, които го следват“, каза в словото си след избора Каракачанов. Ето част от изказването му с благодарност към делегатите, които му гласуваха доверие за пореден път. „Успехите са общи, постигнахме ги заедно. Аз съм на този пост благодарение на Вас. Не защото съм най-великия или най-красивия, а защото всички в ръководството успяхме да обединим и мотивираме нашите членове, че има смисъл да се бориш. Когато всички ние си повярвахме, започнаха да ни вярват и други и постигнахме успехи. И изборите го показват. Един човек е велик, според това какво се каже за него след като приключи политическата му кариера. Без труд и усилия, без жертва на лично време, всички знаем, че няма как да се постигне успех. Най-великият за мен лидер на ВМРО Тодор Александров е казал и ще го цитирам: „Едно дело побеждава тогава, когато за него се води борба.“ Ние продължаваме да водим борба за отстояване на българския национален идеал. Благодаря Ви. Да живее България.“ Делегатите на конгресът на ВМРО преизбраха досегашните членове на националното ръководство – заместник-председатели Ангел Джамбазки, Искрен Веселинов, Милен Михов, Атанас Стоянов, организационен секретар Юлиан Ангелов, членове – Александър Сиди, Антон Андонов, Борис Вангелов, Васил Христов, Георги Дракалиев, Красимир Богданов, Султанка Петрова. Конгресът разшири състава на Националния изпълнителен комитет с трима души. Новите попълнения – членове на НИК, са съответно депутатите Йордан Йорданов от Добрич и д-р Калин Поповски от Плевен. За член на НИК бе избран и председателят на политическа група „Патриоти за София“ в Столичния общински съвет Карлос Контрера.", "date": "2019.03.23", "title": "Преизбраха Каракачанов за лиден на ВМРО"}
{"url": "https://www.monitor.bg:443/bg/a/view/mitropolit-nikolaj-bylgarskata-obrazovatelna-sistema-proizvejda-vse-po-negramotni-hora-160541", "text": "Българската образователна система ражда все по-неграмотни и неквалифицирани хора. Как става това? Това попита в рамките на кръгла маса по повод проблемите в образованието, проведена днес в Хуманитарната гимназия в Пловдив, митрополит Николай. Той излезе с обръщение по повод недоброто състояние и опасните по думите му реформи в образователната система у нас. „В началото на прехода, преди вече 30 години, всички – и българи и чужденци – изтъкваха, че предишният режим може да е бил диктаторски, но българите бяха много добре образовани хора. Понеже обаче режимът беше диктаторски и нямаше как и образованието да не е било диктаторско, та затова то трябваше да се реформира. Моля някой да ми обясни как, след 30 години непрекъснати реформи българската образователна система произвежда все по-неграмотни и неквалифицирани хора? Как става това? Тоталитарното и нереформирано училище е произвеждало грамотни хора, а днешното, либерално и реформирано – неграмотни! Как става? Този резултат на обикновена глупост ли се дължи или на умишлена глупост? И чувам непрекъснато, че неуспешните и неудачни реформи трябва да се „надградят” с още реформи. Още и още. Не мога да разбера какво става и защо българите търпят това!”, заяви владиката на Пловдив. Повод за обръщението му е била среща с директорката на хуманитарната гимназия „Св. св. Кирил и Методий” в Пловдив Соня Киркова, която е изразила пред него притесненията си от съкращаване на паралелки в училището. Съветът, който дава митрополит Николай, е да бъде вдигнато рязко нивото на образованието, защото страната ни има нужда, освен от природо-математически училища, така също и от школа с хуманитарен профил. „Имам конкретно предложение и то се отнася не само до вашето училище, не само до хуманитарните гимназии, но и до всички училища, които искат да се борят за децата ни.  То е: вдигнете рязко нивото на обучението. Вдигнете го, като започнете с въвеждането на „Вероучение”. Ние, Пловдивската митрополия, Пловдивската духовна академия ще ви помогнем, с учебници, с лектори, с каквото е необходимо. Независимо в кой клас. В който и да е, все ще е от полза. Искайте вероучение, но не чакайте от държавата да ви го дава”, заяви митрополит Николай.", "date": "2019.03.23", "title": "Митрополит Николай: Българската образователна система произвежда все по-неграмотни хора"}
{"url": "https://www.monitor.bg:443/bg/a/view/bylgarija-e-s-goljam-potencial-za-razvivane-na-prikluchenski-turizym-160527", "text": "България е изключително надарена с ресурси, които могат да бъдат вплетени в преживявания, характерни за приключенския туризъм. Това заяви по време на дискусия във Варна „Приключенски туризъм – тенденции и пазарна динамика“ Милена Николова - член на Търговската асоциация за приключенски туризъм и водеща на програми за обмяна на знания, обучения и иновации. В световен мащаб се забелязва изключителен голям ръст в търсенето на приключенски туризъм, като вече представлява около 30 на сто от цялата туристическа индустрия. Растежът се забелязва при по-лекия вид приключенски туризъм, при който има физическа дейност, но без екстремни преживявания. Само 10 на сто от индустрията е свързана с почти професионална подготовка, развити физически умения и използване на специфична техника. Приключенски е туризмът, при който има контакт с природата, културата и физическа активност. Последното може да бъде от лека разходка до  интензивно физическо преживяване. Богатството на преживяванията идва от комбинацията на тези три елемента. Специфичното при приключенския туризъм е, че той обикновено се създава и предлага от сравнително малки компании. Това е и причината той често да остава незабелязан. В същото време е изключително изгоден. Изчисления показват, че до 65 на сто от парите, които туристът харчи, остават в местната икономика. Сравнено с масовия туризъм, това е изключително голям процент, посочи още Николова, която е специалист в туризма и туристическото поведение. Любимите места за хората, които практикуват приключенски туризъм, са извън големите туристически дестинации. Вход за тях обаче могат да бъдат големите градове, където туристите могат да прекарат ден-два в градски приключения, след което да севпуснат в обикколки на околностите. Приключенският туризъм е и форма на лечение на някои от болките в съвременното общество. Пътуването е начин за възстановяване на баланса от изтощаващия ни съвременен живот, възможност за възстановяване на взаимоотношения и развиване на по-висока степен на толерантност между различните култури, отбеляза специалистът. У нас също има компании, които предлагат много успешно приключенски туризъм, но повечето ни национални стратегии обаче са свързани с друг вид туризъм. През последните години много силен акцент има върху кулинарните преживявания, което включва изучаване на начина на приготвянето на местните ястия и как се отглеждат местните продукти. Като цяло в приключенския туризъм много се разчита на местните храна, ферма, пазар и семеен хотел. „Това е още една от сферите, в които България може да блесне“, сподели още Милена Николова. ", "date": "2019.03.23", "title": "България имала голям потенциал за развиване на приключенски туризъм "}
{"url": "https://www.monitor.bg:443/bg/a/view/stylpotvorenie-pred-delfinariuma-kimbo-i-doli-stanaha-roditeli-160525", "text": "Истинско стълпотворение имаше в съботния предиобед пред варненския Делфинарииум. Поводът беше безплатното представление, което управата устрои за щастливата дълго пазена тайна, която беше съобщена пред стотиците жители и гости на морската столица, дошли там. А тя бе, че двойката делфини Кимбо и Доли, които са обитатели от години на варненския Делфинариум, са станали родители. Новият член на семейството се е появил на бял свят на 19 ноември миналата година. Майката Доли стои неотлъчно до рожбата си и се грижи за нея, като не допуска наблизо никой. Еспертите са установили, че делфинчето е момче. То беше показано пред многобройната публика, която аплодира шоуто на Йоана, Бимбо, Доли и Кимбо. От екипа на Делфинариума споделиха, че Доли се е справила с раждането и вече учи своето бебе да плува и да се храни самостоятелно. Малкият член на трупата все още няма име и според традициите на Делфинариума то ще бъде избрано съвсем скоро, след като се направи конкурс. Тъй като местата в залата са ограничени, имаше много недоволни, които пристигнаха с надеждата да влязат на безплатното представление, но останаха отвън. Според реакциите им, за насроченото за 10.30 часа събитие-изненада за децата, през централния вход били допуснати само 20-30 души. Според недоволните родители с малки деца, залата е била запълнена от избрани зрители, влезли през страничен вход. Специалисти обаче коментираха, че въпреки проявения голям интерес към събитието, домакините не могат да си позволят да нарушат мерките за сигурност и да препълнят залата и да рискуват да се получат непредвидени инциденти.", "date": "2019.03.23", "title": "Стълпотворение пред Делфинариума, Кимбо и Доли станаха родители  "}
{"url": "https://www.monitor.bg:443/bg/a/view/borisov-prie-ostavkata-na-cacheva-160523", "text": "Министър-председателят Бойко Борисов прие оставката на министъра на правосъдието Цецка Цачева, съобщиха от пресцентъра на Министерски съвет. Двамата разговаряха и обсъдиха свързаната с името й имотна сделка. Пред премиера министър Цачева заяви решението си, че подава оставка и не желае създалото се напрежение да се пренася върху работата на правителството.", "date": "2019.03.23", "title": "Борисов прие оставката на Цачева"}
{"url": "https://www.monitor.bg:443/bg/a/view/stana-jasno-kakva-e-kontuzijata-na-chochev-160521", "text": "Националът на България Ивайло Чочев е получил тежка контузия при равенството 1:1 с Черна гора на старта на квалификациите за Евро 2020. Халфът на „Палермо“ беше заменен принудително от Симеон Славчев в 70-ата минута след единоборство с Марко Вешович. Оказа се, че травмата на дясното коляно на българския национал е изключително сериозна. Шефът на лекарския щаб на италианския клуб Кристиан Франкавила се е свързал с медицинския екип на националния отбор и научил подробности за контузията на футболиста, информира „Тутомеркатоуеб“. Станало е ясно, че Чочев има фрактура на капачката. Това е показал направеният преглед, след като националът беше откаран в болница. Днес халфът ще премине допълнителни изследвания с ядрено-магнитен резонанс, за да се разбере дали има разкъсване на връзки. Едва след това ще има яснота относно това каква точно операция ще бъде направена на Ивайло Чочев и от колко време той ще се нуждае за възстановяване.", "date": "2019.03.23", "title": "Стана ясно каква е контузията на Чочев"}
{"url": "https://www.monitor.bg:443/bg/a/view/arteks-sys-stanovishte-za-apartamentite-na-vlastta-160530", "text": "На страницата на \"Артекс\" във Фейсбук е публикувано становище на юристи от правна кантора, обслужваща дружеството. В него се изнасят факти от сключената сделка за продажба на апартамент на Цветан Цветанов и се твърди, че \"сделката е законна и стандартна\". От правната кантора също така съобщават, че ще предприемат съдебни действия срещу \"всички лица и организации, които с клеветнически и набеждаващи твърдения уронват безупречната търговска репутация на дружеството\".    ", "date": "2019.03.23", "title": "„Артекс“ със становище за апартаментите на властта"}
{"url": "https://www.monitor.bg:443/bg/a/view/cecka-cacheva-borisov-podkrepi-reshenieto-mi-za-ostavka-160524", "text": "„В петък еднолично сезирах компетентните институции да бъдат извършени проверки по отношение на придобитото от мен недвижимо имущество.Това означава, че нямам никакви притеснения за извършени нарушения. Не съм в никакви връзки с фирмата продавач, нито пък може да се говори за злоупотреба с власт. Още в петък, след като информирах премиера, изразих готовност да подам и оставка. Беше коректно да го изчакам да се завърне от Брюксел“. Това заяви в Стара Загора правосъдният министър Цецка Цачева преди да изнесе предварително обявената си лекция на тема „Домашното насилие - предизвикателства и добри практики“ пред участниците в международната конференция „Жените на Балканите през следващите 100“, организирана от Зонта интернешенъл. „Тази сутрин в неговия кабинет спокойно обясних за пореден път и на него при какви условия и как съм сключила сделката. Моето убеждение е, че докато вървят проверките на антикорупционната комисия и върховна касационна прокуратура, не е редно да изпълнявам функциите си на министър на правосъдието. Едновременно с  подаването на оставка съм заявила и молба за ползването на полагаемия се годишен отпуск за времето до момента, в който оставката бъде гласувана в Народното събрание. Това са фактите, докато вървят проверките, няма да коментирам повече“, допълни Цачева. Според нея оставката е личен ак и във времето назад била доказала, че може да носи отговорност. „Поех отговорността за загубата на президентските избори еднолично и това се доказа веднага след това с проведените предсрочни парламентарни избори, на които партия ГЕРБ и към този момент е управляваща и мандатоносител на кабинета Борисов 3. Не желая по никакъв начин името ми да тежи на премира в тази вече предизборна кампания, нито на министерския съвет и на правителството като цяло“, настоя тя и уточни, че решението й е било споделено от министър-председателя. „За мен е важно да реагирам тук и сега и съм го направила рано сутринта. Така се носи отговорност според мен. Натиск от страна на премиера не е имало, отношенията ни са коректни. Проведохме един спокоен разговор, но при така създалата се ситуация, когато вървят проверки, считам, че един правосъден министър не може да изпълнява функциите си. Не сме коментирали с премиера кога смята да внесе оставката ми в парламента. Той ми каза, че подкрепя решението ми да подам оставка“, допълни подалата оставка министърка и отказа да отговори на журналистически въпроси дали атаката срещу нея и останалите политици от ГЕРБ за имотни сделки е „приятелски огън“ и дали предстоят и други оставки.  ", "date": "2019.03.23", "title": "Цецка Цачева: Докато вървят проверките, не е редно да съм министър"}
{"url": "https://www.monitor.bg:443/bg/a/view/mlad-dyrvorezbar-izvaja-vyrhu-kamyk-barelef-na-elen-lopatar-160522", "text": "Младият художник-дърворезбар Петър Чорев от разложкото село Елешница извая барелеф на елен лопатар върху камък. 29-годишният талантлив творец направи поредната си оригинална творба по повод предстоящата в началото на април Седмица на гората. Скалният елен ще краси Държавното горско стопанство в гр. Сърница, Смолянско. „Обади ми се директорът на горското – инженер Велизар Чолаков, който ми предложи това поредно предизвикателство, разказа пред kmeta.bg авторът на скалния елен. Приех веднага, направих го само за три дни, но работата хич не беше лесна. Работих предимно с флекс и други машини, за да издълбая образа на елена в камъка, ползвах и къртач. Накрая обработих барелефа с лак, полирах цялата фигура”, обясни тънкости по работата си Петър Чорев.  Барелефът на елена е висок 1,96 метра и е широк 90 сантиметра, камъкът е с височина 2,70 метра. През 2017 година Петър Чорев извая върху скала над родното си село барелеф на Свети Георги, който побеждава змея, за да пази от зло и беди  Елешница. Цели 45 дни художникът-резбар работи върху скалата, за да направи внушителната композиция – висока е 3,80 метра и широка 3,30 метра.", "date": "2019.03.23", "title": "Млад  дърворезбар извая върху камък барелеф на елен лопатар "}
{"url": "https://www.monitor.bg:443/bg/a/view/lozan-buta-ktb-v-rycete-na-cvetan-vasilev-s-tylkuvatelno-delo-160528", "text": "Скандалният шеф на Върховния касационен съд Лозан Панов намери поредния юридически въртел, с който да обслужи своите ментори – подсъдимите олигарси. Този път „правната услуга“ е за укриващия се в Сърбия банкер Цветан Василев, който задочно отговаря пред Темида за източването и фалита на КТБ. Става въпрос за поредно тълкувателно дело, образувано от съда на Панов, като този път обект на разсъжденията на магистратите са поправките в Закона за банковата несъстоятелност, внесени от депутатите Делян Пеевски, Хамид Хамид и Йордан Цонев. С тях се даде възможност на синдиците на банката да оспорвта пред съда неизгодни цесии и прихващия, както и сделки, които ощетяват масата на несъстоятелността. Чрез подобни врътки банкерът-беглец и кохортата му се опитаха да извършат вторичен грабеж на КТБ, като купени с пари на вложителите в трезора. В полза на Василев Панов образува тълкувателно дело, като иска да бъде разгледан въпроса дали при оспорване на подобни сделки като страни трябва да се конституират освен кредитора, извършил прихващането и синдиците на трезора, така и самата банка. Последното решение твърде алтернативно предвид това, че синдиците имат за цел да опазят именно интересите на трезора и вложителите в него. Освен това те трябва да се разплатят и с кредиторите на банката, най-големия от които в момента е държавата в лицето на Фонда за гарантиране на влоговете. В същото време Цветан Василев все още по документи се води мажоритарен собственик на КТБ и ако се приеме. Така на практика може да се окаже, че в съдебната зала банката ще се представлява от юрист, посочен от виновника за нейното източване. Решението за образуване на тълкувателно дело не е първия опит на задкулисните политико-икономически кръгове да обезсилят поправката „Пеевски“, с който се спира вторичния грабеж на фалираната от банкера беглец Цветан Василев КТБ. Законовият акт вече беше атакуван в Конституционния съд като все още се чака неговото решение по казуса. В същото време през септември 2018 година стана ясно, че само за първите шест месеца от влизането му в сила Сумата е много възможно да се върне обратно в трезора, тъй като на толкова пари са оценени реалните активи, запорирани в полза на трезора. Цялото това имущество е купено с пари на банката, източени от трезора през схемата за кредитиране на кухи дружества, която Българския Мадоф Цветан Василев е въртял в продължение на над десетилетие. Оценените на четвърт милиард лева имоти, предприятия и други активи предстои да бъдат изнесени на публични продажби, уточниха още от пресцентъра на КТБ. Това означава, че е възможно сумата, която ще постъпи в трезора след тяхната продажба, да се окаже и по-висока, ако има голям интерес към предлаганите на търг активи. Промените в Закона за банковата несъстоятелност бяха внесени в парламента от депутатите Делян Пеевски, Йордан Цонев и Хамид Хамид от ДПС. Поправките имат за цел да се осветли вторичното разграбване на активите на опосканата от банкера беглец Цветан Василев КТБ, както и да се предприемат мерки по тяхното връщане в масaта на несъстоятелността на фалирания трезор. Новите текстове в закона предвиждат да се обявят за недействителни всички фиктивни прихващания, цесии и прехвърляния, по които няма действително и адекватно плащане и чрез които по законен път се ограбват активите на КТБ.", "date": "2019.03.23", "title": "Лозан бута КТБ в ръцете на Цветан Василев с тълкувателно дело"}
{"url": "https://www.monitor.bg:443/bg/a/view/i-koleva-podade-ostavka-kato-zam-ministyr-na-sporta-160526", "text": "Ваня Колева подава оставка като заместник-министър на младежта и спорта. Тя напуска поста по искане на министър-председателя на Република България Бойко Борисов, се казва в официално писмо на пресцентъра на ММС. Колева, която е кумица на Цветан Цветанов, е сред хората на властта с апартаменти в луксозната сграда на „Артекс“ в столичния квартал „Изток“. Тя е закупила апартамент и гараж в сградата на улица „Латинка”. Жилището е над 230 кв.м за общо 665 000 лв., показва справка от Агенцията по вписванията. В четвъртък зам.-министърът обясни, че жилището е придобито през 2016 г., когато е била „парламентарен секретар”. Година по-късно е вписано в декларацията ѝ пред Сметната палата.", "date": "2019.03.23", "title": "И Колева подаде оставка като зам.министър на спорта"}
{"url": "https://www.monitor.bg:443/bg/a/view/jertvite-na-ciklona-idaj-v-afrika-veche-sa-nad-600-160529", "text": "Жертвите на циклона Идай, връхлетял миналата седмица Мозамбик, Зимбабве и Малави, са вече най-малко 615, съобщи ООН, като се позова на данните на националните правителства. Загиналите в Мозамбик са 417, в Зимбабве - 139, а в Малави - 59, каза говорител на Службата за координиране на хуманитарните дейности на ООН (OCHA) в Женева, цитиран от ДПА. Очаква се броят на загиналите да се увеличава, тъй като от районите, пострадали най-тежко от циклона и причинените от него наводнения, продължава да постъпва информация. По-рано днес министърът на околната среда Селсу Корея, цитиран от АФП, каза, че ранените в Мозамбик са 1528, а поразената от безпрецедентното бедствие зона в страната е с площ от 3000 км. По данни на АФП загиналите при катастрофалните наводнения и свлачища в Мозамбик и Зимбабве са общо най-малко 676. Операциите по оказване на помощ в засегнатите зони се активизират, след като ООН повиши степента на бедственото положение и предупреди за опасност от разпространяване на болести. Сега равнището на бедственото положение в пострадалите африкански страни е изравнено с това в Йемен, Судан и Сирия.", "date": "2019.03.23", "title": "Жертвите на циклона Идай в Африка вече са над 600"}
{"url": "https://www.monitor.bg:443/bg/a/view/kejti-peri-i-orlando-blum-lubov-po-noti-kato-na-kino-160379", "text": "На колко е равно една суперзвезда на музикалната сцена плюс един от най-популярните актьори? Отговорът е - звездна двойка в пълния й блясък в лицето на Кейти Пери и Орландо Блум. Искрата между поп певицата и Карибския пират пламна на парти след церемонията по раздаването на наградите „Златен глобус“ през 2016 г., а поводът беше бърз танц. Малко след това двамата бяха уловени от зоркия поглед на папараците на концерт на Адел. Под звуците на тоталния хит Rolling In The Deep Кейти и Орландо запечатват първата си публична целувка, но след това отбягваха всички въпроси за връзката си. Само десет дни по-късно двамата бяха забелязани и на романтична екскурзия до Хавай, където уплътниха времето си с разходки, катерене и натискане по пейките на плажната алея. След изтеклата информация беше повече от ясно, че любовта е във въздуха, и феновете им бързо ги нарекоха Периблум. Въпреки това изпълнителката на Bon Appеtit и британският актьор признаха официално за любовните си отношения в края на май 2016 г. с обща снимка от филмовия фестивал в Кан. Сякаш медийното внимание не им беше достатъчно след това, та се наложи Блум да прави сензации Няколко дни след разкритието им двойката потегли към Италия, където звездата от „Властелинът на пръстените“ подкара лодка чисто гол. През март следващата година звездите сложиха окончателно край на връзката си. Новината бе потвърдена от говорителите им, чиито изявления гласяха: „Преди да тръгнат слухове и фалшиви твърдения, можем да потвърдим, че те се разделиха с уважение и обич помежду си”. Тогава се появиха спекулации, че Пери и Блум са се разделили, защото почти нямат време един за друг заради натоварените си графици. След пауза от пет месеца време красавицата и британецът рестартираха любовните си отношения, поне на пръв поглед. Те бяха забелязани на концерт на хитмейкъра Ед Шийрън. „Те определено изглеждат все едно са се събрали. Цяла нощ се гушкаха. Тя беше седнала в скута му и често го целуваше“, издаде тогава очевидец пред сп. E! News. Официален коментар по темата така и не беше направен. Двамата обаче посрещнаха заедно 2018 година в Япония, което отново даде повод на феновете им да се надяват за подновяване на връзката. След визитата си в Страната на изгряващото слънце Периблум потегли към Малдивите. Чак през май стана ясно, че двамата наистина са се събрали. Това потвърди пред The Sun източник, близък до изпълнителката на Dark Horse и екранния Уил Търнър. „Кейти се опита да остави Орландо извън живота си, но не успя. Прекалено много е привързана към него. Този път двамата ще се постараят да се движат под радара на медиите, но определено са заедно“, заяви източникът. Оттогава връзката им е по-дискретна, но миналия месец стана ясно, че Блум падна на едно коляно пред любимата си навръх Свети Валентин. Това стана ясно от редица снимки в социалните мрежи. 34-годишната красавица публикува в Инстаграм снимка с годежния пръстен, който е във формата на цвете и с внушителен розов диамант. По-късно Блум сподели в профила си същата снимка. Майката на изпълнителката - Мери Хъдсън, пък качи кадър на щастливата двойка, която позира пред оформена като сърце рамка за увивни растения, украсена с цветя, и добави надпис: \"Вижте кой се сгоди на Свети Валентин\". Поп звездата изчака няколко дни и издаде пикантни подробности от годежа си. След романтичната им вечеря на празника певицата предположила, че ще отидат на изложба или театър. Актьорът обаче поръчал хеликоптер. „Смешното е, че пихме шампанско в хеликоптера, а в джоба си той имаше любовна бележка и кутия с пръстен, която беше твърде голяма“, обясни в шоуто Jimmy Kimmel Live бъдещата булка. Планът бил бележката да я разсее от пръстена, но кутията с бижуто разкъсала джоба на Блум, той и така почти развалил момента. Той обаче успял да отправи предложението си във въздуха. „След това кацнахме на един покрив. Там беше цялото ми семейство, както и всичките ми приятели“, разказа още развълнувана Пери. Засега двойката не е избрала дата за сватбата, но се заговори, че бързат да се сдобият с наследници. Според близък на Кейти, цитиран от сп. People, тя „планира да забави кариерата си до края на годината, за да вдигнат сватба и да разширят семейството си възможно най-скоро“. \"И двамата искат деца и това ще им е приоритет“, допълни източникът. Пери и Блум имат по един неуспешен брак зад гърба си. Певицата подписа развод с британския комик Ръсел Бранд, а актьорът беше женен за модела Миранда Кер и възпитава 8-годишен син с нея - Флин Кристофър. По време на една от разделите на Кейти Пери и Орландо Блум поп звездата постави актьора на дъното на класацията за креватни подвизи. Изпълнителката трябваше да оцени достойнствата на бившите си изгори пред водещия Джим Кордън в Witness World Wide. „От най-добрия към най-некадърния в леглото поставям Джон Майър, Дипло и Орландо Блум“, сподели през смях певицата. В случай че откаже да даде пикантна оценка за потентността на партньорите си, тя трябваше да изяде яйце, сварено преди 1000 години. „Всички те са невероятни любовници и бих правила секс с всеки един от тях веднага щом напусна това студио“, закани се тогава красавицата. С певеца Джон Майър претопляха отношенията си на приливи и отливи близо 2 години, а с диджея Дипло Кейти беше през 2014 г.", "date": "2019.03.23", "title": "Кейти Пери и Орландо Блум: любов по ноти като на кино"}
{"url": "https://www.monitor.bg:443/bg/a/view/volvo-xc90-trygva-s-nov-hibriden-dvigatel-160514", "text": "Шведската компания Volvo представи обновена версия на флагмана си XC90, добавяйки възможност за избор на новоразработен двигател с технология за регенериране на кинетичната енергия при спиране Mild Hybrid. Обновеното XC90 за първи път предлага на клиентите на Volvo авангардна система за възстановяване на кинетична енергия, в комбинация със съществуващите двигатели с вътрешно горене, създавайки изцяло ново електрифицирано задвижване, под новото означение с индекс „B”. Това ново електрифицирано задвижване предлага на водачите до 15% по-нисък разход на гориво и редуциране на емисиите на CO2 в реални условия. Новата технология намалява разхода на гориво и вредни емисии, като възстановява кинетична енергия при спиране. Въвеждането на новото Volvo XC90, означено с „B”, представлява важна крачка за Volvo по отношения на стратегията на компанията за електрификация. Новите автомобили с индекс „В” допълват електрифицираната гама на Volvo, която досега включваше само хибридния двигател Т8 Twin Engine Plug-in Hybrid. Подобреният T8 Twin Engine Plug-in Hybrid с мощност до 420 к.с. включва нова батерия и усъвършенствано регенериране на енергия при спиране и увеличен с 15% електрически пробег на автомобила. Обновеният всъдеход XC90 ще се предлага с B5 Mild Hybrid бензинов или дизелов двигател, както и с B6 Mild Hybrid бензинов двигател. Бензиновият B5 ще се предлага както с предно задвижване, така и с AWD. Отвън обновеното Volvo XC90 се отличава с дискретни подобрения на оригиналния екстериор, като нови джанти, цветове и модерна нова решетка. Отвътре е запазен ексклузивният луксозен интериор на модела, но най-забележимото нововъведение е, че може да се поръчва с различни конфигурации от места за сядане в автомобила. В зависимост от индивидуалните предпочитания и начина на живот на потребителите, новото XC90 се предлага с различен брой седалки, от 4-местния свръхлуксозен вариант Excellence до 7-местния семеен всъдеход, както и изцяло новата 6-местна конфигурация. Новите интериорни материали включват нова тапицерия с вълнена материя и предлагат допълнителни възможности за персонализация на автомобила. XC90 беше първият модел на Volvo с интеграция на Apple CarPlay, а вече се предлага и съвместимост на смартфони с Android Auto. Информационно-развлекателната системата Sensus премина през редица актуализации през последните години, като всичките са приложени при фейслифта на Volvo XC90. В областта на технологиите за активна безопасност, Volvo XC90 вече предлага подпомагане на водача с намеса в кормилното управление, като част от функцията за следене на мъртвите зони. Системата с автоматично спиране все още е единствената на пазара, която разпознава пешеходци, велосипедисти и едри животни на пътя. Технологията за засичане и предупреждаване при опасност зад автомобила по време на маневриране назад вече включва и автоматично спиране. Всичко това, заедно с безопасната конструкция на каросерията, превръща Volvo XC90 в един от най-сигурните автомобили и подчертава непоколебимия ангажимент на шведската марка да създава възможно най-безопасните автомобили. Производството на новото XC90 ще започне през месец май в шведския завод на Volvo в Торсланда.", "date": "2019.03.23", "title": "Volvo XC90 тръгва с нов хибриден двигател "}
{"url": "https://www.monitor.bg:443/bg/a/view/lubomira-basheva-pod-prikritieto-na-losho-momiche-160393", "text": "Жожо е красива бъдеща надежда в художествена гимнастика, която стремглаво полита надолу по пързалката на живота и граби с пълни шепи от битието на стриптизьорка, компаньонка, наркоманка, а татуираното й крехко тяло, пълно с цигарен дим, е пребито почти до смърт.  Ръка за помощ не се протяга от никъде. Безизходицата е най-страшният невидим враг, с който трябва да се бори, докато пред нея застават без ред трудни житейски ситуации, с които не можеш да се справиш дори в два живота. Накратко в тези теснички обувки трябваше да се напъха съвсем свежата и още непозната кръв от НАТФИЗ Любомира Башева. Бубето, както я наричат приятелите, е успяла да извоюва доверието на колегата си с доста по-голям стаж Мариан Вълев, който за пръв път застана зад камера за лентата „Лошо момиче“, която тръгва по кината на 12 април. Химията помежду им не е от вчера, въпреки че актьорът, който влезе в образа на Куката в „Под прикритие“ никога не й е споделял лично какво е намерил в нея. „От други хора знам, че е видял много силно присъствие и харизма в мен“, признава с неохота Любомира, за да не излезе като хвалене. Двамата се запознават по щастлива случайност преди 5 години, когато тя, още 17-годишна ученичка, заедно с приятелката си Мила Роберт, премръзнали и гладни, отиват в кафенето на майката на Мила – Ваня Щерева. Там заварват Мариан Вълев, който живо обсъжда сценария на четвъртия сезон на „Под прикритие“, върху който работи заедно с Ваня. Хлапетата са поканени да седнат при тях и тихо си кротуват в ъгъла на масата. „След това той тръгна нанякъде и малко по-късно Ваня Щерева каза: спомня си младата актриса, която завършва Академията в класа на проф. Атанасов след месец. В началото дори не повярвала, че става дума за нея. В криминалната поредица тя се превъплъти в малолетната проститутка Мона, която успява да извади Куката от депресията след загубата на семейството му. По ирония на съдбата днес отново по сценарии на звездата от „Граница“ Любомира влиза в образа на проблемно младо момиче. А ролята в режисьорския дебют на Вълев е писана специално за нея, както между другото и всички останали. „Винаги съм я виждал в ролята на дъщерята“, потвърди в интервю преди време и режисьорът. Самата Башева се шегува, че до момента е ходила на толкова кастинги, а не са я взимали, а главна роля е получила без прослушване. Първият голям проект на младата актриса е наистина тежък – Героинята й е в почти всеки кадър от филма, а образът й на гимнастичка и стриптизьорка се нуждае от голяма предварителна подготовка. 5 месеца тя тренира художествена гимнастика и танци на пилон. Дори с Дария Симеонова и Елена Телбис, които влизат в други два основни образа, отиват на истински стриптийз бар, за да изпипат образите си. С гимнастиката обаче е доста по-трудно. Това че е племенница на Лили Игнатова (едно от Златните момичета, днес треньор) и дъщеря на Камелия Игнатова (бивша гимнастичка от ансамбъла, днес член на БОК) не я прави автоматично гимнастичка и й отнема много усилия и къртовски труд в залата, за да изиграе съчетанието пред камера. Подготвя я обаче истински професионалист – леля й, а тя самата събира впечатления и от реалните тренировки на националките ни, като ходи в залата на стадион „Раковски“ ден по ден. за да ги наблюдава. Въпреки родословието си, Любомира се отказва от залата още във втори клас. смее се на иронията на съдбата днес актрисата. Това, че героинята й е гимнастичка съвсем не прави задачата й по-лека. „За един неопитен актьор всичко е супер предизвикателство“, споделя тя пред „Монитор“. Но зад гърба си има Мариан Вълев, които постоянно и помага с напътствия, разяснения и я подготвя предварително за всеки следващ снимачен ден. „Няма точна сцена, в която съм изпитвала най-големи затруднения. По-скоро трудно ми беше да не състрадавам героинята си, а да вляза в обувките й, да предам логичната реакция на човек, на които му се случват трудни неща. А тя е – да се бориш, не да страдаш“, признава Любомира. Кукичката, за която се захваща, за да гради образа е единственото й сходство с Жожо – желанието за свобода. Има право да прави това, което харесва и обича без да се съобразява. По това сме еднакви“, анализира героинята си тя. Драматичните роли, които до момента е събрала в CV-то си обаче съвсем не иска да я ограничават жанрово. Не иска да бъде вкарвана в рамки. „ Даже така се моля отнякъде нещо да ме предизвика друго. За мен комедията е много по-сложна материя, например“, мечтае дипломантката. Но съдбата си знае работата. Проектът, по който работи сега отново не е комедия. но няма право да издаде нищо повече. Като че ли птичето на късмета е кацнало точно сега на рамото на това момиче, и тя е готова на почти всичко, за да го задържи. Не би направила компромис единствено с качеството си на работа. Не би приела „1300 проекта и да съм неадекватна докато работя“. Но не си поставя граници и би изиграла всичко. „Нямам ограничения, защото част от актьорската професия е да си любопитен към всичко и да подхождаш с разбиране. Да знаеш, че има друга гледна точка и да не съдиш. мъдро заявява 22-годишната актриса. Добри съвети получава и от половинката си в личния живот, които също е актьор, но „с малко повече опит“ - колегата й Стелиан Радев, който е номиниран за „Златен кукерикон“ в момента и играе в театър „Кредо“ на Нина Димитрова. Разчита на него не за да четат заедно сценарии, а за да й предложи алтернативи при взимане на трудни решения. Знае, че иска да изкарва хляба си с театър и кино от невръстно дете, а първа забелязва таланта й нейната баба обичала да казва прозорливата дама, която била и първата публика на Бубето. „Като ходех на село и гледах телевизия често имитирах каквото виждам. Преигравах цели сериали. Най-обичах да имитирам певецът Константин, който виждах по Планета тв докато превключвах каналите, но не искам да се хваля с това, защото чалгата хич не е моята музика“, смее се тя. Късно обаче тръгва по актьорски школи, едва в осми клас. В една от тях, водена от Дани Ангелов, среща и ментора си Александър Сано, с когото правят не един и два етюда. По пътя си съдбата й поднася срещи с много таланти, от които да учи. Няма да забрави обаче един съвет отново на Мариан Вълев. „Като влизах в НАТФИЗ той ми каза просто: Внимавай какво трябва и какво не трябва да научиш от професията“. Днес като че ли е разбрала част от смисъла на този съвет и й се иска да върне няколко години назад до влизането си в Академията, когато и тя, като всеки млад човек, се е поддала на слабостта и често е предпочитала да пие бира, отколкото да вложи цялата си енергия в работа. Затова вече се води от мотото: „Нещата трябва да се правят с любов и ако усетиш, че не искаш да идеш на репетиция или не ти се снима нещо, значи по-добре не го захващай“.", "date": "2019.03.23", "title": "Любомира Башева под прикритието на „лошо момиче“"}
{"url": "https://www.monitor.bg:443/bg/a/view/23-godishna-shofiorka-postrada-pri-katastrofa-kraj-blagoevgrad-160516", "text": "23-годишна водачка на лек автомобил е с охлузване на ръката след катастрофа на главен път Е-79, станала на 100 метра преди кръговото кръстовище край село Бараково. Пътният инцидент стана в 9.45 часа в събота. Лекият автомобил „Ситроен“ на момичето от Дупница е ударен от „Опел“ със софийска регистрация, който ѝ е отнел предимството. „Опел“-ът излиза от автомагистрала „Струма“, а „Ситроен“-ът му идва отляво откъм квартал „Левски“ на град Кочериново. След удара \"Ситроен\"-ът се обръща по таван, другият лек автомобил, в който пътуват 5 души, е ударен отпред вдясно. Водачката на „Ситроен“-а, която пътувала сама, се освободила от колана и излязла от колата. На място пристигна линейка от ЦСМП-Благоевград, която я транспортира до МБАЛ. Момичето е с охлузвания на ръката, като след направения ѝ скенер не са установени тежки травми. В 10.10 часа на мястото пристигна патрулка на „Пътна полиция-КАТ”, служителите изясняват причините за произшествието.", "date": "2019.03.23", "title": "23-годишна шофьорка пострада при катастрофа край Благоевград"}
{"url": "https://www.monitor.bg:443/bg/a/view/cecka-cacheva-podava-ostavka-zaradi-evtinija-apartament-160515", "text": "Правосъдната министърка Цецка Цачева ще подаде оставка заради купения от нея евтин апартамент в столичния квартал \"Изток\", потвърдиха за NOVA от пресцентъра на ГЕРБ. Тя сама е изявила желание да напусне правителството в разговор с премиера Бойко Борисов. Цецка Цачева е в Стара Загора, където се очаква да потвърди официално напускането на кабинета.", "date": "2019.03.23", "title": "Цецка Цачева подава оставка заради евтиния апартамент"}
{"url": "https://www.monitor.bg:443/bg/a/view/pijan-rusnak-opita-da-obere-magazin-zabravi-kyde-e-slojil-pistoleta-si-160513", "text": "Опит за грабеж на магазин се превърна в истински фарс, след като пияният крадец не успя да открие пистолета си, който поставил на касата само преди минута, съобщи RT. Случката се разиграла в град Химки, Москвоска област. На кадри от охранителни камери се вижда как мъжът, който едва се държи на краката си, поставя небрежно оръжието на тезгяха и се шегува с продавача и няколко от клиентите. След минути обирджията явно си спомня целта на „посещението“ си и започва да рови в джобовете на якето си за пистолета. След като го вижда на тезгяха пред себе си той заплашва продавача с искане за кутия цигари и бутилка водка, преди да бъде обезоръжен от няколко от служителите в магазина. По-късно крадецът обяснил на полицията, че открил оръжието в найлонов плик на улицата край дома си предишния ден и решил да го вземе тъй като не знаел какво да прави с него. На следващия ден, под влиянието на алкохола му хрумнала идеята да обере магазин. Сега той е заплашен от 15 години затвор за незаконно притежание на оръжие и опит за въоръжен грабеж.", "date": "2019.03.23", "title": "Пиян руснак опита да обере магазин, забрави къде е сложил пистолета си"}
{"url": "https://www.monitor.bg:443/bg/a/view/isljamska-dyrjava-e-pobedena-okonchatelno-160518", "text": "„Ислямска държава“ е победена окончателно. Това обявиха отрядите, които се сражават с терористите в Сирия. След седмици боеве беше превзет изцяло и последният град под контрола на „Ислямска държава“. Подкрепяните от Съединените щати кюрдски бойци от Сирийските демократични сили развяха своето знаме над град Багуз. Така беше заличено и последното гнездо на организирана съпротива от обявения през 2014 година Халифат. „Ислямска държава“ все още има клонове в Египет, Либия и Афганистан. Смята се, че стотици бивши бойци на радикалната организация продължават да представляват заплаха и могат да организират терористични актове.", "date": "2019.03.23", "title": "„Ислямска държава“ е победена окончателно"}
{"url": "https://www.monitor.bg:443/bg/a/view/700-000-dushi-shte-protestirat-v-london-sreshtu-brekzit-160520", "text": "Кампанията за нов референдум за Брекзит \"Народен вот\" (People's Vote) се надява да привлече над 700 000 души на шествие днес в центъра на Лондон, заявиха организаторите, цитирани от ДПА. \"Само на няколко дни сме от това да паднем от ръба на скалата с катастрофални последици. Стига вече\", написа в Туитър кметът на Лондон от опозиционната Лейбъристка партия Садик Хан. \"Утре (б.р. - днес) ще се включа в шествието заедно с хора от всички краища на страната, за да поискам британският народ да има последната дума по въпроса за Брекзит\", посочи Хан. Лидерът на Шотландската национална партия Никола Стърджън заяви, че е \"горда от това\", че ще говори на митинга. \"През 2016 г. Шотландия гласува да остане (в ЕС), но трябва хората в цялото Обединено кралство да получат възможността да се измъкнат от тази бъркотия с Брекзит\", написа в Туитър Стърджън, която е и премиер на шотландското регионално правителство. \"Каквото и да е бъдещето на Шотландия - на независима (държава) надявам се - в интерес на всички нас е Обединеното кралство да бъде в ЕС\", добави тя. Според \"Народен вот\" на последния митинг на кампанията през октомври са присъствали около 700 000 души. По-рано звездата от сериала \"Игра на тронове\" Лина Хеди заяви, че ще се включи в днешното шествие заедно с други известни личности и депутати от британските политически партии. \"Залогът не би могъл да бъде по-висок. Моментът не би могъл да бъде по-належащ\", заяви във видеопослание 45-годишната Хеди. Консервативният британски премиер Тереза Мей нееднократно е отхвърляла призивите за нов референдум, въпреки че засега парламентът не приема споразумението с ЕС за Брекзит.", "date": "2019.03.23", "title": "700 000 души ще протестират в Лондон срещу Брекзит"}
{"url": "https://www.monitor.bg:443/bg/a/view/iliana-jotova-premieryt-e-na-hod-za-apartamentite-160519", "text": "„Оставката винаги е индивидуален акт и се надявам , че госпожа Цачева разбира какво прави. Преди малко казах, че премиерът е сега на ход по темата за апартаментите и вероятно съм имала някакви предчувствия. Дали ще има и други оставки – ще видим.  Въпросът не е в аргументите, които ще изложи госпожа Цачева, а в аргументите, които ще защитят политическа партия ГЕРБ, мнозинството и министър-председателят!“. Това заяви вицепрезидентът Илияна Йотовазаяви в Стара Загора, където взе участие в международна конференция на тема „Жените на Балканите в следващите 100“, организирана от Зонта интернешенъл. С  усмивка тя отговори отрицателно на въпроса дали лидерството е в права пропорционална зависимост от броя на жилищата, които притежава един политик. Минути преди да стане ясно, че правосъдният министър Цецка Цачева е подала оставката си заради скандала с закупения от нея апартамент в София, Йотова заяви: “Темата за покупката на апартаменти на преференциални цени за политици е европейска тема. Тя е част от темата в Европа за борбата с корупцията, която същата тази Европа дължи на гражданите си. Защото в двата мандата, при които пред очите ми се гласуваше и разсъждаваше по такъв вид законодателство,  дори европейските институции не намериха смелостта в себе си да направят европейско наказателно законодателство.“ Вицепрезидентът настоя от МВР и МРРБ да кажат ясно на обществото какво точно възнамеряват да правят в Малко Търново, Елхово и Любимец с лагерите за мигранти, каквито информации се появиха в публичното пространство. Илияна Йотова поиска да се каже не само какви точно ще бъдат обектите, с какви средства ще се изграждат, но и какви точно са поетите ангажименти от институциите, ако има такива. Тя припомни, че преди време след протест на жителите на елховското село Бояново управляващите са заявили, че не се предвижда изграждането на нови мигрантски центрове поради липса на сериозен миграционен натиск на южната граница. „Сега дилемата вече е дали те се строят е защото са поети определени ангажименти, преведени са необходимите средства и те трябва да бъдат оползотворени и отчетени пред ЕК или има някаква друга заръка за България по отношения на някакви бъдещи действия по отношение на миграционни потоци. Очаквам това да науча. Аз и останалите български граждани нямаме за цел да четем сайтовете за обществени поръчки. Просто настоявам да знаем истината за поетите ангажименти“, допълни още вицепрезидентът.", "date": "2019.03.23", "title": "Илиана Йотова: Премиерът е на ход за апартаментите"}
{"url": "https://www.monitor.bg:443/bg/a/view/sb1-defiant-s-pyrvi-polet-160517", "text": "Вертолета от ново поколение Sikorsky-Boeing SB>1 Defiant, извърши първия си полет в съоръжението на Sikorsky в Уест Палм Бийч, Флорида. Създаден да предоставя два пъти по-голяма бързина и обсег от настоящите роторни летателни апарати, SB>1 Defiant е демонстрационно въздухоплавателно средство, част от програмата Future Vertical Lift на армията на САЩ и ще бъде използван за разработването на следващо поколение щурмови и транспортни вертолети за армията и морската пехота. SB>1 Defiant взе участие в програмата Joint Multi-Role-Medium Technology Demonstrator на американската армия, като Lockheed и Boeing твърдят, че този първи полет е значително постижение. Очаква се, вертолети на базата на Defiant да влязат в експлоатация в началото на 2020 година, осигурявайки на армията и морската пехота на САЩ по-рентабилни вертолети, които летят по-дълго и по-бързо. Новите вертолети ще бъдат по-маневрени и ще предлагат по-голяма безопасност, като ще бъдат използвани за проверка на сложните Anti-Access Area Denial системи, за ограничаване на достъпа до зони на сходни противници.", "date": "2019.03.23", "title": "SB1 Defiant с първи полет "}
{"url": "https://www.monitor.bg:443/bg/a/view/avtobus-se-zapali-v-kitaj-26-dushi-zaginaha-160507", "text": "Туристически автобус се запали в китайската провинция Хунан. 26 души са загинали, а други 30 са пострадали, съобщи Централната китайска телевизия. Инцидентът се е случил в петък вечерта, в град Чанде. Причината за пожара засега е неизвестна. В автобуса са пътували 53-ма пътници, 2-ма шофьори и един екскурзовод. Всички пострадали са настанени в три местни болници, а състоянието на петима от пострадалите е много тежко. Задържани са и двамата шофьори, води се разследване.", "date": "2019.03.23", "title": "Автобус се запали в Китай, 26 души загинаха"}
{"url": "https://www.monitor.bg:443/bg/a/view/zabraniha-dostypa-na-jylti-jiletki-do-bulevard-shanz-elize-160512", "text": "Френската полиция забрани достъпа на протестиращите от движението „жълти жилетки“ до емблематичния булевард „Шанз Елизе“ след бунтовете от миналата седмица, при които бяха нанесени огромни щети, съобщава Би Би Си. Правителството предупреди, че възнамерява да предприеме сериозни действия срещу всеки опит за насилие от страна на протестиращите. Властите ще разположат военни в Париж и Ница за пръв път от началото на демонстрациите, в опит да се гарантира сигурността. През последните седмици обаче използването на антитерористичните подразделения за „усмиряване“ на тълпата бяха остро критикувани. Военен от антитерористичното звено „Сентинел“ заяви пред френски медии, че той и колегите му изпитват „неудобство“, когато ги изпращат да усмиряват протестиращи. „Всички момчета от звеното са войници – ние не знаем как да поддържаме реда“, заяви военният, пожелал анонимност. Протестите на „жълтите жилетки“ започнаха миналия ноември като недоволство срещу поскъпването на горивата. Движението обаче скоро след това прерасна в бунт срещу елитарната система, за която демонстрантите обвиняват президента Еманюел Макрон. Миналата събота протестите прераснаха в бунтове и мародерски прояви, при които бяха нападнати и ограбени десетки магазини и заведения на емблематичния булевард „Шанз Елизе“. Собствениците претърпяха огромни щети тъй като полицията се оказа безсилна да спре нападателите. Правителството обеща, че подобни прояви няма да бъдат позволявани за в бъдеще.", "date": "2019.03.23", "title": "Забраниха достъпа на “жълти жилетки” до булевард “Шанз Елизе”"}
{"url": "https://www.monitor.bg:443/bg/a/view/kantaryt-pokaza-kobrata-s-5-kg-po-tejyk-ot-dinu-160506", "text": "Кубрат Пулев и Богдан Дину минаха през кантара преди боя помежду си, който ще се проведе в \"Хангара\" в Коста Меса, Калифорния. Това ще е дебютен мач за Кобрата в САЩ. Срещата в тежка категория ще бъде в неделя сутрин около 7:00 часа българско време. Кантарът показа, че Пулев е с близо пет килограма по-тежък от своя съперник. Българинът е 113,3 килограма, докато румънският му опонент закова стрелката на 108,6 килограма. Тервел Пулев и Мич Уилямс също се изправиха очи в очи на кантара преди срещата помежду им в същата галавечер. Кантарът показа, че българинът ще има предимство при килограмите. Той е 94,2 килограма, докато неговият съперник е с близо четири килограма по-лек - 90,6 килограма. Двубоят между двамата е предвиден да започне около 3:00 часа българско време в неделя сутрин.", "date": "2019.03.23", "title": "Кантарът показа: Кобрата с 5 кг по-тежък от Дину"}
{"url": "https://www.monitor.bg:443/bg/a/view/mesi-se-kontuzi-a-arjentina-otnovo-razocharova-160508", "text": "Отборът на Аржентина загуби от Венецуела с 1:3 в приятелска среща, играна в Мадрид. Двубоят отбеляза завръщането в националния отбор на „гаучосите“ на Лионел Меси, който обаче получи травма на слабините и няма да вземе участие в следващата контрола на отбора срещу Мароко във вторник. Иначе двубоят на „Уанда Метрополитано“ започна по-добре за венецуелците, които откриха чрез нападателя на „Нюкасъл“ Хосе Соломон Рондон в 6-та минута. Джон Мурийо направи резултата 2:0 малко преди почивката, а аржентинците отново не впечатлиха с изявите си на терена въпреки завръщането на Меси. Лаутаро Мартинес все пак върна надеждите на „албиселесте“, но Джоузеф Мартинес подпечата успеха на по-непретенциозния от двата южноамерикански състава в 76-та минута от дузпа. Травмата на Меси е удар както за Аржентина, така и за клубния му отбор „Барселона“. Все още не е ясно колко точно ще отсъства звездата от терените. В друга приятелска среща Мексико надигра Чили с 3:1 в дебюта на Тата Мартино начело на тима. Раул Хименес откри резултата за мексиканците в 52-та минута от дузпа, а интригата в двубоя бе убита след двете бързи попадения на Хектор Морено и Ървинг Лозано. Малко по-късно чилийците направиха загубата си почетна след точната интервенция на Николас Кастийо.", "date": "2019.03.23", "title": "Меси се контузи, а Аржентина отново разочарова"}
{"url": "https://www.monitor.bg:443/bg/a/view/vasil-banov-aktioryt-kojto-ne-iska-da-go-obichat-prekaleno-160488", "text": "Градската легенда мълви, че Евтим Милошев никога не дава благословията си за тв сериал, ако в него не е предвидена по-голяма или по-малка роля за Васил Банов, защото топактьорът носи късмет на всяка продукция, в която участва. Славата му на кадемлия май тръгва от „Дървото на живота“, където образът му се развива отлично, макар да не е от централните в могъщата фамилия на Вълчеви, но и преди, и след това Банов не може да се оплаче от липсата на интересни задачи на малкия екран: Радул Чеканов от „Столичани в повече“, бай Юнал от „Седем часа разлика“, проф. Камбуров в „Откраднат живот“, а сега – прокурора Чанов в „Дяволското гърло“ и бащата на главния герой в „Г-н Х и морето“... „Значи аз не съм потребен като актьор, а като талисман?!“, обича да се шегува той, но знае, че не е вярно. Колегите му, които се покриват с представите на зрителя за истински мъжкар – типаж, който Васил Банов достойно олицетворява, днес не са много, или както казва един от тях: и в киното, и в театъра има сериозен дефицит на пичове. Обяснението на самия Банов обаче е по-различно: „Имам самочувствие на почтен човек, но нямам творческо самочувствие, в тази сфера отношението ми към мен самия е доста „пестеливо“. И тъй като нямам болно его, а реално виждане за себе си и света, който ме заобикаля, аз полагам усилия – да поработя по сценария, по текста, а не да залагам на „големия талант“. Тогава ставаш по-полезен. А и в това здраво темпо на работа в съвременните продукции плюс всичко останало трябва да имаш и физически възможности да го издържиш. Така че тренирам.“ Още режисьорът Пламен Масларов през 80-те и в началото на 90-те оценява уменията му и се доверява на актьора в няколко ключови за родното кино заглавия: „Съдията“ - останал в аналите като първия български уестърн, „Кмете, кмете“, по-късно и „Корави старчета“... Под светлината на прожекторите в актьорския занаят Васил Банов „Ако не е подлец по душа, човек полека лека заприличва на мечтите за себе си. Може би така да е било и с мен. А може и това, че изглеждам строг, да е някаква защитна реакция – иначе аз си плача като всички нормални хора, особено с напредването на годините. Неизменната усмивка на някои навярно също е защита. Защото нормалното човешко състояние е с върхове и спадове като графиката на сърцето, не може да е права линия“, разсъждава актьорът. Що се отнася до героите му, те също не са копия под индиго. От неговия учител Боян Дановски му е завещано да се опитва да е различен в превъплъщенията си. „Но като че ли зрителят не иска това – той държи да си гледа Асен Блатечки като мачо, Калин Врачански като романтик... И когато те види в по-различно амплоа, с каквото не е свикнал, мисли, че работата не е наред“, коментира Банов. На него са му интересни и тези характери, които приличат на него, и другите, с които няма много общо. Когато неговата учителка по литература (да, Банов все още има жива учителка) го похвалила колко благороден, фин и добър е неговият бай Юнал от „Седем часа разлика“, не без намигване той подхвърлил: „Преправям се, госпожа, преправям се.“ И тук Васил Банов цитира руския режисьор Юрий Завадски: „Киното е като полицията: ако те призоват – отиваш, ако не те призоват – не отиваш“. И в театъра има подобна дилема: едно е какво би избрал, друго е какво ще ти дадат. Когато някои режисьори го търсят, за да го питат какво би играл, известният актьор „Логично, това няма да стане“, веднага се самоопровергава с присъщата си ирония той. В момента можем да го гледаме в „Бел ами“ по Мопасан и „Приятелки мои“ по Марио Моничели и Теди Москов в неговия Малък градски театър „Зад канала“, където е и заместник-директор, както и в комедийните хитове „Смях в залата“ от Майкъл Фрейн и „Откачена фамилия“ на Рей Куни в театър „Българска армия“ и извън столицата. Понякога с появата му на сцената публиката започва да го аплодира. Банов не одобрява тази практика. Признава, че - вероятно от притеснение - не е особено контактен с фенове, които го спират по улицата и го наричат с името на героя му, но въпреки че държи дистанция, това внимание съвсем не му е неприятно. Парадоксално обаче твърди, че е уважение към зрителя да направиш така, че да не те харесва прекалено, другото е... лезене. В богатата си кариера актьорът е минал през доста трупи – във Велико Търново, Враца, Пътуващия театър, има куп награди от зонални и национални прегледи, ала не крие, че киното му е повече на сърце. „Аз усещам кога камерата е насочена към мен – тогава можеш да се чувстваш сам, макар да има маса хора наоколо. Докато в театъра дори когато произнасяш монолог, никога не си сам. Театърът е по-колективно изкуство от киното, а на мен като българин колективното начало не ми е много присъщо“, отбелязва индивидуалистът Рак. Още 8 седмици всеки четвъртък запалените по сериала „Дяволското гърло“ ще продължат да очакват как ще се прояви неговият властен прокурор Димитър Чанов. Групата на полицаите и бандитите, естествено, е имала повече рискови изпълнения в снимачния процес, докато ходовете на Чанов са „по-кабинетни“, но към края на поредицата и на него ще му се наложи да влезе в зловещата пещера, издава актьорът. Предстои и епизод, в който ще трябва не на шега - сиреч Владо Карамазов и Христо Петков. „Беше особен момент, защото съм значително по-дребен от тях“, усмихва се екранният им баща. Напрежението между героите е единствено на кино, иначе екипът е сплотен и Банов даже два пъти е правил от своята страхотна баница за колегите си. Очевидно е вече, че Димитър Чанов има амбиции за политическа кариера – нещо, което не блазни самия Банов, макар в зората на демокрацията да е получавал подобни предложения от родния си град Карлово. Отказвал е и не би се съгласил и сега, тъй като е свикнал да надушва фалша и да долавя как в изказванията и на най-подготвените политици прозира не лична воля, а колективната, партийната линия. „А пък аз искам да съм си аз“, категоричен е артистът. Не само в сериала, а и в живота Васил Банов е баща на двама синове – Боил и Деян. Но е по-богат от Чанов – за разлика от него има и дъщеря, Кръстина. Не се смята за добър родител – заради работата си често е бил отсъстващ. „Никога не сме имали разправии, но не съм успявал да се държа така, както ми се е искало. Какво да се прави – така се е държал и дядо ми, така се е държал и баща ми. Възпитаван съм без глезотии – няма прегръдки, няма целувки, но има между нас някаква здрава любов, която си седи надълбоко и ще ни сближи повече, когато се наложи“, казва любимецът от екрана и добавя, че настоящият министър на културата Боил Банов отрано се е отдал на смислени занимания и още като дете станал шахмайстор. В бедните години, когато нямали стотинки за хляб, Васил купувал по четвъртинка мекичък за майката на Боил и така завъртал панерчето, че тя да си вземе от пресния, докато главата на семейството чупел от стария. Когато жената забелязала тая дребна хитрост и се разплакала, той се принудил да излъже: „От малък обичам твърд хляб“. Банов твърди, че дори да умира, никога не би се оженил за актриса. „Има нещо измислено в нашия занаят, той целият е нагоден към показването. Затова предпочитам „да си пия ракията“ с други хора и не ми е болно, че не говорим за театър или за кино“, доверява популярният артист. Достатъчно му е това, че прави театър и кино. Скоро по БНТ ще излезе детски сериал с негово участие – „Румбата, аз и Роналдо“. А през лятото ще снима „Като за последно“ – висока комедия, писана сякаш специално за него. Режисьор е Ивайло Пенчев, с когото са работили в „Корави старчета“ и „Летовници“. „В този филм има всичко, както в живота. Шарен, тъжен, красив и неравен. Стане ли линията права, ще трябва да викаме попа“, казва актьорът.  ", "date": "2019.03.23", "title": "Васил Банов – актьорът, който не иска да го обичат прекалено"}
{"url": "https://www.monitor.bg:443/bg/a/view/parad-na-kuklite-prevzema-stolichnija-centyr-160509", "text": "Столичен куклен театър отново ще е домакин на Куклен софийски театрален салон, на който ще бъдат представени номинираните представления и творци за награда ИКАР 2019 на Съюз на артистите в България (САБ) за постижения в областта на кукленото изкуство. Събитието, което се организира от Столична община, САБ и Столичен куклен театър, ще бъде открито днес от 11.30 часа пред театъра на улица „Гурко“ 14 с голям парад на куклите, в който ще могат да се включат всички малки и големи любители на кукленото изкуство. От 12.00 часа зрителите ще могат да видят премиерното представление „Хитър Петър“, а от 16.00 до 18.00 часа да се включат в куклено-театралните ателиета на Столичен куклен театър. Малки и големи деца ще могат заедно с актьори и сценогарфи от театъра да изработят свои театрални кукли и да научат част от потайностите, които театърът крие „зад завесата“. Същата вечер, от 19.00 часа, на сцената на театъра гостува ДКТ Бургас с едно от номинираните за ИКАР за куклено изкуство представления – „Филифьонката, която вярваше в бедствия“.", "date": "2019.03.23", "title": "Парад на куклите превзема столичния център"}
{"url": "https://www.monitor.bg:443/bg/a/view/vsichko-za-ot-majka-mi-160380", "text": "Те израстват в среда, в която случайни минувачи спират майките им за селфи, а медиите проследяват житейския им опит от смяната на пелени до първите любовни трепети. Опиянение от светлината на прожекторите и чувството да си обожаван привлича част от наследниците на звездите, като най-често те протягат ръце към музикалната сцена. „Монитор“ подбра няколко родни примери за „дъщери на майките си“, които се стремят да ги настигнат по слава. Това са имена, които напоследък често се въртят в медийното пространство. И има защо. Цели 11 години след като Дими Екимов от „Сленг“ ни напусна, вече порасналата му дъщеря сбъдна мечтата си да пее се него. Младата певица пусна нова версия на песента „Мой свят“, в която нейните вокали са миксирани с оригиналното изпълнение на създателя на група „Сленг“. Идеята за своеобразния дует е на самата Дара. Вдъхновението идва с поканата да участва като вокалист в Slang By Dara Ekimova, трибют посветен на групата на баща й. „Първата ми мисъл беше да направим римейк на оригиналния клип, заснет от режисьора Васил Стефанов. После се замислих дали е възможно да миксираме гласовете така, сякаш пеем „Мой свят” заедно с тати. Докато търсихме локации за снимките, Дуран Дуран ми изпрати демото. Плаках часове наред, бях толкова развълнувана. Не вярвах, че е възможно да сбъдна мечтата си и да пея с тати. Веднага направихме план за заснемането на клипа, а режисьорът даде великолепната идея оригиналното видео на „Мой свят” да е фон на моето изпълнение.\", споделя 16-годишната красавица. За проекта Slang by Dara Ekimova, чиято премиера се състоя в петък вечер, пък тийнейджърката получава покана от музикантите Станислав Петров – Стенли и Светослав Славков – Светльо. Дни след като започват репетиции, те привличат още музиканти. Към групата се присъединяват Иван Попов (китара), Николай Николаев (барабани) и Илия Ранков (бас китара). Най-младият член на бандата е Николай. Той е на 22 години, а освен барабанист е и модел. Или с други думи, Дара е гордостта на известната си майка – пиар експертът Ива Екимова. „Споделяме всичко. Нямам тайни от нея, за да си разчитам на нейната искреност и доверие. Винаги съм й казвала, че колкото и лоша новина да има да ми съобщи, е по-добре да я знам, отколкото да е късно за реакция“, разказа пред „Монитор“ Ива. Свободното си време посвещават на разходки, разговори, съвместна работа и обсъждане на музикалната кариера на чаровната тийнейджърка. Междувременно Дара е спряла да краде дрехите на майка си, но взаимства от тренировъчния й режим. Ива от своя страна взима назаем от хранителния режим на своята наследница. „Със сигурност мога да кажа, че сега сме много по-близки и се разбираме много по-добре от преди“, допълни пиарката. Следващата известна наследница, която се появи под светлината на прожекторите, е Алма. Ако сте гледали клипа към дебютната й песен Perfect, не е нужен ДНК тест веднага да се стигне до заключението, че 15-годишната Алма е дъщеря на Саня Армутлиева. Освен с модерното си звучене, момичето веднага прикова вниманието с уникалната прилика със своята майка. Баща й пък е Тим Доудъл, който е част от екипа на глобалния промоутър Live Nation. Така че не е изненада, че Алма се занимава именно с музика. Коприненият й глас пасва на уменията й да свири на пиано и китара, като дори се залавя сама и с писането на текстове и музика. Самата тя е съавтор на първата си песен, по която работи заедно с румънския хитмейкър Кристиан Тарчеа. До колаборацията се стига, след като той чува нейни изпълнения, записани на шега на телефона й, и качени в Инстаграм. Именно Тарчеа оферира дъщерята на Саня да посети студиото му, където се ражда и Perfect. „Те откриха, че има някаква музикалност в мен, когато започнах да свиря на пиано. Бях на шест. Майка ми каза, че съм напипала онова нещо, което е между нотите, а баща ми просто каза „Вярвам в теб“. Той ми предаде любовта към китарата. Като бяхме малки, често сядаше пред стаята ни със сестра ми и ни свиреше някакви неща за лека нощ“, разказа пред „Монитор“ наскоро момичето, чието име в буквален превод от испански значи „душа“. Алма и Саня Армутлиева си приличат не само визуално, но и по характер. „И двете обичаме да комуникираме с много хора, да танцуваме, харесваме една и съща музика, теглят ни артистичните неща. Някой ден ще отидем в Испания и заедно ще се научим да танцуваме фламенко“, каза ни още тийнейджърката. Единственият навик, с който Саня лази по нервите на наследницата си, е манията за чистота. Когато са заедно, Армутлиева влиза на всеки кръгъл час в стаята й да види дали всичко е подредено. Това и фактът, че Алма винаги остава без пуканки в киното заради майка си. Миналото лято двете потеглили на дълъг преход в Гърция, само с раници на гърба. „Страх я е от високото. Стигнахме до върха на една скалиста пътека над морето. Аз я хванах за ръката и казах „Айде, мамо, дишай! Гледай ме в очите и върви след мен“, спомня си Алма. Няма как да пропуснем и Симона напомня за поп-фолк примата Глория както с вокалните си заложби, така и визуално. Талантливите майка и дъщеря са неразделни, а Симона се нагърби с тежката задача да пробие на сцената без помощта на 45-годишната звезда. Още по времето, когато момичето демонстрираше потенциала си в рамките на „Гласът на България“, изпълнителката на „Присъда“ тушира слуховете, че е ходатайствала тя да се котира добре в певческата надпревара. „Майка ми не е до мен на сцената и не пее вместо мен. Мисля, че ми е двойно по-трудно от останалите участници, тъй като майка ми е много известна и аз трябва да оправдая очакванията на хората”, сподели тогава пред сп. Love Style и Симона. Тя обаче не се дразни от приказките, че имитира майка си. Признава, че гласовете им на моменти си приличат, но не го прави умишлено. Чаровната брюнетка вече има в актива си няколко сингъла, сред които „Моето момче“ и „Достъп забранен“. Най-голяма опора за нея е Глория, която обаче влиза в ролята й на най-строг неин съдник. Някои звездни наследници пък обичат да стоят от другата страна на камерата. Такъв е случаят с Момичето е завършило режисура, а когато успее да намери време – снима клипове с поп-фолк иконата. „Приоритет са й професионалните ангажименти. А и тя казва, че с мен се работи много трудно. И винаги има едни предварителни уговорки преди клипа, правим си сделки. Но когато сме на терен, аз ставам просто изпълнител. Доверявам й се изцяло и я слушам.“, призна в интервю за „Монитор“ Ивана. Изпълнителката на „Твое копие“ довери още, че с Теодора не може да си позволи обичайните си закъснения. „По време на работа и тя става друга. С мен всъщност тогава става най-лоша. Даже ако някой друг от екипа сгафи с нещо, пак аз съм й виновна. Защото знае, че ще ми се скара, но аз ще го преглътна. Имам прекрасно дете и това е самата истина.“, допълни тя. В близкото обкръжение на Ивана друг се насочи към музикалната сцена и това е нейният кръщелник. Певицата на народа и Ванката пуснаха дуетно парче по случай пристигането на Баба Марта. Песента носи името „Искам да съм голям“, а официалния си дебют направи още на партито „Ивана – 20 години на сцената” в Пловдив. „Искаме да ви развеселим и да се забавлявате от сърце”, така звездата на „Пайнер“ анонсира премиерата на клипа към “Искам да съм голям”. Ивана признава, че този проект е може би първата стъпка към продуциране на нови таланти. “За мен беше ясно, че това дете още от пръкването си на бял свят ще бъде адски музикално. Нелогично би било противното – при двама родители музиканти. Той непрекъснато е пял, много преди да влезе в музикалното училище в Пловдив”, разказва тя. Песента и клипът са подарък за детето от неговата кръстница. Чаровният Иван е синът на бузукарката Стояна, която от дълги години е до Ивана. Мила Роберт не е псевдоним – дъщерята на универсалния арт труженик Ваня Щерева и баскетболиста Роберт Гергов просто така си се казва. Само на 22 години, младата дама е руса и умна (това не е оксиморон), полифонична, креативна и нестандартна като майка си. И скоро ще се дипломира като актриса в НАТФИЗ, както Ваня навремето. В актива на голямата освен актьорството са още музиката, писането на романи, създаването на авторски кукли и други красоти с ръцете си. Малката тази година завършва класа на професорите Маргарита Младенова и Иван Добчев, което е почти равносилно на диплома още с приемането. Мила играе в киното и театъра, рисува откакто се помни, има няколко популярни кавъра (На Емил Димитров, Ивана...), а преди няма и седмица представи втората си авторска песен след „Наше си е, Саше“ - „Нещо грубо“. Музиката в деветдесетарски стил отново е на Явор Карагитлиев, а текстът на самата певица. Режисьор на видеото е Жоро Пеев, а в него участва и майката на Мила. Парадоксална, забавна и вечно търсеща, г-ца Роберт ще има още много да ни изненадва, не се съмнявайте в това.", "date": "2019.03.23", "title": "Всичко за (от) майка ми"}
{"url": "https://www.monitor.bg:443/bg/a/view/jivotnite-aktiori-poluchavat-ot-200-do-1000-lv-honorar-na-den-160496", "text": "Далеч под митичните 80 000 лв. за разходите по обслужването на един козел от едноименния филм на Георги Дюлгеров от 2009 г. се оказаха истинските хонорари на четириногите актьори у нас. За да слушат пред камера и да изпълняват командите на дресьора, рошавите таланти получават между 200 и 1000 лв. на ден според вида, чиито представители са. Това разказа пред „Монитор“ Стоян Лазаров - единственият координатор животни за филмови продукции, които се снимат в България. Най-високоплатено било животно от рядък вид, което взел от столичния зоопарк, но не иска да разкрие кой точно екземпляр е станал звезда. Казва само, че за ангажимента си актьорът е получил 1000 лв. на ден. До момента доцентът от БАН има зад гърба си 400-500 участия с животни във филми, клипове, фотосесии, реклами. Успешната му научна кариера го среща преди повече от 15 години с Николай Рафаилов и Уили Бота от Киноцентъра. „Един ден се чука на вратата на кабинета ни с Христо Делчев. Влязоха двамата с питане дали можем за да я снимат във филм. Имах една в стаята и една у дома. Прекарах 7 снимачни дни с тях и останаха доволни. Веднага след това ме повикаха с поръчка за 120 плъха за филма Killer Rats (2003 г.)“, спомня си Лазаров. Част от животните, които застават пред камера, са негови лични. Точно като вълците, които гледа. Техните участия пред камера Стоян е оценил на от 200 до 400 лв. на ден - според продължителността на ангажимента. Свещените за индианците животни станали лични любимци и на някои холивудски звезди. „Джейсън Стейтъм, Силвестър Сталоун и останалите в - снимаха се с тях, галиха ги“, разкрива доц. Лазаров. В портфолиото си не може да изброи касовите холивудски продукции, на които е помагал, но едно от най-ярките му участия остава в „Бягството“ (The Way Back) от 2010 г. с Колин Фарел и Ед Харис. Снабдява продукцията както с лесните зайци и ларви, така и със северни елени, които докарва от Чехия и гледат няколко дни в двора на чичо му в Панагюрище за радост на децата.", "date": "2019.03.23", "title": "Животните актьори получават от 200 до 1000 лв. хонорар на ден"}
{"url": "https://www.monitor.bg:443/bg/a/view/fich-povishi-perspektivata-na-kreditnija-rejting-na-bylgarija-160511", "text": "Агенцията „Фич“ повиши перспективата на дългосрочния кредитен рейтинг на България от стабилна на положителна, предаде БНР. Агенцията оценява високо добрите макроикономически показатели на страната ни и стабилните публични финанси. Като основни рискове за България тя вижда международната среда, която може да спомогне за рязко влошаване на конкурентоспособността на страната. При подобен сценарий от „Фич“ предупреждават, че може да се стигне до повишаване на държавния дълг.", "date": "2019.03.23", "title": "„Фич“ повиши перспективата на кредитния рейтинг на България"}
{"url": "https://www.monitor.bg:443/bg/a/view/razkriha-koj-sysipa-braka-na-bosa-na-amazon-djef-bezos-160510", "text": "Уолстрийт Джърнал съобщи, че “Американ медия”, издателят на Нешънъл Инкуайърър, е платил 200 000 долара, за да получи интимна кореспонденция между главния изпълнителен директор на „Амазон“ Джеф Безос и неговата любовница Лорън Санчес.   Майкъл Санчес, братът на любовницата на най-богатия човек в света, е продал на таблоида снимки и сексуални съобщения, изпратени от Безос на сестра му Лорън. Според американските медии Майкъл Санчес е получил 200 000 долара за тях. Той работи като агент на таланти в компанията, собственост на този таблоид, и за връзката на сестра си с най-богатия човек на света, е говорил още миналата есен. Плащането на Санчес е било одобрено от директора на „Американ медия“ Дейвид Пекър, който е дългогодишен приятел на американския президент Доналд Тръмп. Веднага след излизането на историята за връзката на Безос с атрактивната Лорън Санчес на цели 11 страници, Безос и съпругата му Макензи се развеждат след 25 години брак.  ", "date": "2019.03.23", "title": "Разкриха кой съсипа брака на боса на „Амазон“ Джеф Безос"}
{"url": "https://www.monitor.bg:443/bg/a/view/anglija-i-francija-potegliha-ubeditelno-za-evro-2020-160505", "text": "Отборът на Англия започна с убедителен успех квалификационната си кампания за Евро 2020. „Трите лъва“ надиграха категорично у дома на „Уембли“ Чехия с 5:0 в група A, където са още отборите на България, Черна гора и Косово. Домакините откриха чрез намиращия се в отлична форма Рахийм Стърлинг, който получи отличен пас от младия талант Джейдън Санчо и на празна врата не сгреши в 24-та минута. В края на първото полувреме офанзивният футболист на „Манчестър Сити“ бе съборен в наказателното поле и главният съдия Артур Диаш посочи бялата точка. Зад топката застана щатният изпълнител Хари Кейн, който направи резултата 2:0 и до известна степен предреши крайния изход на двубоя. Гостите опитаха да се завърнат в мача в началото на втората част, но отново Стърлинг бе точен с хубав изстрел с левия крак. Бързоногият играч оформи своя хеттрик малко по-късно, а пет минути преди края на редовното време Томаш Калаш си отбеляза нелеп автогол. Така Англия оглави групата. „Трите лъва“ гостуват на Черна гора в понеделник, докато чехите почиват. Проблеми в дебютния си мач от евроквалификациите не изпита и световният шампион Франция. „Петлите“ спечелиха категорично гостуването си на Молдова с 4:1 и потеглиха успешно в група H. Всичко в двубоя бе решено до 36-та минута, когато възпитаниците на Дидие Дешан вкараха три безответни гола. Резултатът бе открит от Антоан Гризман в 24-та минута, а само три по-късно Рафаел Варан покачи на 2:0. Оливие Жиру направи резултата класически малко след това и при 3:0 двата отбора се оттеглиха на почивка. В края на двубоя остана време за Килиан Мбапе да запише името си сред голмайсторите, а домакините реализираха почетно попадение чрез Владимир Амброш. В понеделник Франция приема у дома Исландия, а Молдова гостува на Турция. Португалия не успя да пречупи у дома Украйна и записа разочароващо нулево при завръщането в състава на голямата им звезда Кристиано Роналдо. Домакините контролираха развоя на събитията, но в крайна сметка трябваше да се задоволят само с една точка. В следващия си двубой европейският шампион от 2016 отново играе като домакин – този път съперник е коварният тим на Сърбия, докато украинците пътуват за визита на Люксембург. Група B: Люксембург-Литва 2:1 Група H: Албания-Турция 0:2, Андора-Исландия 0:2.", "date": "2019.03.23", "title": "Англия и Франция потеглиха убедително за Евро 2020"}
{"url": "https://www.monitor.bg:443/bg/a/view/sedmichen-horoskop-za-23-29-mart-160462", "text": "Овен 21 март – 20 април В събота получавате вести, които ще ви насърчат да направите отдавна планираните промени. Вечерта е за песни и танци, но във всичко да си има мярка. В неделя срещате неразбиране, всеки си защитава позицията и интереса и не е склонен да отстъпва. Ако в миналото не сте приели нечия оферта, сега и вашата няма да се приеме. 25-и е опасен и рисков ден. Не вярвайте в реклами, проверявайте всичко, което ви казват и предлагат и се пазете от обсебване. Бъдете подозрителни към всичко, което се продава с големи отстъпки. Не сключвайте нови договори, особено в сивата икономика. Но във вторник с лекота се отхвърлят съмненията и се постигат важни за бъдещето ви цели. Това ще бъде успешен и творчески ден, в който поне в една посока на живота ви нещата ще се отпушат, а като тръгне веднъж, няма да има спирка. Вечерта в живота ви може да се появи неочакван покровител, а на 27-и може да спечелите дело и да уредите важен документ. Законът ще ви покровителства. В четвъртък, преди да вземете каквото и да било решение, проучете въпроса, търсете допълнителна информация и не вярвайте на лаици. Вечерта се очертават неприятни моменти. Не си тръгвайте по-рано от работа, но и у дома се приберете навреме. 29-и ще дойде с проблеми, с конфликти и натиск от страна на близки и познати. Оплитате се в лъжи, вредите и на здравето си. Не ходете по митинги. 23-ти е дълбоко емоционален за вас ден. Лесно може да загубите чувството си за мярка в ситуация, в която се радвате или скърбите прекалено за някого и нещо. Алкохолът не е добър съветник, стимулантите също. Не е време за участия в екстремни състезания. В неделя предстои преобразяване. До този ден едно сте мислили и правили, а след това към друго ще се устремите. В понеделник е Благовещение и дано за вас има благи и стимулиращи вести. Проблемът е, че на всички нива ще се използва човешката доверчивост и добронамереност. Очертават се нелоялни търговски практики и отношения, целящи зарибяване и поставяне в зависимости. 26-и ще бъде успешен и печеливш ден. Венера навлиза в знака на хармоничните ви Риби и в любовта нещата се отпушват. Но може би най-големите ви успехи ще дойдат на 27-и, когато може да ви предложат много добри оферти от няколко места. От 28-и Меркурий тръгва в директна посока и задвижва бизнес инициативите. Отделете повече време за проучване на различни информации и търговски оферти. На 29-и всеки се стреми да захапе кокала. Не очаквайте да ви направят компромиси, а и вие няма да отстъпите. Денят се свързва с насилието и с желанието за коренна реформа. Престават да действат закони и разпоредби, които пречат на личната ни инициатива. Очертава се приятен съботен ден с покани и визити, даващи възможност да се срещнете с нужните ви хора и да прекарате приятно в емоционална или делова и творческа среда. 24-ти е ден, свързан с кражбата на идеи. Родените във втората декада да не се хвалят много с намеренията и нововъведенията си. Не приемайте на доверие нещата, които прочетете или ви кажат на ушенце. Контролирайте емоциите. Внимавайте с употребата на храни и напитки, към които имате някаква вродена алергия и непоносимост. 25-и е денят на благата вест, но за вас вестите съвсем няма да са такива. Очакват ви неприятни съобщения и опити за навлизане в личното ви и професионално пространство. Не бързайте да давате обяснения, чака се само една ваша дума или жест, за да ви атакуват и изкарат виновни за чужда вина. Плетат се мрежи, създават се интриги. На 26-и преградите ще са на всяка крачка, но вие ще се изхитрите да ги прескочите. Може да се срещнете с някого като врагове и конкуренти, а да си тръгнете като партньори. На 27-и до обед оставете другите да направят първите си крачки. До вечерта излезте със своя позиция и от 28-и стартирайте нова дейност. Меркурий тръгва в директна посока. Дава се старт на важни делови и творчески инициативи. В петък се активизират конфликтите. Може да ви въвлекат в скандални спорове. Ограничете контактите. Съботният ден ви дава предимства и възможност да изпреварите действията на конкуренцията. Разкрепостете се, не се ограничавайте в контакти и лични изяви и се опитайте да блеснете в местата, където отивате. Вечерта увеличете самоконтрола и ще си прекарате добре. Ако във всеки момент сте адекватни и държите ситуацията под контрол, ще извоювате някои допълнителни екстри. В неделя се получава по заслуги, връщат се дългове на внимание и обич. Някой ще се уреди с наследство и ще получи родителската благословия за стъпките си в една нова посока и житейско поприще. В този ден маските падат, вижда се кой наистина ще ти помогне и за кого вече сте бита карта. Хората на изкуството ще се събудят с вдъхновяващи хрумвания и дано личната ви муза не си отиде бързо. 25-и се свързва с нравствената чистота, но и с желанието да използваш и да се промъкнеш на забранени до момента места и територии на влияние. От 26-и Венера ще ви гледа в брилянтен аспект от знака на Рибите. Осъществете важните делови контакти, преговаряйте за бъдещите инициативи. На 27-и пътувайте, уточнете на място новите оферти. От 28-и Меркурий тръгва в директна посока и дава нов старт на деловите връзки. Не бива да се мисли и действа комплексарски. На 29-и ще бъдете обект на конкурентна атака. Апетитите са огромни, не очаквайте да ви правят отстъпки. Предстои ви болезнен уикенд с желание да се изхвърлите и надскочите себе си. В съботния ден чувството за марка не бива да ви напуска. Внимавайте с алкохола и стимулантите, контролирайте емоциите и внимавайте в признанията. В неделя маските падат, виждате себе си и още някой в истинската му светлина и дано си направите изводите за бъдещето на връзката ви. С лекота се рушат старите окови, може да ви дойдат нови идеи, които е добре да реализирате в следващите дни. В понеделник на Благовещение ограничете контактите и бъдете с най-близките си хора. Не предприемайте нищо ново и значимо на работното място. Очертават се опити за зарибяване, обвързване с нови предложения и идеи, които едва ли ще служат лично на вас. На 26-и може да получите информация от първоизточника. Ще преодолеете всяка преграда, ще спечелите състезания и конкурси. Вечерта си уредете среща със спонсор. На 27-и пътувайте, осъществете нови връзки, споразумейте се за старта на нови дейности и инициативи в следващите дни, когато планетата на бизнеса Меркурий вече ще върви в директна посока. На 28-и няма тайни за вас, лесно ще се доберете до поверителни информации и източници на сила. Включете се в нова група по интереси. 29-и е ден, свързан с реформите и насилието, някъде може да избухнат конфликти. За вас се очертава чудесен уикенд с приятелски и роднински срещи, с уреждане на лични и сватбени тържества. Съботният ден е най-благоприятният за брак ден в този месец. Висшата любов ще покровителства връзките ви. В неделя ще видите обратната страна на медала. Някой ще ви отговори с взаимност, а друг ще прояви ледено отношение. В този ден получаваме всичко по заслуги и съобразно действията ни в миналото. Стореното не се забравя. На 25-и още продължавате да се надявате на някаква промяна, но е вероятно да получите откази и потвърждение за съмненията си. Не се доверявайте на реклами, проверявайте всяко съобщение. Не реагирайте на покани от непознати. В деня на Благовещението бъдете сред доверени колеги и близки. Не допускайте нови хора в средата си. На 26-и ще се наложи да преодолявате не една преграда по пътя си. Нужен ви е спонсор и покровител, конкуренцията вече се е уредила с такава защита. На 27-и преговаряйте с посредници и мениджъри. Втората половина на деня ще бъде по-активна, успешна и продуктивна. От 28-и Меркурий тръгва в директна посока, стимулира и възобновява търговската инициатива. Замрели производства се активизират, може да получите покани за странична дейност и участия. На 29-и ще се блъскаме с лакти и зъби за по-добро място. Не се предавайте, действайте, заслужавате повишението си. 23-ти носи тенденция към разкрепостяване. Задръжките падат. Желанието за веселие и мигове на интимност взима връх над здравия разум. Не отивайте в крайности. Добре е да поседите край огън и да прочистите мислите си. В неделя опитайте да се видите отстрани и да помислите обективно за всичко, което се случва. Емоциите не са добър съветник. Творците в областта на музиката и изкуството може да създадат своя шедьовър. Не си губете времето в празни срещи и приказки. В понеделник е време за равносметка, за отказ от илюзиите, от лъжата и гордостта. Концентрирайте се над преките си задачи. Бъдете скромни. Не се изхвърляйте, не правете големи поръчки и покупки. 26-и изисква концентрация над най-важната цел. Не се разпилявайте. Когато постигнете едно, тогава се заемете с друго. Вечерта си поръчайте сън прогноза, в който да получите съвет за бъдещето. Не се съмнявайте, че ще преодолеете всяко препятствие. Станете рано на 27-и, водете преговори, уредете важни делови и лични срещи до обед и се споразумейте за важните инициативи в следващите дни. На 28-и Меркурий тръгва в директна посока. Време е да се стартират нови дейности и производства, да се предприеме крачка в посоката, която планирате. Вечерта сте на прага на тежка равносметка, а в петък конкуренцията ще е убийствена. Избягвайте рискови хора и места. 23-ти е най-добрият ден за годежи и брак в този месец. Не се колебайте да се съберете и да продължите заедно напред. Конфликтите се изглаждат. Пътувайте. През уикенда Луната е във вашия знак. Неделният ден сваля маските и грима, дано се харесате, като се видите неглиже. Бъдете сигурни, че всичко, което получите в този ден, сте си го заслужили с действията и изказванията си в миналото. На 25-и битката е за личната ни самостоятелност. Лесно се прилепва към чуждите мисли и амбиции. Може да бъдете подведени от реклами, от нелоялни търговци и партньори. Нищо важно да не се предприема. Не се обвързвайте с никого и не планирайте нови запознанства. Бъдете с най-близките и любими хора на Благовещение. 26-и ви дава стимул и подкрепа за постигане на важни цели. До вечерта ще преодолеете трудности и прегради и ще съгласувате действията си в посока на съвместните инициативи. Венера вече ви гледа в брилянтен аспект от знака на Рибите. Любовта чука на вратата ви. На 27-и подредете приоритетите. Препоръчват се срещи с покровители и мениджъри, с треньори и последователи. Излезте на пазара, рекламирайте се. От 28-и Меркурий ще тръгне в директна посока и ще стимулира бизнеса. В петък всеки ще отвори голямата уста и ще покаже завиден апетит. Няма да ви отстъпват предимства, всичко трябва да си заслужиш или вземеш сам. На 23-ти може да дойдат предложения и вести, за които ще почерпите. Денят е благоприятен за обвързване, за подновяване на лични и делови контакти. Важното е да не се отива в крайности и във всеки момент да знаете какво правите. Неделният ден е свързан с подражанието и с желанието да се харесаш. Може да споделите хрумвания и идеи, от които другият ще спечели. Не позволявайте да ви омайват с приказки и обещания. На 25-и Луната навлиза в Стрелец. Уредете си пътувания и командировки, посетете близки и роднини. Денят дава полет на творческата ви фантазия. Излизате от зациклянето. Съветът е сами да реализирате идеите си и да представите за обсъждане в следващите дни готовия вече продукт. 26-27-и ще са най-силните ви дни за периода. Във вторник всяка цел е достижима независимо пред какви прегради ще бъдете изправени. Вечерта ще донесе късмет на родените около 15 декември. Луна и Юпитер са в съвпад с вашето Слънце. В живота ви ще се появи спонсор и някаква благоприятна случайност. Ще спечелите дело и може да ви повишат. В сряда водете преговори, разберете се за цени на стоки и услуги и в следващите дни стартирайте нови дейности и производства. Меркурий тръгва директно на 28-и и деловата ни активност се събужда. В петък всеки е тръгнал с голямата кошница и не е склонен на компромиси. Очертават се тежки битки и удари под кръста. Стойте далече от разгневената тълпа. В събота може да се постигне много, ако успеете да контролирате нещата. Чакайте обаждания и предложения. Ще се радвате на взаимност и разбиране, стига да не прекалите с алкохола и стимулантите. Благоприятен ден за годежи и брак. В неделя е време да се отървете от поредната илюзия. Не може да се действа по инстинкт. Нужна е обективна оценка на отношенията и прекратяване на такива, които ви вредят. На 25-и е Благовещение. Концентрирайте действията си в тесен професионален и семеен кръг. Очертават се опити за намеса в избора ни. Не приемайте предложения и не обръщайте внимание на рекламите. В този ден тече зарибяваща програма, използват се добрите ни мисли и намерения с цел печалба на всяка цена. На 26-и не се разпилявайте с много задачи и ангажименти. Концентрирайте се над най-важното и като го свършите, започнете друго. Не напрягайте очите. Вечерта са вероятни ползотворни срещи. Поръчайте си сън, който да ви даде нужната насока. Обадете се на спонсори, може да бъдете включени в престижни програми. На 27-и Луната навлиза във вашия знак и образува конфликтен аспект със Слънцето. Внимавайте, не засягайте шефове и авторитети на болното им място. 28-и е комплексарски ден, още се лутате в избора си. В петък вече знаете какво искате и сте склонни да го постигнете на всяка цена. За вас се очертава тежък уикенд с промени в плана и намеренията. Съдбата ще ви среща с хората, с които не ви се иска да бъдете. Да не се разискват имотни отношения. Добре е в съботната вечер да поседите край огън и да подредите мислите си. В неделя е денят на кривите огледала. Нищо не е такова каквото изглежда. Нужна е обективна преценка, отказ да се следват илюзиите и чуждите съвети. Колкото по-малко контакти имате, толкова по-добре. В понеделник чакайте гости и гостувайте, насочете усилията си към работа на свой терен. Не се захващайте с чуждите проблеми и не позволявайте да ви убеждават да постъпите по един или друг начин. Всяко решение, което вземете, нека да е лично ваше, а не взето под натиск или диктовка. 26-и дава възможност да постигнете много независимо бариерите по пътя. Венера напуска вашия знак, а това ще позволи да изтрезнеете от едно любовно опиянение и да си дадете сметка за истинската стойност на връзката ви. На 27-и пътувайте, поемете умерени рискове, търсете нови партньори и обсъждайте новите дейности, които ще започнете в следващите дни. От 28-и планетата на търговската инициатива Меркурий тръгва директно. Още на 29-и ще се активизират големи фирми и потенциали. Който не захапе, ще го захапят. Не очаквайте да ви направят компромиси. Тълпата е неуправляема. В събота прекарвате приятни мигове с приятели в песни, танци и веселие. Ще се радвате на разбиране и желана компания, но и сами може да си прекарате чудесно. Вероятно е да получите предложение, което ще ви помогне да намерите по-добра и доходна работа. В събота ограничете двойнствените връзки, не си позволявайте лъжи, завоалирани действия и подражание на някого. Бъдете себе си и ще се радвате на успех. На 25-и важното е да се свърши до обед. След това навлизате в неблагоприятен и рисков период. До вечерта може да станете обект на изнудване или да направите неизгодно вложение и покупка. Лесно се влиза в мрежи за наивници. На 26-и проблемите ще са повече за родените във втората декада. Груповата инициатива ще зацикли, ще се появи някой, който ще насочва общите интереси в изгодна нему посока. Венера навлиза във вашия знак. Чувствата започват да влияят на разумната ви преценка. В живота ви може да се появи изкусител с много и примамливи обещания. Не подписвайте нищо и не давайте пълномощно в ръцете на непроверени хора. В момента сте генератор на идеи, които може да донесат пари и слава на този, който ги реализира. Не търсете съюзници и съдружници. От 28-и стартирайте нова дейност и бизнес проект. На 29-и старото се руши, започват реформи. Не може да се продължава по старому. Вероятни са остри сблъсъци на интереси.", "date": "2019.03.23", "title": "Седмичен хороскоп за 23-29 март"}
{"url": "https://www.monitor.bg:443/bg/a/view/aktrisata-ana-papadopulu-godinite-polojeni-usilija-se-otplashtat-160493", "text": "В бъдещия филм на Мариус Куркински имам честта да играя негова жена, казва в интервю за \"Монитор\" актрисата - Вече 4 години „Фортисимо Академия“ посреща публика над 16 години с цел да представи и запознае любителите на класическа музика не просто с музиката на даден композитор, а и с начина на създаване на определено негово произведение. Концертът е разделен на две части – в първата част с помощта на мултимедия връщаме зрителя във времето, в което е живял и творил композиторът, а след антракта се изпълняват самите произведения. Целта е да се даде един задълбочен поглед върху зараждането на конкретна творба. - За първи път и аз самата ще се запозная по-дълбоко с неговия живот и някои основни произведения като „Рапсодия в синьо” в изпълнение на великолепния пианист Людмил Ангелов. Ще бъдат представени и операта му „Порги и Бес”, арии от която ще изпълнят Вера Гиргинова и Валери Турманов, както и прекрасният „Американец в Париж” в изпълнение на Софийската филхармония под диригентската палка на Максим Ешкенази. - Валентин Ганев е един от най-желаните партньори на всеки от моите колеги. Имаш ли такъв човек до себе си на сцената, всичко се случва с лекота и радост. Много години играем заедно на сцената на Народния театър и това, че се срещаме и във „Фортисимо Академия“, е още един повод да науча нещо ново от него и да се насладя на големия му професионализъм. - Тъкмо обратното. Понеже самата аз не съм имала възможността да се докосна до класическата музика по този достъпен, интригуващ и завладяващ начин, както маестро Ешкенази и неговият екип го правят, сега оценявам колко важно и безценно е това, което вършат. За мен тази програма е едно от малкото смислени неща, които се правят за популяризирането на класическата музика сред децата и възрастните. Програма, която освен да образова, има за цел и да накара зрителите да се връщат отново и отново в зала „България”. Да обикнат класическата музика и да настроят сетивата ни. Това, че Софийската филхармония стои зад проекта, е огромна част от магията. Изключителни музиканти и големи магьосници! - Запознахме се преди 6 години, когато ме поканиха да стана част от семейството на „Фортисимо” и оттогава не сме спирали да работим заедно. Удоволствието да бъдем вече и приятели е голям бонус. - Когато получих наградата „Аскеер“ за поддържаща роля, той цяла вечер твърдеше пред всички, че съм взела награда за главна роля. Когато се опитах няколко пъти да го подсетя, че не е така, той се обърна и каза: „Как поддържаща, ти играеш само главни роли за мен! Значи е за главна!”. Много се смяхме. Не го убедих, така или иначе. - Зависи наистина от много неща. Няма конкретна музика, която постоянно да слушам. Настроението ми определя нуждата. - Предполагам годините положени усилия и точните роли в точно този момент. - Дълбочината и сложността на героите му. Вечните и непреходни терзания и търсения на човека. Демоните, които и тогава, и днес ни преследват с една и съща сила, и стремежът ни да пътуваме към нас самите с разрушителната мощ на урагани. - Има постоянно нови предизвикателства. Премиерата е на 3 и 4 април на Голяма сцена в Народен театър „Иван Вазов“. Както и на 6 и 7 април едно премиерно гостуване в любимия Пловдив. Следващите дати могат да бъдат проследени в афиша на театъра. - Сега тръгна по кината дебютният филм на Камен Донев „Уют“, където имам малко, но специално за мен участие. И догодина чакам с нетърпение новия филм на Мариус Куркински, където съм в главната женска роля и имам честта да играя негова жена. Беше голямо удоволствие да си партнирам с него. Засега е това. Но преди всичко – на 24 март от 19 часа в зала „България“ заповядайте на специалния образователен концерт за възрастни, посветен на Джордж Гершуин. С маестро Ешкенази, големия Людмил Ангелов и, разбира се, Софийската филхармония. * Ана Пападопулу е родена на 31 декември 1978 г. в София в семейство на медици * Завършила е актьорско майсторство в НАТФИЗ в класа на проф. Стефан Данаилов през 2000 г. * Три години по-рано дебютира в Народния театър с ролята на Ана в спектакъла на Александър Морфов „На дъното“ по Максим Горки, а след дипломирането си е поканена в първата ни трупа, част от която е и досега * Играе в спектаклите „Дон Жуан“, „Рицар на Светия дух“, „Наблюдателите“, „Лисичета“, „Дивата патица“, „Рибарят и неговата душа“ (в Театър 199) и др. * Снимала се е в много филми и сериали: „Писмо до Америка“, „Опашката на дявола“, „Патриархат“, „Светът е голям и спасение дебне отвсякъде“, „Мисия Лондон“, „Маймуна“, „Четвърта власт“, „Откраднат живот“ и др. Има 15-годишен син Богдан от брака си с режисьора Стоян Радев и 5-годишна дъщеря Бела от сегашния си партньор сценариста Александър Чобанов", "date": "2019.03.23", "title": "Актрисата Ана Пападопулу: Годините положени усилия се отплащат"}
{"url": "https://www.monitor.bg:443/bg/a/view/za-shofiorite-ot-25-mart-zapochva-remont-na-tri-syoryjenija-na-am-trakija-160504", "text": "От 25 март (понеделник) започва ремонтът в платното за Бургас на три мостови съоръжения на автомагистрала „Тракия“ - при 13-ти, 15-ти и 20-ти километър, съобщиха от Агенцията \"Пътна инфраструктура\" (АПИ). Виадуктите не са обновявани основно от построяването им преди повече от 30 години. При строителните работи движението ще се осъществява двупосочно в платното за София. За улеснение на трафика в края на работната седмица - в петък и в събота, в района на ремонтирания участък ще има две ленти в посока Пловдив и една - за София, а в неделя и в понеделник сутринта ще има две ленти за София и една за Пловдив. Предвижда се ремонтните дейности да завършат преди началото на активния туристически сезон. На трите виадукта ще бъде направен ремонт на пътните плочи, греди, дилатационни фуги и тротоарни блокове, хидроизолация, нова асфалтова настилка, маркировка, нови предпазни парапети и мантинели. Съоръжението при 13-ти км е с дължина 254 м, при 15-ти км - 322 м, а при 20-ти км - 400 метра. АПИ апелира шофьорите да карат разумно и да спазват стриктно въведената временна организация на движението по време на строителните работи. Ремонтът е наложителен и трябва да бъде направен, за да се пътува след това много по-удобно по обновените пътни участъци, се отбелязва в съобщението. През седмицата е започнал и ремонт на моста над река Тополница на АМ „Тракия“. До 30 април движението от 77-ми до 78-ми км в посока Пловдив се ограничава в активната и аварийната лента и се осъществява в изпреварващата лента. От 7 март движението по моста над р. Елшишка при км 89-ти на АМ „Тракия“ се осъществява двупосочно в платното за София, поради ремонт на платното за Пловдив. От АПИ съобщиха още, че утре движението по автомагистрала „Хемус“ в района на 14-ти км в посока София ще бъде в изпреварващата лента, а от 9.00 до 16.00 часа ще бъде ограничено движението в изпреварващата лента в отсечката между 20-ти и 21-ви километър в посока София на автомагистрала \"Тракия\".", "date": "2019.03.23", "title": "За шофьорите: От 25 март започва ремонт на три съоръжения на АМ „Тракия“"}
