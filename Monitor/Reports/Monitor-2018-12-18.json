{"url": "https://www.monitor.bg:443/bg/a/view/kupuvame-si-niva-7-godini-ne-ja-zastrojavame-152530", "text": "След придобиването на право на собственост върху земеделски земи, новият притежател на имота 7 години да няма правото да променя предназначението им да могат да ги застрояват. Това става ясно от написаното в проектозакона за собствеността, поземлените отношения и опазването на земеделските земи, публикуван за обществено обсъждане. Правилото не важи в случаите на влязъл в сила общ устройствен план на общината и за изграждане на важни обществени обекти. Седемгодишният на правото на собственост за съответните земеделски земи, с изключение на случаите на наследяване, когато срокът изтекъл за наследодателя се зачита в полза на наследниците. С предложения за обсъждане проект се предлагат и промени в други нормативни актове. Едната е в закона за фирмите регистрирани в офшорни зони да се запише такива дружества, контролираните от тях лица и техните действителни собственици да не могат да придобиват и да притежават право на собственост върху земеделски земи. Същото се отнася и за акционерните дружества, които са издали акции на приносител. Идентичен е режимът и за фирми, в които съдружници или акционери са чужденци или чуждестранни юридически лица от държави извън ЕС. Второто изключение от тази норма е при сключен международен договор между България и съответната трета страна или когато Земеделските земи от държавния поземлен фонд се предлага да могат да се отдават под наем или аренда без провеждане на тръжна процедура, когато са заети с трайни насаждения, върху тях има хидромелиоративни съоръжения, а също на земеделски стопани на възраст до 40 години или на приватизирани бивши държавни овощни разсадници. По същия начин ще може да се процедира и с нивите от общинския поземлен фонд, като това ще става предложение на кмета на общината и след решение на общинския съвет. В предложения за обществено обсъждане до 16 януари закон се предвижда още и в плановете за уедряване (комасация) да не се включват имоти, върху които е наложена ипотека, възбрана, или са обременени с други вещни тежести, или ограничени вещни права, за които се извършва делба, или са предмет на процедура по отчуждаване. Относно наемането на земеделска земя в проектозакона се предлага срокът на договора да не бъде по-дълъг от 10 години, като изключение се прави за площи за създаване и отглеждане на трайни насаждения, но не за повече от 30 стопански години.", "date": "2018.12.18", "title": "Купуваме си нива, 7 години не я застрояваме"}
{"url": "https://www.monitor.bg:443/bg/a/view/po-malkoto-zlo-ne-uspokojava-152580", "text": "Вярно е, че плащането на 77 млн.евро, вместо 330 млн.евро от наложената глоба си е успех на държавата в проточилите се близо две години преговори с Европейската комисия.Но това едва ли е успокоително. Първо, защото тези пари, трябва да бъдат платени в рамките на три месеца и не е за мислене на фона на нуждаешите се българи, как вместо да идат за тях, ще отидат другаде. Второ, тази глоба е нагледен пример колко безскрупулни могат да бъдат олигарсите и техните обслужващи маши, за да не се попречи на техните доноси в Брюксел.Добре е, че все пак е защитена националната сигурност и глобата е несравнимо малка с евентуалните бъдещи щети. Апетитите на търсещите реванш, обаче едва ли ще спрат. Те бяха добре подхранени политически и икономически от гуруто на бандитската приватизация Иван Костов по време на неговото управление.Този път номерът им очевидно не минава и се вижда на какво са способни. Но за да няма подобни коварни удари, сега е моментът държавата да покаже, че е по-силна от мафиотските попълзновения. Нужни са и енергични действия и инвестиции, в които Брюксел трябва да ни помогне, а не да ни санкционира. Защото, за да има свободен достъп до газовата мрежа, е добре преди това да има възможности за алтернативни източници. Няма оправдание за факта, че близо десет години след като Русия спря за известно време газа през Украйна, все още не функционират реверсивните газови връзки с нашите съседки. Добре е да се помисли и за възможностите на бъдещия ни газов хъб, така че през него да протече реална газ, а не да се използва само за фалшив политически натиск от големите играчи.", "date": "2018.12.18", "title": "По-малкото зло не успокоява"}
{"url": "https://www.monitor.bg:443/bg/a/view/74-ot-mladite-hora-ne-posjagat-kym-kniga-152576", "text": "74% от младите хора не посягат към книгата като източник на знания и емоции. Това сочат данните от Годишния доклад за младежта за 2017 г., който се изготвя от Министерството на младежта и спорта за всяка предходна година. Шоковата цифра за младежите, които не четат, е от проучване сред целева група 15-29-годишните. Така те са отговорили на въпроса „четете ли в момента на анкетата“. На годишна база данните са малко по-различни, но също толкова тревожни, се казва в доклада. Малко под половината – 44% от младите българи четат, но останалата половина от бъдещето поколение не се интересува от художествена и научна литература. Логично нечетящата половина са хора със средно или по-ниско образование, работещи от малки населени места. Само за една трета от тийнейджърите (29%) четенето е част от ежедневието, показва още проучването. Момичетата четат два пъти повече от момчетата. Като цяло 14% успяват да изчетат до 2 книги през годината, а 21% между 3 и 5 книги. Едва 16% от четящата половина прехвърлят над 6 тома. Младежите си купуват основно книги от книжарници и малко по-малко заемат от библиотека. 10% теглят текстове онлайн, това са повече млади хора от малките населени места, а книгите са основно безплатни. Телефонът е основният инструмент, който младите хора използват навсякъде, е изводът от проучването. Интернетът се ползва основно за социалните мрежи – 41%, за 29% той служи както за работа, така и за забавление, а едва 20% декларират, че им трябва за информация и знания. Очертава се интересна зависимост, че хората, които са удовлетворени от начина си на живот в по-голям дял четата книги за сметка на тези, които не са удовлетворени , казва се още в проучването. В него са използвани данни от Националния статистически институт, Евростат и други национални и международни проучвания.", "date": "2018.12.18", "title": "74% от младите хора не посягат към книга"}
{"url": "https://www.monitor.bg:443/bg/a/view/koj-shte-pazi-pazachite-152579", "text": "Борбата с корупцията и организираната престъпност у нас е един от най-важните приоритети за всяко правителство в последните десетилетия. Годините на демокрация минаха именно под лозунга за победа на държавата над сенчестите структури. А те дълго време под звуците на този лозунг още по-сигурно изпиваха капиталите й и ограбваха гражданите й, в полза на олигарси, удостоени с „първия милион“ по втория начин. Именно затова раждането на мегакомисия като антикорупционния орган КПКОНПИ бе естествено продължение на битката на властта срещу незаконно забогателите и корумпираните. Особено след като точно подобна структура успя да разрие Авгиевите обори на мафията в Италия. Законът, с който бе създадена КПКОНПИ, получи аплодисментите на Европа в последния мониторингов доклад. Самата комисия пък послужи за пример, че гражданската конфискация може да бъде работещ инструмент за всяка демократична държава. И резултатите не закъсняха. Видни олигарси се оказаха със запорирано имущество, за чиято конфискация се водят дела в съда. Логично активираха всичките си пионки да ги бранят и дори успяха да си издействат тълкувателно решение от ВКС, с което се слага прът в работа на комисията. Още по-логично парламентът спешно се намеси, за да попречи на незаконно забогателите да финтират за пореден път държавата и да завладяват територии и мръсни пари за нейна сметка и за сметка на гражданите й. Дотук добре. Как обаче да си обясним внесения почти веднага допълнителен законопроект, който дава още по-големи правомощия на комисията? Най-сериозното от тях е опцията отново да се появят вечни проверки – без давност. Проектът предвижда тя да спре да тече от момента, в който на сцената излезе КПКОНПИ. Има и още – в новия арсенал са предвидени опции като въоръжаване на агентите на антикорупционното звено, осигуряване на специален режим на движение на колите им, право да запечатват помещения и терени. А ако някой откаже да се яви пред КПКОНПИ – получава глоба и арест. А за да е сигурно, че няма да се изплъзне нито един незаловен „лош“, всички чиновници получават задължението да „пеят“ пред КПКОНПИ под угрозата от глоба. Тези бодри предложения да ви напомнят нещо? Да, извънредни правомощия. Правомощия, които могат да превърнат КПКОНПИ от един работещ инструмент за борба с мафията в Чрезвичайна комисия по Ленински тертип. И тук идва логичният въпрос кой ще пази пазачите? Същият онзи въпрос, който си задаваше и злополучният герой от филма „Обществен враг“. Към момента комисията е на отчет към НС, а целта на работа й е да раздаде възмездие за вече заграбеното, като по този начин постигне превенция в бъдеще. А не да бъде превърнат в безконтролен орган за саморазправа, над който е само небето. Защото ако днес създадем нови чекисти, утре ще се чудим кой ще ни пази от тях.", "date": "2018.12.18", "title": " Кой ще пази пазачите?"}
{"url": "https://www.monitor.bg:443/bg/a/view/georgi-gospodinov-i-milen-ruskov-zaroviha-tomahavkite-152575", "text": "Георги Господинов и Милен Русков публично заровиха томахавките по време на петата церемония по раздаването на наградите на Столична библиотека \"Писател на годината & Читател на годината\". Георги Господинов бе обявен за най-четен автор на художествена литература за 2018-а с \"Физика на тъгата\", \"Естествен роман\" и \"Всичките наши тела\", а миналогодишният носител на приза Милен Русков, който тогава спечели аудиторията с романа си „Чамкория“, трябваше да му връчи отличието. Двамата интелектуални опоненти излязоха на сцената и размениха помирителни слова. „Беше интересна гледка, нали?!“, обърна се към присъстващите Русков, който преди около малко повече от година бе подел офанзива в социалните мрежи срещу Господинов, характеризирайки го, най-общо казано, като изкуствено лансиран автор и маркетингов продукт. „Каквото и да съм говорил, Георги Господинов е добър писател. На полето на конкуренцията Заповядай“, подаде му наградата Милен Русков, допълвайки, че тя е заслужена и не е изненадан кой е лауреатът. „По Коледа стават чудеса“, с шега откликна Георги Господинов и обясни, че това отличие е много ценно за него, защото не се присъжда от специализирано жури, а го определя читателският интерес. „Срещата между книга и читател възпитава вкус, което днес за нашето общество е особено важно“, коментира Господинов и отбеляза, че наградата идва точно за 25-годишнината от публикуването на първата му книга – стихосбирката „Лапидариум“. „Обичайте българските писатели, докато са живи“, призова той. Водещият на церемонията, актьорът Стефан А. Щерев, нарече призьора „вечен физик на тъгата“. Малко след това, когато Милен Русков излизаше от залата, Господинов го задържа и двамата си стиснаха ръцете. Премирани бяха и подгласниците на Господинов – още неколцина най-четени в Столична библиотека съвременни български автори. Сред тях бяха Владимир Зарев, Алек Попов, Захари Карабашлиев, споменатият вече Милен Русков, Стефан Цанев, Михаил Вешим, Ивинела Самуилова, Розмари Де Мео, Неда Антонова, и – дали да се учудваме?! – Венета Райкова. Часове по-късно Фейсбук се появи вълна от негативни коментари за наградата на водещатата на „Папараци“. Белетристът Владимир Зарев, чийто най-нов роман „Чудовището“ се очаква да излезе през пролетта, си спомни младите години и разказа как навремето се е опитвал да бяга за здраве в парка. Срещу себе си обаче виждал също такива бегачи с измъчени лица и решил, че „18% сивият“ Захари Карабашлиев пък се позова при награждаването на несвършващия ремонт по „Графа“ пред Столична библиотека и апелира: „Нека всеки да започне ремонта от собствените си мисли“. Като най-четен автор на научна и научно-популярна литература за 2018 г. се наложи проф. Николай Овчаров с \"Един археолог пътешества по света\", \"Перперикон и околните твърдини през Средновековието\", \"Цар Калоян - пълководецът\" и \"Шифърът на Перперикон\", а като детски автор – издателката Божана Апостолова с авторската си поредица \"Малката Божана\". За читател на годината бе коронясана младата дама Христина Савова, заела от библиотеката за този период над 150 книги. Тя получи своя приз от ръцете на столичния кмет Йорданка Фандъкова. 10-годишната Ема Николова се оказа най-запаленият читател на детска литература, а Галина Бончева – най-активният виртуален ползвател на библиотечното богатство. Всички желаещи гости на тържеството имаха възможност да получат едногодишни безплатни читателски карти. Директорът на Столична библиотека Юлия Цинзова разкри, че през отиващата си година читателите им са се увеличили с 20 000 души, което опровергава клишето, че българинът не чете. Тя обеща по-добри условия за любителите на книгите, разширяване на филиала на библиотеката в Студентски град и активно използване на видеобуса, който посещава различни квартали на София.", "date": "2018.12.18", "title": "Георги Господинов и Милен Русков заровиха томахавките"}
{"url": "https://www.monitor.bg:443/bg/a/view/nad-1000-apteki-spirat-skypite-lekarstva-152569", "text": "Над 1000 аптеки ще откажат да отпускат скъпите лекарства по протоколи на Националната здравноосигурителна каса. Това съобщи за „Монитор“ председателят на Българския фармацевтичен съюз проф. Илко Гетов. Причината е намерението на касата да спре плащането по 2 лева за обработка на документите, което е трудоемка дейност, която губи време, поясни той. Аптеките в страната са общо 3600. От тях по договори с НЗОК работят 2200. Очаква се едва 500 – 550 да продължат да отпускат скъпите медикаменти, които се отпускат по протокол, но те са свързани по вертикала с търговците на едро и няма да калкулират загуби, поясни проф. Илко Гетов. В резултат най-засегнати ще бъдат хората от малките градчета и селата, тъй като скъпи лекарства ще се отпускат само в областните центрове и някои по-големи градове, допълни той. Надзорният съвет на здравната каса реши да спре стимулите за аптеките за отпускане на скъпоструващите лекарства и те да не получават по 2 лв. за обработка на протокол, съобщи след неговото заседание вчера зам.-министърът на здравеопазването Жени Начева. Тя припомни, че те нямат право на надценка за тези медикаменти, затова е отпускана сумата до момента. Според нея ако спре да заплаща тези пари, НЗОК ще спести 16 млн. лв., които могат да се насочат за плащане на скъпоструващи лекарства. Въпреки отнемането на бонусите фармацевтите и занапред няма да могат да формират надценка. Това означава, че отпускането на медикаменти по протокол ще бъде тотална загуба на средства и време за тях, коментираха от Българския фармацевтичен съюз. Начева бе категорична, че тези 2 лева на протокол няма да се заплащат от пациентите, но не обясни, кой ще компенсира загубите. За пореден път се опитват с административни мерки да ограничат достъпа до лекарства, защото аптеките нямат никакъв интерес да работят със скъпоструващите медикаменти, коментира още проф. Илко Гетов. Затова и масово те ще откажат договори за тези лекарства. Ако продължат да ги отпускат, те ще носят отговорност, но ще бъдат разпределителен пункт, който не получава нищо за тази си дейност, категоричен беше той. Фармацевти разказаха, че в повечето европейски страни аптеките не получават такива бонуси от осигурителните фондове, но стойността за обработката на протокол се поема от самия пациент. От Надзорния съвет на касата поясниха, че предстои среща с представители на фармацевтичния бранш за допълнително уточняване и обществено обсъждане на направените предложения за нормативни промени. В Надзорния съвет е обсъждана и идеята в случай на преразход в бюджета на НЗОК за лекарства, включително и над допустимите 5%, фармацевтичните компании да връщат разликата в касата. Зам.-министър Начева увери, че няма да има лимити на медикаментите за онкологично болните пациенти.", "date": "2018.12.18", "title": "Над 1000 аптеки спират скъпите лекарства"}
{"url": "https://www.monitor.bg:443/bg/a/view/cheteneto-e-cool-152567", "text": "Литературата е бавна медия, защото когато човек чете, той се връща към прочетения текст и осмисля сюжета, героите, ситуациите. Бавно. Това каза преди дни писателят Георги Господинов и настоя, че четенето трябва да се върне в обществото ни. Може ли, обаче да се върне нещо, което вече е претърпяло своето развитие и се движи със скоростта на светлината напред? Като че ли, голямата промяна дойде с Милениума. Изведнъж думите, като основен материал на литературата, започнаха да изскачат от екрани с различна големина. Когато „влязоха“ в телефона придобиха някакъв друг смисъл. После започнахме да ги заместваме с емотикони – усмихнати, тъжни, замислени и повръщащи човечета. После към човечетата прибавихме сърца, детелинки и всякакви животни и вещи. Накрая се появиха и кратките видеа, снимани от влогъри. Може ли да се върне класиката в четенето – един човек, една книга (независимо дали е на хартия или от електронен четец)? Не, може ли. Трябва. Защото литературата е бавната медия. Защото когато прочетеш една дума съчетана с други, и те произведат мисъл в главата ти, ставаш мислещ човек, а не консуматор на бързо движещи се картинки. В този ред на мисли, фактът че само две трети от младежите запитани - „четете ли в този времеви момент“, отговарят с „не“ е потресаващ. Всъщност, няма какво да се потрисаме, защото поколението Y, Z или както там се нарича, сме си го отгледали ние от поколението Х и преди него. Не всичко обаче е загубено. Оставя четящата половина, на която трябва да се опрем и която трябва с всички сили да насърчаваме. Четящите младежи ще заразят с примера си и някои от нечетящите, това е сигурно. Преди дни майка пусна във Фейсбук снимка на книжката, която момиченцето й второкласничка е взело само, по своя инициатива от библиотеката.И не просто я взело, а е прочело в междучасието, вместо да търчи на двора. Тя беше горда, а и приятелите й, заедно с нея. Ние, които сме си прочели двата вагона с книги, трябва да доближим книгата до децата, до тийнейджърите, до младите жени и мъже. Никога не е късно. Защото четенето е cool. Защото цялата история на човечеството от Гутенберг до Хироши Мураками е запечатана в книгите. И да се върнем пак на Георги Господинов. Неговото прозрение, че читателят е този, който „събужда книги, а събуждащият книги събужда светове“ е най-важният призив за да се върне четенето в нашето общество. Дори и да сме забравили това, трябва да си го припомним. Трябва да го припомним и на децата, а не просто да отчитаме лошите класации и потресаващите проценти. Това е общо задължение.", "date": "2018.12.18", "title": "Четенето е cool"}
{"url": "https://www.monitor.bg:443/bg/a/view/london-pravi-brekzit-bez-sdelka-raboten-prioritet-152566", "text": "Лондон прави Брекзит без сделка работен приоритет Британското правителство заяви, че подготовката за евентуално излизане на Великобритания от ЕС без споразумение ще бъде \"работен приоритет\", предадоха световните агенции. Според кабинета Великобритания ще започне да осъществява планове за Брекзит без сделка, а обществеността и бизнесът трябва да се подготвят за тази възможност. Министрите се съгласиха, че е дошло време да се засили подготовката за Брекзит без сделка, каза правителствен говорител. По думите му обаче излизането на Великобритания от ЕС през март догодина със споразумение продължава да бъде най-вероятният сценарий. \"Правителството се съгласи, че след като до излизането от ЕС остават само малко повече от три месеца, вече сме достигнали момента, при който е необходимо да засилим своите приготовления. Това означава, че вече ще задействаме останалите елементи от нашите планове за случай без сделка\", заяви той. Министърът за Брекзит Стивън Баркли също каза, че трябва да има готовност за вариант без споразумение. \"На правителственото заседание днес ние се съгласихме, че подготовката за \"без сделка\" ще бъде работен приоритет в правителството, но нашият цялостен приоритет остава осигуряването на сделка\", заяви той. Според него възможността за внезапен Брекзит би трябвало да бъде възприемана доста по-сериозно от фирмите. По думите му \"едно отговорно правителство се подготвя за възможността да напуснем без сделка\". Министърът на отбраната Гавин Уилямсън каза, че около 3500 войници ще бъдат в готовност да помогнат на правителството да се справи с евентуален хаос в случай на Брекзит без сделка. Междувременно Баркли коментира, че Великобритания не може да отмени задействането на член 50 от договора на Европейския съюз като времена мярка. По-рано този месец Съдът на ЕС постанови, че Великобритания може да се откаже от решението си за излизане от общността, без да иска съгласието на другите страни членки. Евентуално удължаване на задействания съгласно член 50 процес на излизане от ЕС обаче ще изисква одобрението на останалите държави от общността. Попитан от депутат дали има обстоятелства, при които правителството може да отмени временно задействането на член 50, докато се подготвя за Брекзит без сделка или се стреми да получи по-добро споразумение от ЕС, Баркли отговори: \"Това, за което съдебното дело беше ясно, е, че не може да има отмяна като временна мярка.\"", "date": "2018.12.18", "title": "Лондон прави Брекзит без сделка работен приоритет"}
{"url": "https://www.monitor.bg:443/bg/a/view/obezumjal-student-vilnja-s-noj-i-porjaza-dvama-policai-152572", "text": "Двама полицаи от Стара Загора са настанени в болницата с порезни рани след екшън с обезумял студент от Тракийския университет. Той разбил с аварийния чук стъкло на автобус и скочил в движение на пътя. Инцидентът с 25-годишния второкурсник от специалността „Рехабилитация“ при Медицинския факултет Николай Фердов е станал около 17,00 часа в понеделник. Младежът пътувал с автобус на фирма „Дорис“ от София за Сливен. Екшънът се е разиграл близо до някогашния химически комбинат АТЗ край Града на липите. Неочаквано за пътниците младият мъж скочил от седалката и започнал да крещи несвързано, след което успял да разбие едно от стъклата и почти в движение скочил на асфалта. Шофьорът набрал телефон 112 и поискал съдействие от полицията. На мястото за броени минути се отзовали 7-8 патрулни коли. Започнало преследване на Фердов из околните ниви и лозя. Когато няколко полицаи го настигнали и обградили, той извадил сгъваем нож и започнал да нанася безразборно удари към униформените. Двама от полицаите са с наранявания по лицето и темето, третият е с усукана колянна връзка, но няма опасност за живота им. След задържането на студента той е прегледан от дежурен психиатър, който го е насочил за настаняване в специализираната психиатрична болница в Раднево. По-късно обаче осведомени източници съобщиха, че Фердов не е настанен в психиатричната болница, а е хоспитализиран в клиниката по реанимация на старозагорската болница. Причината е нов инцидент. Към 22,00 часа в понеделник, докато е бил воден от полицаите с белезници на скенер, студентът скочил през затворен прозорец и се е потрошил върху бетонна козирка етаж по-долу. По спешност му е била направена животоспасяваща неврохирургична операция, след което с опасност за живота е в реанимацията. Не са констатирани следи от алкохол или дрога в кръвта му. Полицията и прокуратурата в Стара Загора не обявиха за втория инцидент с обезумелия студент. Според информирани източници майката на Николай съобщила, че синът й не е имал преди  подобни изпълнения. Преди три-четири дни обаче нещо се отключило и започнал да се държи агресивно, дори посегнал да я удари. Състуденти на Фердов се въздържат от коментар, но не крият, че и друг път се е случвало „да не го слуша главата“. Младият мъж не е криминално проявен, няма данни да е употребявал наркотици, не е търсил психиатрична помощ. Като ученик е тренирал лека атлетика и дори е участвал в национални състезания, установи репортерска проверка. От полицията отричат при буйството си в автобуса Фердов да е крещял ислямистки призиви, той не е имал и огнестрелно оръжие в себе си. Произшествието е станало буквално броени минути след качването му в автобуса от автогарата в Стара Загора. Образувано е досъдебно производство за причиняването на телесни повреди на полицаи при изпълнение на служебните им задължения, предстоят разпити на свидетели, ще бъдат извършени експертизи, обяви говорителят на старозагорската районна прокуратура Надежда Белчева.", "date": "2018.12.18", "title": "Обезумял студент вилня с нож и поряза двама полицаи"}
{"url": "https://www.monitor.bg:443/bg/a/view/proverkite-za-nezakonno-imushtestvo-s-kraen-srok-152578", "text": "Парламентът най-вероятно ще сложи краен срок, при това задължителен, на проверките за незаконно придобито имущество, които извършва Антикорупционната комисия (КПКОНПИ). Промените за това вече са внесени за разглеждане от депутата от ДПС Хамид Хамид, според когото се очаква те да срещнат подкрепа на утрешното заседание на правната комисия от мнозинството както в звеното, така и след това и в парламентарна зала. На заседанието ще бъдат разгледани промените в антикорупционния закон, които бяха внесени по спешност в парламента от депутата от ГЕРБ Данаил Кирилов след тълкувателното решение на ВКС, поискано от скандалния шеф на съда Лозан Панов. Решението на върховните съдии предизвика хаос, тъй като крие риск с него от конфискация на имуществото си да се разминат олигарси като Цветан Василев и Иво Прокопиев. Рискът се оказа реален, особено след като се стигна до прекратяването на дела за конфискация именно на база тълкувателното решение. За да се пресече опитът на Панов да пренапише закона с помощта на част от съдиите във ВКС, се Те вече бяха приети на първо четене от депутатите в пленарната зала, но днес ще бъдат спешно прецизирани. Основно заради възникнали притеснения, че може да се стигне до налагане на нов статут на „вечен проверяван“. По предложение на Хамид сроковете, в които Антикорупционната комисия ще трябва да приключва своите проверки, няма да са инструктивни, както бе прието на първо четене. Текстът беше записан по този начин най-вече заради бавещи се отговори от чужди държави по проверки, назначени от КПКОНПИ. „Това предложение обаче възбуди доста обструкции, защото сам по себе си този текст превръща проверките във вечни. Те могат да си текат произволно дълго време и фактически да няма срок за приключването им. Затова и на заседанието на комисията миналата седмица, и по време на дискусиите в зала казах, че ще внесем текстове, които да предвиждат сроковете да са преклузивни (бел.р.задължителни ), но в същото време ще ги увеличим, за да помогнем на КПКОНПИ да извършва проверките. Считаме, че Депутатът уточни, че в промените не е изрично записано преклузивен, но нямало и нужда, защото при изрично поставен срок съдът би трябвало да го тълкува като задължителен. „Но ако се наложи, ако има неясноти, на заседание на комисия ще предложа такъв запис, за да не дадем възможност за нови тълкувания на някого“, заяви той. Друга промяна, която най-вероятно ще бъде направена още на днешното заседание на правната комисия към НС, ще бъде да се прецизира текстът, предвиждащ промените да влязат в сила със задна дата – от 23 януари 2018 г. Тогава влезе в сила и новият антикорупционен закон, с който беше създадена мегаантикорупционната комисия и беше отменен предният закон за гражданска конфискация. Любопитното е, че именно за отменения закон беше тълкувателното решение на ВКС. Проблемът обаче е, че пак по него са стартирани и най-големите дела за конфискация на имущество, което пък затруднява настоящата работа на комисията и заплашва с риск от прекратяване 300 дела. Именно затова се предвиждаше промените да влязат в сила със задна дата, но според Хамид това може да се направи и без да се записва изрично ретроактивно действие. „Мисля, че ще стане спор и на второ четене в комисия, и в зала, за ретроактивното действие. В същото време вторият параграф на същия текст казва, че заварените случаи не се довършват по досегашния ред, а по реда на тези изменения“, обясни депутатът, като посочи, че този текст е достатъчна гаранция, за да се елиминира опасността от спиране на вече стартирани производства по конфискация. В началото на тази седмица бяха внесени и други промени в антикорупционния закон, които носят парафите на Хамид и шефа на правната комисия към НС Данаил Кирилов. Те предвиждат увеличаване на правомощията на КПКОНПИ, като в същото време облекчават комисията от проверка на имуществените декларации на общинските съветници, за да не бъде зарината с работа и по тях. Друг от текстовете пък беше свързан отново с възможността да се създаде статут на „вечен проверяван“, тъй като предвиждаше Хамид обаче бе категоричен, че тези изменения няма да бъдат разглеждани по спешност от парламента, а ще бъдат обсъдени от депутатите чак след като минат широк обществен дебат с правозащитни организации и представители на самата КПКОНПИ, за да стане ясно дали имат подкрепа в обществото. „Спешността на първите промени в закона беше наложена от тълкувателното решение, където съдът стигна малко по-далеч от това само да тълкува. Смятаме, че с него се промени самият закон и беше извършено тълкуване против мотивите, с които Народното събрание одобри текстовете“, поясни Хамид, като допълни, че общият му законопроект с Кирилов има по-технически характер и нищо не налага да бъде приет в бърз порядък. - Новият законопроект е по-скоро технически, но и доразвива някои правомощия на КПКОНПИ. Там има текстове, които Народното събрание пое ангажимент да изчисти. Например текстът за декларациите на общинските съветници. Големият спор е дали те са висши публични лица и има ли смисъл да бъдат проверявани от тази комисия или от съответните антикорупционни звена, които са към самите общински съвети. Мисля, че с този текст освобождаваме КПКОНПИ да се занимава с висшите публични длъжности, а не да бъде задръствана от проверка на декларациите на общинските съветници. Макар да съм подписал текстовете като вносител, има такива, които са дискусионни и ще трябва да бъдат обсъдени. Има някои текстове, с които няма как да се съгласим, макар че съм ги подписал като вносител. Именно затова ще направим сериозно публично обсъждане. Ще вземем мнението и на правозащитни организации, и на КПКОНПИ. Нищо чудно по време на това обсъждане, както и на дебатите в комисия, някои текстове да отпаднат, а други да бъдат видоизменени. - Да, тази норма трябва добре да се прецизира, защото по закон има абсолютна давност, след изтичането на която производството се погасява, независимо че има висящи проверки. Смисълът на давността все пак е, че мотивира самите проверяващи органи да работят бързо и качествено. Тя е гарант да няма вечно проверявани лица в безкраен период, защото знаете, че гражданите нямат задължение да пазят за по-голям срок своите документи, а те може и да бъдат загубени. - Да, но не случайно от определена фаза на досъдебното производство – при повдигане на обвинението, прекратяването става с определение на съда. Т.е. законодателят е предвидил такава хипотеза в законодателния процес. Мисля, че това е достатъчна форма на гаранция и тя е фиксирана от наказателния процес. - Мисля, че борбата срещу корупцията е общ консенсус. Там няма групи, които биха се обявили против нея. По-скоро има групи, които виждат тази борба по по-различен начин и с други средства. Мисля, че текстовете ще бъдат подкрепени и с общи усилия и малко поправки и редакционни намеси законопроектът ще мине и на второ четене.", "date": "2018.12.18", "title": "Проверките за незаконно  имущество с краен срок"}
{"url": "https://www.monitor.bg:443/bg/a/view/iskame-ot-ek-oshte-80-mln-za-ohranata-na-granicata-obzor-152571", "text": "България иска нови 80 млн. евро от ЕК за охраната на границата. Това стана ясно от коментар на премиера Бойко Борисов във Виена, след срещата на високо равнище „ЕС-Африка“, в която самият той участва. Министър-председателят поясни, че по-рано през деня във вторник отново е говорил по темата с шефа на ЕК Жан-Клод Юнкер. Веднъж вече получихме 150 млн. евро, сега искаме още малко, защото искаме още по-добре да се справяме през следващите години, каза Борисов. Премиерът коментира и глобата в размер на 77 млн. евро, която Брюксел възнамерява да наложи на БЕХ, „Булгаргаз“ и „Булгартрансгаз“ вследствие на жалбата заради техническите ограничения за вноса на газ, с обвинение в злоупотреба с монополно положение от Газовия барон Сашо Дончев. Вече стана ясно, че след приключването на образуването преди години дело, страната ни ще трябва да плати сумата в рамките на три месеца след налагането на санкцията заради Дончев, който всъщност се бе окопал с благословията на Иван Костов в позицията на монополист с укрепването на входа и изхода на тръбата, за да пълни джоба си с тлъсти печалби от руското синьо гориво и се радваше на разчистен пред себе си път за масово газифициране на битовите потребители. От думите на Борисов, чийто първи кабинет обаче врътна кранчето на олигарха стана ясно, че той и шайката около него, която най-вероятно е искала приватизиране на газопреносната мрежа, е сбъркала в сметките. Премиерът припомни, че именно ЕК, която определила минималната в случая глоба, ни препоръчва да приватизираме тръбите, като вече са се водили тежки преговори, продължили повече от 2 години. „Няма друг вариант. Това са европейските правила-навсякъде са приватизирани, нашите не са. Нашето усещане за собствеността на газопреносната система е, че ако не е собственост на българските граждани и на българската държава, би било предателство“, аргументира се Борисов. Той даде да се разбере, че обратното решение би означавало чужди компании да влезнат и да завземат държавната собственост на газпореносната ни система. В тези приватизационни конкурси да дойдат най-големите руски, турски и какви ли не компании. И заглавията какви щяха да бъдат: „Борисов дава тръбите на България?\", коментира още министър-председателят. В тази връзка той уточни, че е поискан мандат от НС да се водят преговори с комисията, което е било прието със 100% мнозинство. Въпреки че според запознати приближеният до кръга „Капитал“ и задкулисието ексенергиен министър Трайчо Трайков, който е и подсъдим за аферата „ËVN” заедно с бившия си колега в МС Симеон Дянков и олигарха Иво Прокопиев, не е позволил на БЕХ да реагира на жалбата, подадена от собственика на „Овергаз“. Свалихме ги на 150 млн., 140 млн., а сега последно на 77 млн. евро, посочи Борисов. И допълни, че всичко останало би означавало приватизация на газопреносната ни система. Борисов се върна повече от 20 годни назад, припомняйки първите опити да бъде поставена ръка върху мрежата: „Помните още Жан Виденов, Рем Вяхирев, „Топенерджи” искаха да купят тръбите. Тогава просто го помляха Жан Виденов заради едно от правилните му решения-не даде тръбите.”. Във връзка с форума във Виена премиерът изтъкна, че досега Черният континент е бил подценяван много от Европа. Целта на срещата била да се насърчи частният сектор да инвестира повече в Африка и да се повиши нивото на образованието. Той поясни, че до 2022 година ЕК трябва да събере във Фонд „Африка“ 43 млрд. евро. Борисов не пропусна да отбележи, че природните ресурси на Черния континент са били „безпощадно изсмуквани” от европейски държави в колониалните времена-процеси, в които нашата страна не е участвала. „България не е била колонизатор, но сме в ЕС и сме съпричастни“, подчерта премиерът, който на самия форум заяви, че сме свидетели на дигитализирането на икономиката в цял свят, което специалистите дефинират като индустриалната революция. По думите му като всяка революция и тази носи много възможности, но и предизвикателства за пазара на труда и икономиката. Именно в тази посока в следващите две години България щяла да инвестира 50 млн. евро от европейските програми за дигитализацията на средното образование. Енергетика пък бе сред темите, които по-късно във вторник премиерът обсъди и с държавния секретар на САЩ Майк Помпео по телефона. В разговора, за който настоял Помпео двамата коментирали диверсификацията и развитието на проекта за газовия хъб „Балкан“, както и инвестициите и сътрудничеството в областта на сигурността и отбраната, съобщиха от „Дондуков“ 1. Премиерът уверил, че България стриктно изпълнява ангажиментите си към НАТО и припомнил ангажимента ни разходите за отбрана да достигнат до 2% от БВП до 2024 година, както и за отделяне на повече инвестиции във въоръжение и оборудване.", "date": "2018.12.18", "title": "Искаме от ЕК още €80 млн. за охраната на границата (ОБЗОР)"}
{"url": "https://www.monitor.bg:443/bg/a/view/na-planina-pochivat-tezi-koito-praktikuvat-zimni-sportove-152577", "text": "На планина ще почиват българите, които практикуват зимни спортове. Това са над 650 хил. души или 12%, планират да ходят на почивка през тази зима в българските курорти, сочат данни от изследване на „Тренд”, съобщи бТВ. 79% от анкетираните не планират да почиват на планина. Близо всеки десети декларира, че все още не е решил. Липсата на пари е основна причина българите да не ходят на почивка през зимата – 69%. Три на сто не възнамеряват да почиват тази зима. Сред другите причини са здравословно състояние, семейни причини или че не могат да си вземат отпуск. На въпроса от колко време не сте ходили на планина – 23% посочват повече от 20 години. 16% отбелязват – повече от 10 години. От зимните курорти най-предпочитан е Банско, следван от Боровец и Пампорово. Планината над столицата – Витоша е чак на осмо място в класацията. Само 2% са отговорили, че тази зима ще почиват там.", "date": "2018.12.18", "title": "На планина почиват тези, които практикуват зимни спортове"}
{"url": "https://www.monitor.bg:443/bg/a/view/stolichani-iskat-punktovete-za-vtorichni-surovini-da-sa-izvyn-grada-152570", "text": "Пунктовете за вторични суровини да се изнесат извън града. Това са поискали жителите на столичните райони „Красна поляна“ и „Овча купел“от екоминистъра Нено Димов. Той се срещна с граждани, за да обсъди замърсяването на въздуха в София, съобщиха от пресцентъра на ведомството. Гражданите са поискали и да се поставят измервателни станции в кварталите, които да следят за качеството на атмосферния въздух. Министър Димов е представил внесените от МОСВ в парламента промени в Закона за чистотата на атмосферния въздух, с които се цели въвеждане на стандарти и спиране от пазара на твърди горива за битово отопление с високо съдържание на сяра и пепел и въвеждане на нови изисквания за качеството на дървесината за огрев.  По отношение на горенето на отпадъци министърът е подчертал, че и в сегашното законодателство е забранено изгарянето на отпадъци като гуми и стара дограма. Подготвени са промени в Закона за управление на отпадъците, с които се цели обхващане и на текстилните отпадъци от системите за оползотворяване и рециклиране. Министърът е поел ангажимент за търсене на нормативно решение за изнасяне на пунктовете за изкупуване на отпадъци извън жилищните райони. Що се отнася до измервателните станции, министър Димов е посочил, че общинските власти имат възможност да изградят мрежа от измервателни станции.", "date": "2018.12.18", "title": "Столичани искат пунктовете за вторични суровини да са извън града"}
{"url": "https://www.monitor.bg:443/bg/a/view/povdignaha-obvinenie-na-zahari-chernev-kojto-pregazi-policaj-152573", "text": "Повдигнаха обвинение на шофьора, който блъсна с кола полицай и избяга. Захари Чернев ще отговаря за причиняване на тежка телесна повреда, за което законът предвижда от 3 до 12 години затвор, съобщи bTV. Прокуратурата ще настоява Чернев да остане за постоянно в ареста. Пред криминалистите той обяснил, че е в условна присъда, а колата която карал била с номера от друг автомобил и нямал книжка – за това решил да избяга. Беглецът се крие първо в столичния квартал „Дружба” при приятел. Съседи подозират, че Захари идвал редовно в блока за наркотици. Преди да арестува Захари, полицията е претърсила множество адреси в София. „Това е от тези младежи, които са гледали много филми. В залата по цял ден се тренира, пият се анаболи и стероиди, правят си татуировки и той си мисли, че вече е един завършен гангстер”, обясни Ангел Бандъков от Криминална полиция - СДВР. В четвъртък съдът ще решава дали да остави Захари Чернев за постоянно в ареста. А тази сутрин раненият полицай беше опериран и остава в тежко състояние.", "date": "2018.12.18", "title": "Повдигнаха обвинение на Захари Чернев, който прегази полицай"}
{"url": "https://www.monitor.bg:443/bg/a/view/koledata-nevyzmojna-v-golemite-gradove-152574", "text": "Инвеститори се отказват да наемат общински пространства в големите градове за коледни базари. Проверка на „Монитор“ установи, че хората не припознават празнични изложения като място, на което да изпият чаша греяно вино, а като магазини за коледни играчки. Най-популярният базар и през тази година е немският в центъра на София. В продължение на месец в градската градина столичани и гости на града имат възможност да се насладят на вкусни коледни сладкиши, топли напитки и греяно вино. „Базарът включа 36 къщички, като от тях 4 са за благотворителна дейност, а от останалите 32 се извършва търговска дейност“, обясни кметът на район „Средец“ Мария Ачкова. Организаторът на изложението ще трябва да плати В районната администрация обаче не водят статистика колко души годишно посещават базара. За шеста поредна година и в „Красна поляна“ се провежда коледен базар. Там наемът на къщичките варира от 600 до 800 в зависимост от големината на постройките. Годишно се посещава от 10-12 хиляди души. Столичната община бе предвидила и базар на бул. „Евлоги и Христо Георгиеви“, но по думите на кмета на „Оборище“ Васил Цолов не се е състоял заради липса на интерес. Цените на къщичките и сергиите в София се определят от заповеди на районните кметове. В Пловдив за пръв път от няколко година няма да се преведе немски базар пред общината. В Русе пък предпочитат коледния базар в Букурещ. Повечето русенци ходят семейно или с малка компания, но някои предпочитат услугите на туроператорските фирми, които предлагат евтини еднодневни екскурзии за обиколка на града и пазаруване. В Стара Загора също не успяха да организират базар, който да привлече интереса на гражданите. в навечерието на Коледа насред централния градски парк „Пети октомври“. В тях се продават топла скара и греяно вино, ръчно изплетени ръкавички и шапки, украса за елхи и сувенири. Наемът на всяка от къщичките е 600 лв. за месец, коментират преборилите се на търга, обявен от общината. Хората недоволстват поради почти пълната липса на купувачи, причината е проточилият се ремонт на централната градска част, който кара пешеходците да избягват района. В Шумен пък се оказа проблем ветровитото време и пазаруването по интернет. Силното течение на пл. \"Освобождение\" и по продължението на бул. \"Славянски\" с участието на интернет и онлайн търговията издухаха почти напълно коледните базари от пейзажа на Шумен през последните години. Тази година пред сградата на Драматичния театър около украсената естествена елха в зелените площи са поставени осем павилиона, като за единия от тях не са е е намерил наемател и е напълнен със сурвакници за декорация. „Базарът е по-скоро символичен, да създаде някакво настроение, отколкото с традиционното си предназначение за предпразнични покупки“, обяснява зам.-кметът на Шумен по стопанските дейности Росица Антонова. И тази година във Варна коледно-новогодишен базар е централният площад „Независимост“. Там общината е монтирала 12 къщички, в които традиционно се предлагат сувенири, храна и греяно вино. За използването на тротоари, площади и уличното платно за търговска дейност на открито, включително и разполагането на маси, столове и витрини, във Варна се събират такси според сезона и зоната на търговия. Градът е разделен на 4 зони, като за настоящия зимен период в първа зона – център цената е За втора зона – разширен център се плаща 0,96 лв. на кв. м. за ден и 17,40 за месец, в трета зона – 0,90 лв. за ден на кв. м. и 15,50 лв. на месец. В четвърта зона - крайните квартали – 0,85 лв. на кв. м. за ден и 14 лева на месец. В случаите на разполагане на търговски обекти с по-голяма квадратура от обявената и платена в общината или извън одобрената схема, търговците заплащат обезщетение в троен размер от таксата за тротоарно право. Другият ни морски град е с два базара. Тържищата се намират на две възлови места в центъра на Бургас и се провеждат всяка година. Първият Коледен базар е на площад \"Тройката\" и вече работи. Освен частните търговци, на площада има къщичка на общинското социално предприятие \"Морски знаци\". Там се продават коледни сувенири и подаръци, изработени изцяло от естествени материали. Наемателите заплащат по 25 лева на кв.м месечно. Някои са платили за две седмици, други за месец, но има и такива които ще останат до края на февруари. Общата наета площ от търговците е около 200 кв.м. Доста по-изгодни са наемите на втория коледен базар, който е разположен на площад \"Св. Кирил и Методий\". Там търговците плащат по 16 лв. на кв. м от заетата площ. Там също са разположени 7 частни фирми върху приблизително същата площ. В търновския парк Марно поле са изложени 25-те къщички, които предлагат уникални ръчно изработени подаръци, коледна украса, играчки, сувенири, произведения на художествените занаяти, сезонни стоки, захарни изделия, кулинарни изкушения, вина, пелин и месни деликатеси. Базарът се организира от Туристическия информационен център. Наемателите на къщичките заплащат 900 лв. с ДДС за да ги ползват в продължение на месец. Не всички павилиони обаче се отдават срещу заплащане. Някои от тях са дадени безвъзмездно за потребителите на социални услуги и за извършване на благотворителни акции. В Добрич коледните дейности се осъществяват върху 9 места по 6 кв.м, 4 места по 12 кв.м и 10 места по 2 кв.м за търговия с картички и сурвакници, изрично посочени в схема на разполагане, утвърдена от главния архитект на общината. Таксата за ползване на мястото е 1 лв. на кв.м на ден. Базарът на Панагюрище е на централния площад. В петте дървени къщички, направени по подобие на павилионите в немските базари, от сутрин до вечер се предлагат ръчно изработени подаръци бижута, коледна украса, сувенири, играчки и др.", "date": "2018.12.18", "title": "Коледата невъзможна в големите градове"}
{"url": "https://www.monitor.bg:443/bg/a/view/reklamirame-rozovoto-maslo-vyv-vietnam-152568", "text": "Това каза шефът на рекламния отдел в българското посолство във Виетнам Даниел Добрев, цитиран от новинарския сайт vietnamnet.vn. По негови думи целта е да се покаже качеството на продукта и на производството, за да може той да се популяризира. Страната ни е световноизвестна с продуктите си, по-точно с козметиката, която съдържа розово масло - това са парфюми, кремове за лице, тяло или ръце, както дори бонбони. По думите на Добрев качеството и цените на стоките са добри. „Целта ни е да покажем на виетнамските си партньори колко добро е качеството на съставките“, коментира още шефът на рекламния отдел.Засега сме представили продуктите в столицата Ханой, а също и Сапа, Мокчу, Далат. Българският представител изрази готовност да си партнира с редица азиатски компании, сред които виетнамски, тайландски и южнокорейски.", "date": "2018.12.18", "title": "Рекламираме розовото масло във Виетнам"}
{"url": "https://www.monitor.bg:443/bg/a/view/uchenici-se-natroviha-na-prednovogodishno-parti-ot-zavedenieto-otrichat-vina-152556", "text": "Десетки варненски ученици са получи хранително натравяне след предновогодишно парти в местно заведение. Пострадалите деветокласници са от Пета езикова гимназия „Йоан Екзарх“, алармира майката на едно от децата. Според Славина Жекова, в събота децата били на празненство в ресторант „Тейсти” на улица „Опълченска”, за което платили куверт от 12 лева. Там им сервирали коктейлни хапки, изработени от външна кетърингова фирма.  В неделя повечето от учениците получили едни и същи симптоми - болки в корема, главоболие и повръщане. Едно от децата е постъпило в болница. В понеделник, от около 100 деца, присъствали на партито, като след това на училище успели да отидат само 30, а останалите се оплаквали от неразположение. Освен, че децата са консумирали развалени хапки, по време на празненството дисководещите са пушили в заведението, каза още Жекова в ефир на Дарик-Варна. От сутринта служители на Областната дирекция по безопасност на храните проверяват обекта, в който е бил приготвен кетъринга за партито, след което 64 ученици са получили хранително натравяне, обясни шефката нана началникът на ОДБХ в морския град, д-р Златина Димова. Съвместни екипи на Агенцията по храните и на Регионалната здравна инспекция проучват случая. Правят се и изследвания на децата и учителите от ГПЧЕ „Йоан Екзарх“ във Варна, които са получили оплаквания през изминалите дни. Правим обследване на всичко, което се е случило, уточни д-р Димова. На място инспекторите установили, че има разминавания между посочените от децата и учителите храни, които са консумирани и това, което твърдят, че са приготвили от фирмата. Уточняват се вида на храните и суровините, които са използвани за партито, като  резултатите от взетите проби ще покажат най-ясно какво точно се е случило. Очаква се първите проби, взети в клуба, да станат ясни най-рано в сряда следобед. Взети са и проби от обекта, в който се приготвя кетъринга. Ще бъдат изследвани и служителите, приготвили храната. Тъй като клубът е предоставял само помещението и напитките, а храната е доставена и сервирана в съдове за еднократна употреба, вниманието на контролните органи е насочено предимно към предприятието за кетъринг. Първите проби, които служителите са взели, трябва да покажат има ли наличие на стафилококи. За тях се изисква по-малко време – до 48 часа. За да е краен и точен анализът за салмонела обаче, са нужни поне 3 дни. Организаторите на партито не са били длъжни да уведомяват компетентните органи за вида на кетъринга, коментира още за Радио Фокус- Варна директорът на Областната дирекция по безопасност на храните. Единственото изискване в такива случаи важи за лагери и тържества, при които децата трябва пътуват в други области. За по-голяма сигурност, както на отговорните институции, така и на родителите обаче, предстои да бъде обсъдено въвеждането на местни правила, посочи д-р Димова. Тя обясни, че въпросът предстои да се отнесе до представителите на Регионалната здравна инспекция и Община Варна. Идеята е, дори при организирането на празненства в града, училищата да уведомяват компетентните органи, а храните да са съобразени с изискванията в нормативната уредба. Вчера главният готвач „Тейсти“, коментира пред сайта varna24.bg, че той лично не поема ангажимент да готви за деца, поради рисковете. Затова е поръчана храна от кетъринг фирма „Сладки изкушения“. „Аз не поемам ангажимент да готвя за деца, защото в такъв случай в хладилника трябва да има проби от всичко, което се приготвя за тях. Пробата стои 24 часа, но в нашата кухня няма условия за приготвяне на кетъринг. Затова решихме да поръчаме хапките от друга фирма, която е една от най-добрите във Варна, с които работим. От 16 години са на пазара, имам им пълно доверие. Хапките бяха с луканка, кашкавал и сирене, шунка, млечен мус, негърчета имаше също, нямаше яйчени продукти, нищо, което да е рисково. Ние също ядохме от тези хапки. Вече идваха инспектори от РЗИ и БАБХ и проверяваха персонала. Друг е въпросът обаче дали тези младежи не са употребили алкохол и наркотици, извън заведението. Често излизаха на тумби навън. Ясно е, че никой няма да признае пред родителите си. Добре е да се вземат проби и за това, преди да се хвърли вината върху храната. Така, че заведението ни няма абсолютно никаква вина, не мисля че и фирмата с кетъринга има. Всички плата, самата посуда си беше стерилизирана. Ние тук им сервирахме в пластмасови чашки и чинийки. Недоумявам каква е причината, но много искам да разбера и с нетърпение очаквам да приключи разследването на РЗИ и БАБХ, за да кажат какво се е случило“, казва още главният готвач на „Тейсти“.", "date": "2018.12.18", "title": "64 ученици се натровиха на предновогодишно парти, от заведението отричат вина"}
{"url": "https://www.monitor.bg:443/bg/a/view/lubo-kirov-i-deep-zone-project-shte-pejat-za-ch-ng-vyv-varna-152557", "text": "Поп звездата Любо Киров, Deep Zone Project и италианският DJ Fabrizio Parisi ще бъдат част от изпълнителите на празничния концерт „Заедно в новогодишната нощ”, организиран от Община Варна. За целта на площад „Независимост“ ще бъде монтирана специална 3D-сцена, а началото ще бъде в 22 часа на 31 декември, като програмата ще продължат до 2 часа на 1 януари от Новата 2019 г. В концерта ще участват още победителят във ВИП Брадър Атанас Колев и Константин Трендафилов – Papi Hans. Като подкрепа на млади варненски таланти е дадена възможност за изява на Виктория Георгиева, която ще изпълни свои песни, а любими български и чужди хитове ще представят Кристина Христова, Габи Петрова и Жанет Светославова, носители на много награди от различни конкурси и фестивали за поп и рок музика. Купонът ще бъде воден от Надя Петрова и Иван Тишев. По традиция в полунощ небето над града ще бъде озарено от празнични илюминации със светлинно и лазерно шоу, а фолклорен ансамбъл „Варна” ще поведе „Дунавско хоро“ на площада. Освен с грейналата елха и с красивата празнична украса, варненци ще могат да се снимат и с интересни ледени фигури. В празничните дни ще работят и къщичките от Коледния базар, информират от Община Варна.", "date": "2018.12.18", "title": "Любо Киров и Deep Zone Project ще пеят за ЧНГ във Варна"}
{"url": "https://www.monitor.bg:443/bg/a/view/ivancheva-i-petrova-pak-iskat-svoboda-152562", "text": "11 дни след като апелативният спецсъд остави окончателно в ареста подсъдимите за вземане на подкуп в големи размери бивша кметица на столичния район „Младост“ Десислава Иванчева и заместничката й Биляна Петрова, те отново поискаха от спецсъда да промени мярката им за неотклонение от „задържане под стража“ в по-лека. Това стана в края на заседанието по делото срещу тях на 17 декември в късния следобед. Съдия Иво Хинов този път не се е произнесъл веднага, а ще го направи на 19 декември, съобщиха от спецсъда. Съдия Хинов вече два пъти пуска на свобода Иванчева и Петрова. Вторият път – на 16 ноември т.г., той постанови незабавното им освобождаване без да се изчака решението на въззивната инстанция – апелативния спецсъд. Спецпрокуратурата протестира незабавно определението на спецсъда и апелативният спецсъд спря изпълнението на решението. Държавното обвинение изрази категорично несъгласие с извода за влошеното здраве на двете подсъдими, основавайки се на заключенията на съдебно-медицински експертизи. Още преди апелативният спецсъд да се е произнесъл, председателят на ВКС Лозан Панов разпореди проверка на работата му по делото. Председателят на АСНС Георги Ушев и още 10 съдии изпратиха писмо до ВСС с въпроси допустимо ли е да се изпраща проверка преди крайния съдебен акт и това натиск ли е върху съда. Преди броени дни, след дълги дебати, съдийската колегия на ВСС даде Панов на Инспектората на ВСС, който трябва да провери и да каже дали съдия №1 е накърнил независимостта на съдебната власт, като е разпоредил проверката.", "date": "2018.12.18", "title": "Иванчева и Петрова пак искат свобода"}
{"url": "https://www.monitor.bg:443/bg/a/view/ukrepvat-svlachishta-v-orjahovo-sys-1-67-mln-lv-152559", "text": "Свлачища в района на Оряхово ще бъдат укрепени със 1.67 млн. лв. от Оперативна програма „Околна среда 2014 -2020“. С предприемането на геозащитни мерки в четири свлачищни района се цели опазване живота и здравето на населението, инфраструктурата и околната среда, съобщават от екоминистерството. Очаква се 5000 жители да бъдат защитени след изпълнението на превантивните мерки. В проекта за свлачището в местността „Зелена бара” е предвидено изграждане на контролно-измервателни системи чрез опорна мрежа за геодезическо наблюдение на деформациите на свлачищните участъци. Целта е да се въздейства върху водонасищането на земната основа и да се предприемат действия за въздействие върху снижението на хидростатичния напор на подземните води. Вторият проект е за превенция на риска от три свлачища в община Оряхово – в с. Остров, десния склон на р. Дунав („Болнично дере“) и главния свлачищен отстъп над „Централно дере“ в града. Проектът предвижда укрепителни конструкции, както и почистване, ремонт и доизграждане на отводнителни съоръжения. Срокът за изпълнение на двата проекта е 24 месеца. Междувременно Нено Димов подписа и договор за изграждане на инсталации за преработка на отпадъците с общините Дупница, Бобов дол и Сапарева баня. Предвижда се изграждане на инсталация за предварително третиране на смесените битови отпадъци с капацитет 14 342 тона годишно и инсталация за компостиране на зелени и биоразградими отпадъци, с капацитет 4173 тона годишно. Съоръженията ще обслужват близо 52 000 жители. Проектът е на стойност 11,3 млн. лв., като по оперативната програма се осигуряват над 7,7 млн. лв. Срокът за приключване на дейностите е 24 месеца.", "date": "2018.12.18", "title": "Укрепват свлачища в Оряхово със  1.67 млн. лв."}
{"url": "https://www.monitor.bg:443/bg/a/view/sydyt-objavi-maks-telekom-v-nesystojatelnost-152561", "text": "Софийски градски съд (СГС) обяви оператора \"Макс Телеком\" ООД в неплатежоспособност с начална дата 31 декември 2016 г. Решението на съда е взето вчера и вече е вписано в Търговския регистър. Делото е заведено от \"М Сат Кейбъл\" ЕАД, като компанията трябва да получи общо 116 хил. лева. В хода на производството става ясно, че \"Нокиа Сълюшънс енд Нетуъркс\" ЕООД е кредитор с 2,3 млн. лева по договор от март 2014 г. \"Макс Телеком\" имаше и договор за овърдрафт до 17 млн. евро с ПИБ, като банката пристъпи към принудително изпълнение. Вещото лице на съда е констатирало, че от 2012 г. до края на 2017 г. собственият капитал на \"Макс Телеком\" е отрицателен, с изключение на 2015 г., а задълженията достига 47 млн. лева към края на миналата година. Лицензът на \"Макс Телеком\", заложен в ПИБ, бе придобит от \"Ти.ком\" през септември м.г. Дружеството също има кредит към същата банка в размер на 41 млн. лв. Собственик на \"Макс Телеком\" бе Даниил Купсин, който е с руски произход. Той закупи компанията от Красимир Стойчев през 2013 г. През 2017 г. имаше преговори \"Булсатком\" да купи \"Макс Телеком\", но те не доведоха до сделка.", "date": "2018.12.18", "title": "Съдът обяви \"Макс Телеком\" в несъстоятелност"}
{"url": "https://www.monitor.bg:443/bg/a/view/ivet-goranova-ochakva-trudna-bitka-za-kvoti-152558", "text": "Бронзовата медалистка от световното първенство по олимпийско карате Ивет Горанова очаква трудни битки по пътя към спечелването на квота за летните игри в Токио 2020 г. Тя получи наградата за \"Пробив в световния спорт\" на пресклуб \"България\", а преди няколко дни стана пета на силен турнир от Серия А в Шанхай. \"В Китай имах пет срещи, а на полуфиналите загубих от водачката в световната ранглиста и европейска шампионка Анжелика Терлюга от Украйна, която победих на световното първенство, разказа Ивет Горанова. - Ще взема обаче доста точки за световната ранглиста за игрите в Токио. Сега всички ще гледам моята игра, ще правят тактики срещи мен, както аз правя срещу другите състезателки. В Китай имаше 79 състезателки в моята категория, а общо на турнира около 1300.\" Пред каратистите ни в олимпийския стил предстои трудна година. През март е европейското първенство и класиране в топ 5 носи квота за Токио. Трима наши състезатели са на олимпийска подготовка. С най-големи шансове за квоти са Ивет Горанова, Александра Стублева и Стефан Петков.", "date": "2018.12.18", "title": "Ивет Горанова очаква трудна битка за квоти"}
{"url": "https://www.monitor.bg:443/bg/a/view/v-chetvyrtyk-zakrivat-vedomstvoto-na-liljana-pavlova-152564", "text": "В четвъртък НС ще закрие министерството за БГ председателството, оглавявано от Лиляна Павлова. Това става ясно от проекто - програмата на парламента за тази седмица. В нея като точка са включени структурните промени на МС, внесени от премиера Бойко Борисов още в понеделник. Точката е планувана като първа в заседанието в четвъртък. В самото предложение е записано, че ведомството се закрива от 1-ви януари 2019 година във връзка с приключването на ротационното председателството на Съвета на ЕС на триото – Естония, България и Австрия. Така Лиляна Павлова ще бъде освободена като министър. В проекто - решението на НС пък е записано, че парламентът възлага на МС в срок от два месеца да уреди всички правоотношения. Посланиците на държавите членки на ЕС, акредитирани в у нас са поздравили министъра за БГ председателство Лиляна Павлова за отличната работа на страната в рамките на триото, съобщиха от пресцентъра на ведомството. Първите дипломати на страните от ЕС и министър Павлова се срещнаха в Зала 6 на НДК, за да отчетат резултатите и постиженията по досиетата от програмата на триото. „Показахме как можем да постигнем наистина силно сътрудничество и диалог на различни нива, бяхме прозрачни и отворени и това беше ключа към успеха. Заедно успяхме да изпратим силни послания, които избрахме и за девизи на нашите страни, започвайки от \"Единство чрез баланс\", показахме как „Съединението прави силата“ и че всички заедно работим за \"Европа, която защитава\", каза Павлова. Натрупахме опит, контакти и приятелства, научихме своите уроци и установихме добри практики, отчете още министърът и предостави подробна презентация с конкретните постижения на Трио председателството за гражданите, за бизнеса и за бъдещето на Европа. Министърът благодари на посланиците и на служителите на дипломатическите представителства за сътрудничеството през целия период на работата на Тройката.", "date": "2018.12.18", "title": "В четвъртък закриват ведомството на Лиляна Павлова"}
{"url": "https://www.monitor.bg:443/bg/a/view/cska-kani-veteranite-na-praznichen-objad-152555", "text": "ЦСКА няма да пропусне и тази година да събере ветерани на празничен обяд по случай празниците. \"По традиция преди Коледа ръководството на ЦСКА събира на „Армията“ ветерани, дали толкова много на отбора. Клубът ни никога не забравя своите славни футболисти, донесли толкова много успехи на \"червените\" и България през години от създаването на най-великия български клуб досега. Празненството ще се състои в четвъртък (20 декември) от 12:00 часа в ресторанта на стадион \"Българска армия\", пише в сайта на ЦСКА. Освен това „червените“ организират и онлайн анкета за най-добър футболист за есенния полусезон. Допитването до феновете е свободно, а за един от всички гласували ще има подарък, който ще бъде връчен лично от победителя. Гласуването ще продължи до 23:59 часа на 27 декември (четвъртък), а печелившият ще бъде изтеглен на следващия ден - 28 декември. Малко след пускането на анкетата стана ясно, че призът ще си оспорват Кирил Десподов, Мауридес, Николай Бодуров и вратарят Витаутас Черниаускас. Интересното е, че българските асове на ЦСКА са сред фаворитите и за наградата Футболист на годината на България, който ще бъде обявен на 6 януари.", "date": "2018.12.18", "title": "ЦСКА кани ветераните на празничен обяд"}
{"url": "https://www.monitor.bg:443/bg/a/view/milano-naj-dobrijat-grad-za-jiveene-152526", "text": "Финансовата, индустриалната и модната столица на Италия – Милано извоюва още един примат – той е градът на Апенините с най-висок жизнен стандарт. Това сочат резултатите от традиционното проучване в края на всяка година на икономическата библия на страната – всекидневника „Ил соле 24 оре“. На второ място в класацията е административният център на региона Южен Тирол град Болцано, трети е град Аоста, а на последно място е намиращият се в Калабрия град Вибо Валенсия. Столицата Рим запазва позицията си от миналата година – 21-во място, докато с няколко места напред „скачат“ метрополиите Неапол, Венеция, Торино, Катания, Бари и Болоня. От големите градове пък губят позиции Генуа и Флоренция. Класацията е направена след внимателен преглед на показателите жизнена среда, градски транспорт, екологично замърсяване, услуги, здравеопазване, образование, местни данъци и др.", "date": "2018.12.18", "title": "Милано - най-добрият град за живеене"}
{"url": "https://www.monitor.bg:443/bg/a/view/banka-dsk-poluchi-razreshenie-ot-kzk-da-kupi-sosiete-152545", "text": "„Банка ДСК“ е получила разрешение от Комисията за защита на конкуренцията (КЗК) да придобие „Сосиете Женерал Експресбанк“ АД и дъщерните й дружества. Според регулаторът, сделката няма да ограничи ефективната конкуренция на българския банков пазар. Част от сделката са дъщерните дружуства на на банката - „Сосиете  Женерал  Факторинг“ ЕООД, „Сожелиз-България“ ЕООД, „Регионален фонд за градско развитие“ АД и „Застрахователно акционерно дружество Сожелайф България“ АД. Решението идва след като през месец август тази година от ОТП Банк АД, Унгария обявиха, че българското им дъщерно дружество „Банка ДСК“ АД е подписало договор за придобиване на 99,74% акционерно участие в „Сосиете Женерал Експресбанк“ АД, българското дъщерно дружество на Societe Generalе, Франция. Българска народна банка (БНБ) и Комисията за финансов надзор (КФН) вече се произнесоха положително за сделката. В средата на ноември тази година Управителният съвет на БНБ взе решение за предварително одобрение на прякото придобиване от „Банка ДСК“ ЕАД на акции, представляващи 99.7352% от капитала на „Сосиете Женерал Експресбанк“ АД,  която при реализиране на придобиването ще стане дъщерно дружество на „Банка ДСК“ ЕАД и част от групата на ОТП Банк АД, Унгария.", "date": "2018.12.18", "title": "„Банка ДСК“ получи разрешение от КЗК да купи „Сосиете“"}
{"url": "https://www.monitor.bg:443/bg/a/view/bliznachki-rodiha-chrez-sekcio-v-edin-i-syshti-den-152548", "text": "Сестри близначки родиха чрез секцио в един и същи ден Университетската болница „Канев“ в Русе. Това е първият подобен случай в Акушеро-гинекологичния комплекс в крайдунавския град, съобщиха от лечебното заведение. 19-годишните сестри забременяват горе-долу по едно и също време и се оказват с един и същи термин за раждането на своите две момиченца. И двете преносват бебето с няколко дни и лекарите насрочват и сестрите за секцио в днешния ден. В 12:45 часа се ражда едното момиченце, което тежи 3600 грама и е високо 50 см. Малко по-късно - в 14:05 часа, се ражда другото момиченце – 2750 грама, 49 см. Към момента майките и бебетата се чувстват добре. Майките-близначки са изродени от доц. д-р Георги Хубчев, началник на отделението по акушерство и гинекология, заедно с 2 екипа от акушерки и анестезиолози.", "date": "2018.12.18", "title": "Близначки родиха чрез  секцио в един и същи ден"}
{"url": "https://www.monitor.bg:443/bg/a/view/jrica-veteran-shte-raboti-200-chasa-za-obshtestvoto-152547", "text": "Проститутка – ветеран от старозагорската жп гара ще положи 200 часа обществено полезен труд безплатно през следващите 2 календарни години, реши състав на местния районен съд по дело за получаване на доходи по неморален начин. 38-годишната Наска Бончева, която за пореден път е била спипана с клиент край релсите  на 27 ноември т.г. е признала в хода на заседанието вината си и е сключила споразумение с наблюдаващия прокурор. За следващите две години жрицата, която има зад гърба си половин дузина присъди, включително и принудително заселване в малко село ще се среща два пъти с пробационен служител. Заседанието е траело точно 30 минути, подсъдимата, която се води трайно безработна и не знае нито да чете нито да пише, се е възползвала от служебен защитник. „Кака Наси“, както е известна под липите мургавелката е стартирала професионалната си „кариера“ в самата зора на демокрацията, припомнят униформени служители на реда, които години наред са я задържали и предупреждавали да прекрати тази си дейност. За около пет години е работила на територията на Холандия, Белгия и Чехия, от там обаче била върната с черен печат след сбиване със сутеньора си. Юристите се притесняват , че заради сприхавия й характер трудно ще намерят място, където жрицата ще отработва 200-те часа в полза на обществото.", "date": "2018.12.18", "title": "Жрица-ветеран ще работи 200 часа за обществото"}
{"url": "https://www.monitor.bg:443/bg/a/view/ortoped-ot-munhen-demonstrira-v-bylgarija-shtadjashta-operacija-152546", "text": "20 български ортопеди от цялата страна се включиха във видеонаблюдение на две демонстрационни операции в старозагорската МБАЛ „Тракия“ с участието на един от  най-авторитетните специалисти в Европа,собственикът на собствена клиника в Мюнхен  д-р Хайнц Рьотингер. Немският гост , заедно с началника на отделението в Града на липите, д-р Петьо Братоев, и проф. д-р Пламен Кинов, началник на клиниката по ортопедия и травматология в УМБАЛ „Царица Йоанна – ИСУЛ“ извършиха поставянето на две тазобедрени протези на пациенти, лекуващи се в старозагорското здравно заведение. Целта на демонстративните операции е да бъде представена създадената от д-р Рьотингер вариация за предно-латерален достъп за поставяне на тазобедрена става. Това е миниинвазивен метод, който щади меките тъкани и не уврежда мускулите и позволява значително по-бързо и без усложнения възстановяване на пациентите. Оперираните са мъже и имаха нужда от тазобедрена артропластика – единия на левия крак, а другия на десния, коментира д-р Братоев. Това е второто гостуване на д-р Рьотингер у нас, неотдавна той извърши подобни демонстративни операции в УМБАЛ „Царица Йоанна – ИСУЛ“ по покана на проф. Кинов. Немският специалист отправи покана към българските си колеги да гостуват в мюнхенската му клиника, за да вземат участие в практически обучения за поставяне на тазобедрени стави по неговия метод.", "date": "2018.12.18", "title": "Ортопед от Мюнхен демонстрира в България щадяща операция"}
{"url": "https://www.monitor.bg:443/bg/a/view/unajted-uvolni-mourinio-kani-loran-blan-152544", "text": "Жозе Моуриньо най-накрая беше уволнен от мениджърския пост в „Манчестър Юнайтед“. Новината беше съобщена на официалния сайт на „Червените дяволи“, като се уточнява, че решението на Борда на директорите влиза в сила „с незабавен ефект“. Клубът от „Олд Трафорд“ благодари на 55-годишния португалец за работата през последните две години и му желае успехи в бъдещите начинания. Моуриньо пое „Манчестър Юнайтед“ на 27 май 2016 година, когато подписа тригодишен договор. Начело на тима той спечели Къмюнити Шийлд (2016), Купата на Лигата (2017) и Лига Европа (2017). Настоящият сезон обаче започна кошмарно за Специалния. Тимът тръгна зле, а за капак започнаха скандалите в съблекалнята. Жозе се изпокара с повечето футболисти, а най-големите му проблеми бяха с един от асовете - Пол Погба. Моуриньо оставя „Манчестър Юнайтед“ на шесто място с 26 точки - с цели 19 зад лидера „Ливърпул“. Португалецът обаче няма да бъде много разочарован, защото ще прибере космическа неустойка в размер на 24 милиона паунда. Причина за това е, че уволнението му става преди Нова година, а по договор ако тимът все още има шансове за Топ 4, неустойката за мениджъра е двойна. В Англия извадиха и една прелюбопитна статистика за Моуриньо и Юрген Клоп. Оказва се, че последните 3 уволнения на Жозе са свързани именно с германския специалист. Този път „Юнайтед“ го разкара точно след загубата с 1:3 от „Ливърпул“. Интересното е, че Жозе бе уволнен от „Челси“ при втория си престой на „Стамфорд бридж“ именно след загуба от „Ливърпул“ на Клоп. През 2013 година пък воденият от германския спец „Борусия“ (Дортмунд) изхвърли „Реал“ от Шампионската лига, след което Специалния бе натирен. Очаква се съвсем скоро да бъде обявен и временен мениджър на „Юнайтед“, като тренировките ще се водят от досегашния асистент Майкъл Карик. Според английските медии фаворит за поста е бившият треньор на Франция и футболист на „Червените дяволи“ Лоран Блан, а освен това с големи шансове са още Зинедин Зидан, Маурисио Почетино и Антонио Конте.", "date": "2018.12.18", "title": "„Юнайтед“ кани Лоран Блан на мястото на Моуриньо"}
{"url": "https://www.monitor.bg:443/bg/a/view/ilka-shtuhec-pyrva-na-spuskane-vyv-val-gardena-152554", "text": "Илка Щухец (Слвн) спечели спускането от Световната купа по ски-алпийски дисциплини за жени в във Вал Гардена (Ит). Световната шампионка в дисциплината от 2017 г. мина трасето с дължина 2165 м, денивеляция 540 м и 29 врати за 1:22,81 мин. За нея това беше първа победа след завръщането й на пистата след тежката контузия на лявото коляно през октомври 2017-а. Втора, на 0,14 сек. завърши Никол Делгадо (Ит), а трета - на 0,51 сек. - Рамона Зибенхофер (Ав). Лидерката в класирането за малката купа Никол Шмидхофер (Ав) финишира 10-а, но запази първото си място с 226 т. Щухец е втора със 158, а Мишел Жизен (Швейц) - трета със 153. В генералното води Микаела Шифрин (САЩ) с 689 т., която пропусна този старт. След нея са Жизен с 309 и Шмидхофер с 279. Вал Гардена е домакин на отложеното спускане от френския курорт Вал Д'Изер. Утре там е стартът по супергигантски слалом. Шесткратният носител на Световната купа и водач за сезона при мъжете Марсел Хиршер (Ав) пък записа своята 62-а победа и 4-та за сезона. Той спечели паралелния нощен гигантски слалом в Алта Бадия. На финала Хиршер изпревари с 0,14 сек. Тибо Габро (Фр). Преди това пък въпреки колебанията в карането си отстрани Ролан Лейтингер (Ав), Киетил Янсруд (Нор), Матс Олсон (Шв). Трети стана Алекси Пентюро (Фр), победил с 0,18 сек. Олсон в малкия финал.", "date": "2018.12.18", "title": "Илка Щухец първа на спускане във Вал Гардена"}
{"url": "https://www.monitor.bg:443/bg/a/view/cenko-chokov-guljae-v-krychma-vmesto-domashnija-arest-152553", "text": "Апелативната спецпрокуратура поиска от съда да измени мярката за неотклонение на бившия кмет на с. Галиче Ценко Чоков от „домашен арест“ в „задържане под стража“, съобщи говорителят на главния прокурор Румяна Арнаудова. Установено е, че на 17 декември т.г. около 19,30 ч. той е бил в ресторант в столичния кв. „Драгалевци“ вместо в дома си в Студентския град, където трябва да изтърпява мярка за неотклонение „домашен арест“. По Нова тв бяха излъчени кадри на Чоков в кръчмата. Информацията е потвърдена от СДВР, като служителите на 7-мо районно, които имат задължение по контрол и уведомяване при отклонение от мярката за неотклонение, са сигнализирали съда и прокуратурата с докладна записка. В нея е отбелязано, че Чоков е бил в заведението във видимо отлично здравословно състояние, не се придвижва с инвалидна количка или болнична носилка, употребявал е напитки и се е хранел. Прокуратурата веднага е извършила проверка и е установила, че за 17 декември апелативният спецсъд е дал разрешение на Чоков да посети стоматолог, но през друго време от деня. „Когато апелативният спецсъд измени мярката му в „домашен арест“ каза: да, налице са доказателства за извършено престъпление, но здравословното му състояние не позволява той да остане в условията на следствен арест. Тогава съдът е установил, че Чоков страда от захарен диабет, диабетна полиневропатия, дискова болест, язва на стомаха и урологични заболявания. Представени са документи за извършени вече интервенции и предстоящи операции. Точно заради тези обстоятелства съдът е взел това решение“, обясни Арнаудова. След медицинската експертиза за състояние на Чоков, която е била представена през септември пред АСНС, е била назначена комплексна съдебно-медицинска експертиза. Тя е изготвена на 2 ноември и според нея здравословното му състояние е толкова тежко, че дори вещите лица са предложили на съда спиране на наказателното производство докато Чоков се излекува. Съдът е приел за сведение заключението, но не е спрял производството. „Според това заключение, Ценко Чоков страда от тежки комплексни урологични заболявания, които подлежат на оперативно лечение и са налице дълги наблюдения в следоперативния период. Поради това и придружаващите други тежки заболявания, а те са множество, пациентът не е в състояние да присъства на наказателното производство“, прочете медицинското заключение на вещото лице Арнаудова. Софийска районна прокуратура е образувала досъдебно производство за съзнателно даване на невярно заключение за здравословното състояние на Ценко Чоков пред съда. „Има много силни, сигурни индикации за даване на невярно заключение, това се наказва като престъпление против правосъдието със затвор от 1 до 5 г. и лишаване от права“, обясни Арнаудова. Според информация на „Монитор“ последното медицинско заключение е подписано от един лекар – д-р Н. Халил. Той е участвал и в предишна експертиза като един от всички вещи лица, който е посочил, че е налице тежко здравословно състояние. СРП ще проверява не само последната медицинска експертиза на Чоков, но и предходните съдебно-медицински заключения. „Смятам, че мярката за неотклонение „домашен арест“ не постига каквито и да е цели за мерките за неотклонение, но тя съществува в НК. Основно се използва, когато лицата са със здравословни проблеми, но има примери, когато лицата са с инвалидни колички и носилки, с патерица влизат в съдебната зала и в момента, в който бъдат освободени от съда, всички болести изчезват. Надявам се да се засили този контрол в закона“, каза Арнаудова. На 10 май т.г. на първа инстанция спецсъдът осъди на 4,6 г. затвор Чоков за 3 престъпления – причиняване на средна телесна повреда, отвличане и палежи. Първоначално спецсъдът определи мярка „задържане под стража“ и тя беше в сила до 26 септември. На делото пред апелативния спецсъд бе представена назначена от него медицинска експертиза и той пусна Чоков под домашен арест, за да се лекува, тъй като се явяваше в съдебната зала на болнична носилка.", "date": "2018.12.18", "title": "Ценко Чоков гуляе в кръчма вместо домашния арест (ОБЗОР)"}
{"url": "https://www.monitor.bg:443/bg/a/view/dvama-bylgari-shte-igrajat-v-shemata-na-sofija-oupyn-152551", "text": "Въпреки отсъствието на Григор Димитров, двама българи ще играят в основната схема на изключително силното четвърто издание на турнира по тенис „София Оупън“. Надпреварата от сериите АТР 250 ще се проведе в „Арена Армеец“ от 3 до 10 февруари 2019 г. Това стана факт, след като Димитър Кузманов и Адриан Андреев получиха \"уайлд кард\" от организаторите и ще премерят сили с едни от най-силните тенисисти в света за втора поредна година. Задоволство от поканите към двамата изрази капитанът ни за Купа „Дейвис“ Тодор Енев: „Димитър Кузманов оставя зад себе си най-силната си година, стигна до най-доброто си класиране в световната ранглиста, показа много добри резултати и на Чалънджъри. Адриан Андреев започва 2019 г. като №2 в ранглистата на ITF за юноши до 18 г., завоюва и титла от \"Големия шлем\". Мико и Адриан са двамата най-заслужили да вземат \"уайлд кард\". Със сигурност още двама наши тенисисти ще получат шанс за изява в турнира, но за квалификациите. Това ще са шампионът и вицешампионът от държавното първенство за мъже в зала, а първенците на двойки ще попаднат директно в схемата при тандемите. Първенството на България ще се проведе от 19 до 24 януари в зала „София“. За основната схема на сингъл на „София Оупън“ 2019 потвърждение вече са дали 7 играчи от топ 30 на света, както и бившият №3 Стан Вавринка (Швейц). Останалите са: №11 Карен Хачанов (Рус), №15 Стефанос Циципас (Гър), №16 Данийл Медведев (Рус), №21 Николоз Басилашвили (Груз), №24 Роберто Баутиста Агут (Исп), №28 Фернандо Вердаско (Исп) и №29 Гаел Монфис (Фр). В същото време друг наш голям талант - Пьотр Нестеров, беше избран за тенисист номер 1 на Европа при момчетата до 16 г., съобщиха от Тенис Европа. През тази година той стана шампион на осемте най-добри на Европа до 16 г. на Мастърса в Реджо Калабрия (Ит), триумфира и с титлите на турнирите до 16 г. в Сараево, Лида (Блрс) и Панчево (Сър). Пьотр завършва годината като номер 1 в ранглистата при юношите до 16 г. Преди него за „Играч на годината“ до 16 г. са били избирани Григор Димитров, Димитър Кузманов и Леонид Шейнгезихт.", "date": "2018.12.18", "title": "Двама българи ще играят в схемата на „София Оупън“"}
{"url": "https://www.monitor.bg:443/bg/a/view/petima-ot-pss-lovech-spasiha-myj-v-rajona-na-beklemeto-152552", "text": "Петима планински спасители от ПСС Ловеч откриха мъж, изгубил се в района на Беклемето. Сигналът бил подаден в понеделник в 19.55 часа и спасителите тръгнали веднага към предполагаемото място. Мъжът е на 58 години и работи в заслона Орлово гнездо. Той тръгнал да се прибира по билото на планината в посока Беклемето, но се изгубил заради гъстата мъгла Още три отряда - от Сопот, Троян и Карлово, са били в готовност да подкрепят при нужда спасителната акция, но изгубеният е открит в 22.40 ч. крайно изтощен и с опасност за живота, съобщиха от ПСС. Петима от ПСС Ловеч спасиха мъж в района на Беклемето Петима планински спасители от ПСС Ловеч откриха мъж, изгубил се в района на Беклемето. Сигналът бил подаден в понеделник в 19.55 часа и спасителите тръгнали веднага към предполагаемото място. Мъжът е на 58 години и работи в заслона Орлово гнездо. Той тръгнал да се прибира по билото на планината в посока Беклемето, но се изгубил заради гъстата мъгла Още три отряда - от Сопот, Троян и Карлово, са били в готовност да подкрепят при нужда спасителната акция, но изгубеният е открит в 22.40 ч. крайно изтощен и с опасност за живота, съобщиха от ПСС.", "date": "2018.12.18", "title": "Петима от ПСС Ловеч спасиха мъж в района на Беклемето"}
{"url": "https://www.monitor.bg:443/bg/a/view/georgi-gospodinov-i-milen-ruskov-zaroviha-tomahavkite-152539", "text": "Георги Господинов и Милен Русков публично заровиха томахавките по време на петата церемония по раздаването на наградите на Столична библиотека \"Писател на годината & Читател на годината\". Георги Господинов бе обявен за най-четен автор на художествена литература за 2018-а с \"Физика на тъгата\", \"Естествен роман\" и \"Всичките наши тела\", а миналогодишният носител на приза Милен Русков, който тогава спечели аудиторията с романа си „Чамкория“, трябваше да му връчи отличието. Двамата интелектуални опоненти излязоха на сцената и размениха помирителни слова. „Беше интересна гледка, нали?!“, обърна се към присъстващите Русков, който преди около малко повече от година бе подел офанзива в социалните мрежи срещу Господинов, характеризирайки го, най-общо казано, като изкуствено лансиран автор и маркетингов продукт. „Каквото и да съм говорил, Георги Господинов е добър писател. На полето на конкуренцията Заповядай“, подаде му наградата Милен Русков, допълвайки, че тя е заслужена и не е изненадан кой е лауреатът. „По Коледа стават чудеса“, с шега откликна Георги Господинов и обясни, че това отличие е много ценно за него, защото не се присъжда от специализирано жури, а го определя читателският интерес. „Срещата между книга и читател възпитава вкус, което днес за нашето общество е особено важно“, коментира Господинов и отбеляза, че наградата идва точно за 25-годишнината от публикуването на първата му книга – стихосбирката „Лапидариум“. „Обичайте българските писатели, докато са живи“, призова той. Водещият на церемонията, актьорът Стефан А. Щерев, нарече призьора „вечен физик на тъгата“. Малко след това, когато Милен Русков излизаше от залата, Господинов го задържа и двамата си стиснаха ръцете. Премирани бяха и подгласниците на Господинов – още неколцина най-четени в Столична библиотека съвременни български автори. Сред тях бяха Владимир Зарев, Алек Попов, Захари Карабашлиев, споменатият вече Милен Русков, Стефан Цанев, Михаил Вешим, Ивинела Самуилова, Розмари Де Мео, Неда Антонова, и – дали да се учудваме?! – Венета Райкова... Белетристът Владимир Зарев, чийто най-нов роман „Чудовището“ се очаква да излезе през пролетта, си спомни младите години и разказа как навремето се е опитвал да бяга за здраве в парка. Срещу себе си обаче виждал също такива бегачи с измъчени лица и решил, че „18% сивият“ Захари Карабашлиев пък се позова при награждаването на несвършващия ремонт по „Графа“ пред Столична библиотека и апелира: „Нека всеки да започне ремонта от собствените си мисли“. Като най-четен автор на научна и научно-популярна литература за 2018 г. се наложи проф. Николай Овчаров с \"Един археолог пътешества по света\", \"Перперикон и околните твърдини през Средновековието\", \"Цар Калоян - пълководецът\" и \"Шифърът на Перперикон\", а като детски автор – издателката Божана Апостолова с авторската си поредица \"Малката Божана\". За читател на годината бе коронясана младата дама Христина Савова, заела от библиотеката за този период над 150 книги. Тя получи своя приз от ръцете на столичния кмет Йорданка Фандъкова. 10-годишната Ема Николова се оказа най-запаленият читател на детска литература, а Галина Бончева – най-активният виртуален ползвател на библиотечното богатство. Всички желаещи гости на тържеството имаха възможност да получат едногодишни безплатни читателски карти. Директорът на Столична библиотека Юлия Цинзова разкри, че през отиващата си година читателите им са се увеличили с 20 000 души, което опровергава клишето, че българинът не чете. Тя обеща по-добри условия за любителите на книгите, разширяване на филиала на библиотеката в Студентски град и активно използване на видеобуса, който посещава различни квартали на София.", "date": "2018.12.18", "title": "Георги Господинов и Милен Русков заровиха томахавките"}
{"url": "https://www.monitor.bg:443/bg/a/view/diplomat-1-na-sa-sht-poiska-razgovor-s-borisov-152537", "text": "Министър-председателят Бойко Борисов проведе телефонен разговор с държавния секретар на САЩ Майк Помпео по искане на американския държавник, съобщи пресслужбата на правителството. Двамата са обсъдили сътрудничеството в областта на сигурността и отбраната, както и изминали успешни военни учения. Дискутирани са били още енергийната сигурност, диверсификацията и европейския газоразпределителен център \"Балкан\". Акцент е бил поставен също върху инвестициите и двустранните отношения, посочват от МС. В разговора Бойко Борисов и Майк Помпео са препотвърдили високата и резултатна визита на заместник-държавния секретар на САЩ Джон Съливан, който беше на двудневно посещение у нас миналата седмица. Българският министър-председател е посочил пред американския държавен секретар, че по голяма част от обсъдените с Джон Съливан теми вече има решения. Бойко Борисов и Майк Помпео са подчертали ангажимента си геостратегическото партньорство между България и САЩ да се засили и да се развива с още по-бързи темпове. Министър-председателят Борисов отново е уверил, че България стриктно изпълнява ангажиментите си към НАТО и е препотвърдил повишаването на разходите за отбрана на 2 на сто от БВП до 2024 г., както и за отделяне на повече инвестиции във въоръжение и оборудване.", "date": "2018.12.18", "title": "Дипломат №1 на САЩ поиска разговор с Борисов"}
{"url": "https://www.monitor.bg:443/bg/a/view/stojka-petrova-syjaljavam-che-izpusnah-zlatoto-v-indija-152549", "text": "Боксьорката Стойка Петрова, световна вицешампионка в кат. до 54 кг от първенството в Индия, беше избрана за спортист №1 на ноември в анкетата на пресклуб \"България\". Тя събра 15 гласа от допитването до столичните спортни редакции на медиите, а с 4 остана бронзовата медалистка от световното по карате Ивет Горанова. \"Щастлива съм, че успях да се завърна по един доста добър начин на ринга след контузията, сподели Стойка Петрова при награждаването. - Разочарованието идва от това, че имах реален шанс да стана световна шампионка, но загубих финалния мач. Съжалявам, че не успях да взема златен медал, за да може всички да чуем българския химн. Вече осъзнавам, че и сребърният не е никак малко постижение. Съжалявам, че не бяха повече медалите, защото този отбор жени на България е най-добрият.\" Стойка Петрова уточни още, че няма намерение да сменя категорията си. Ако пък се наложи да го прави за олимпиадата в Токио, ще има достатъчно време. \"Положителната емоция от Индия е, че разгледахме Тадж Махал, а отрицателната е изключително мръсния въздух и часовата разлика, която ми е отрази много. Храната също беше много особена\", разказа още националката. Старши треньорът на женския ни боксов тим Фикрет Ереджебов заяви, че годината е била изключително успешна за състезателките му. \"Беше много успешно първенство, но и много тежко, каза той. Годината е много успешна за българския женски бокс. Съжалявам, че Стойка не можа да стане първа, защото тя е голям спортист и голям човек.\" Женският отбор се събира на лагер на 4 февруари. След това ще участва на турнира за Купа \"Странджа\". Мъжете започват подготовка през януари.", "date": "2018.12.18", "title": "Стойка Петрова: Съжалявам, че изпуснах златото в Индия"}
{"url": "https://www.monitor.bg:443/bg/a/view/zabraven-fas-ubi-majka-na-burgaski-ortoped-152541", "text": "Недопушена цигара подпали дома на семейство пенсионери и отне живота на 68-годишна жена в Бургас. Инцидентът е станал късно вечерта в понеделник в жилищна кооперация на ул. \"Княз Борис І\" в центъра на града. Пожарът лумнал в дома на семейство Кехайови в около 22 часа вечерта. По това време в апартамента били двамата възрастни съпрузи Милчо и Стефка. Двамата вероятно спели и не усетили изобщо пожара. Съседи обаче надушили мириса на изгоряло и позвънили на спешния телефон 112. Пристигналите на място огнеборци не успали да влязат в жилището, защото и двете входни врати били залостени отвътре. Наложило се да счупят прозореца и измъкнали през него съпруга Милчо. Когато открили жена му в спалнята, тя вече била мъртва. Според първоначалните данни от огледа, тя е починала от задушаване с отровния дим. Част от тялото й е обгоряло. Пожарът е пламнал в стаята, в която пенсионерката е спяла. При огледа е установено, че в нея не е имало включени отоплителни уреди. Огънят е изпепелил фотьойла до леглото й, масата и част от секцията. Най-вероятно на масата е била оставена запалена цигара, която е предизвикала пожара, смятат разследващи. По времето на инцидента съпругът й спял в съседна стая и изобщо не усетил нищо. Загиналата Стефка Кехайова е майка на уважаван бургаски ортопед, който живее със семейството си в съседна кооперация. Тялото й е изпратено за аутопсия в Бургаската болница. Според разследващи не е изключено жената да е починала преди пожара. \"Не изключваме версията тя да е получила инфаркт и впоследствие да е избухнал пожар от изтървана от нея цигара\", коментираха запознати.", "date": "2018.12.18", "title": "Забравен фас уби майка на бургаски ортопед"}
{"url": "https://www.monitor.bg:443/bg/a/view/hiljadi-dadoha-sila-na-nuno-pinto-152535", "text": "„Левски“ изказа своята безрезервна подкрепа към бившия си футболист Нуно Пинто след обявяването на ужасяващата новина, че е диагностициран с левкемия. „Вярваме, че той ще излезе още по-силен и целеустремен от предстоящата битка. Ние познаваме Пинто като невероятен боец и знаем, че той никога няма да се предаде, дори пред срещата с такова тежко изпитание. Нуно, ние знаем и сме сигурни, че ти скоро отново ще правиш това, което най-много харесваш. Просто вярваме... Нуно, ти ще спечелиш и този мач“, написаха от „Герена“ за Пинто, който от своя страна благодари за уникалната подкрепа. Играчът на „Витория“ (Сетубал) съобщи жестоката вест на специална пресконференция, по време на която плътно зад него бяха всичките му съотборници, клубният доктор Рикардо Лопес и босът на „Витория“ Виктор Уго Валенте. Тежката диагноза означава, че Пинто ще трябва да прекрати за неопределено време кариерата си. „Искам да благодаря за подкрепата, която ми давате. За съжаление, не мога да отговоря на всички, но вашата сила е моята сила и скоро отново ще правя това, което най-много ми харесва. Вяра и сила! Винаги ще сме заедно”, написа в трогателното си съобщение Пинто.", "date": "2018.12.18", "title": "Хиляди дадоха сила на Нуно Пинто"}
{"url": "https://www.monitor.bg:443/bg/a/view/ikoni-i-jivopis-v-galerija-bylgarija-152536", "text": "Съвместна изложба – иконопис на „Студио Димчовски“ и живопис от Доси Димчовски, Антония Димчовска и Георги Петров, може да се види в галерия „България“ във фоайето на едноименния концертен комплекс (Софийска филхармония) до 20 януари. „Студио Димчовски“ – Антония и Димчо Димчовски, живеят и работят в малкото планинско село Гостилица. Създават своите икони от 1984 г., използвайки класически иконографски техники. Те работят в традиционния византийски стил – от миниатюра до императорски икони чрез полагането на злато, сребро, обков, емайл, перли, полускъпоценни камъни. Димчовски съживяват изгубени технологии като синайски нимбове, гранаре, гратаре, пробастър, чеканка и др. Инициатори и учредители са на Българско иконографско сдружение. Доси Димчовски е бакалавър по изящни изкуства от University of Highlands and Islands, Шотландия. Георги Петров живее и работи в София. Използвайки силата и жизнеността на цвета, той променя начина, по който човек вижда пейзажа. Има над 30 самостоятелни изложби в България, Унгария, Полша, Германия, Франция, Австрия, Словакия, САЩ, Чехия.", "date": "2018.12.18", "title": "Икони и живопис в галерия „България“"}
{"url": "https://www.monitor.bg:443/bg/a/view/shvedski-grad-zabrani-prosijata-152543", "text": "Висшият административен съд на Швеция разреши на местните власти на град Велинге в южната провинция Сконе да въведат забрана на просията, като отмени обратните решения на две по-нискостоящи съдилища. Забраната за просия влиза веднага и се отнася за пет конкретни места в града, включително и за главния площад на Велинге. В града живеят 35 000 души.  Аргументът на общинския съвет за това решение е, че просяците нарушават обществения ред, като замърсяват и пикаят на улицата. Правозащитни организации се отнасят критично към забрана на просията, защото смятат, че тя ще засегне главно бездомни имигранти от страните от ЕС, и то най-вече роми от България и Румъния.", "date": "2018.12.18", "title": "Шведски град забрани просията "}
{"url": "https://www.monitor.bg:443/bg/a/view/mesi-grabna-zlatnata-obuvka-za-peti-pyt-152542", "text": "Суперзвездата на \"Барселона\" Лионел Меси получи днес “Златната обувка” за голмайстор номер 1 на Европа. Аржентинецът заслужи отличието за рекорден пети път след 34 попадения (68 точки) за изминалия сезон в Ла Лига. Преди Лео да излезе на сцената всяка една от предишните му “обувки” беше донесена от малки дечица, които имаха възможността да говорят пред микрофона за обичта си към своя футболен кумир. “Мечтата ми беше да триумфирам, да бъда професионалист. Не съм си е представял, че ще стигна до тук”, заяви Лео по време на официалната церемония в Барселона. “Всичко, което съм постигнал, е плод на работата. Играя в най-добрия клуб в света, с най-добрите футболисти на своите постове”, сподели 31-годишният топстрелец. “Десетката” коментира и жребия за 1/8-финалите в Шампионската лига, срещнал \"Барса\" с \"Лион\". “Сложен съперник, макар че на хартия и по име не е сред най-силните. В групата се бореше със \"Сити\", един от най-силните отбори в света. Ще бъде трудно, но има още време до тези мачове”, каза още Меси.", "date": "2018.12.18", "title": "Меси грабна \"Златната обувка\" за пети път"}
{"url": "https://www.monitor.bg:443/bg/a/view/izgrajdat-anaerobna-instalacija-v-blagoevgrad-za-36-mln-lv-152538", "text": "Изграждат анаеробна инсталация за разделно събрани биоразградими отпадъци в Благоевград за 36 млн. лв. Това стана ясно, след като екоминистърът Нено Димов и кметът на града Атанас Камбитов подписаха договор за безвъзмездна финансова помощ. Документът беше парафиран от кметовете и на останалите четири общини, които ще ползват депото в Благоевград - Симитли, Рила, Кочериново и Бобошево. С реализиране на проекта се очаква да бъде намалено количеството на депонираните отпадъци и насърчаване на тяхното рециклиране и оползотворяване. Биоразградимите отпадъци ще бъдат обработвани и третирани по безопасен за околната среда начин, което ще допринесе за изпълнение и постигане на националните цели, заложени в действащото законодателство.", "date": "2018.12.18", "title": " Изграждат инсталация за био отпадъци в Благоевград за 36 млн. лв."}
{"url": "https://www.monitor.bg:443/bg/a/view/glorija-kuponjasvam-poveche-otkolkoto-rabotja-152534", "text": "Равносметката на примата на поп-фолка Глория за 2018 година е повече купони и по-малко работа. Това разказа самата тя пред „Планета тв“. Професионалните си постижения през изминалите месеци тя обобщава така - три поп-фолк проекта и три с българска народна музика. В началото на лятото певицата зарадва своите фенове с два морски клипа, снимани в Гърция, към песните “Не те давам” и “Добре дошла, скитнице”. През август почитателите на фолклора бяха изненадани с “Лудо младо”, “Ангеле - Дяволе” и “Любовта не е играчка”. През септември пък Глория представи и видеоклипа на баладата “Любовта настоява”, заснет във френската столица Париж. \"Успях да екранизирам песните, които бях записала преди 2-3 години, било с тв версии, било с видеоклипове. аз наистина доста се старая и винаги съм искала по някакъв начин да мина напряко, но не става. Трябва да ти е трудно, да минеш през една камара препятствия и тогава нещата ще се получат така, както трябва.”, споделя тя. Звездата на „Пайнер“ допълни, че е реалист и голям инат, но при нея нещата не се случват на всяка цена. Лично аз съм харесвала и уважавала хората, които имат характер и смятам, че и от отсрещната страна е по същия начин. Когато си честен със себе си и с другите, хората усещат – усещат и истината, усещат и фалша.”, разказа още тя.", "date": "2018.12.18", "title": "Глория: Купонясвам повече, отколкото работя"}
{"url": "https://www.monitor.bg:443/bg/a/view/bez-kapeshti-klimatici-po-fasadite-na-sgradite-v-sofija-152540", "text": "Капещите и шумящите климатици, закачени на фасадите на сградите в София, ще отидат в историята. Столичната община обмисля въвеждането на правила за позиционирането на машините, както и за типовете настилки, които се поставят в града, чрез промени на наредбата за градския дизайн. Това обяви главният архитект на града Здравко Здравков на семинар за проектобюджета на кметството за следващата година. „Като първи стандарт имаме желание да направим места за климатиците. Да се спазват три ясни условия - да не се виждат, да не шумят и да не капят. Подготвяме и стандарти за настилките - да се знае какви типове настилки могат да се поставят, условия за контактните зони с кръстовищата и за бордюрите. А не както сега - пред една нова сграда да се слага шлайфан бетон, а пред друга - щамповани плочки. Целта на тази система от стандарти е да си подредим града“, обясни главният архитект. Здравков припомни, че до приключването на ремонта на ул. „Граф Ингатиев“ трябва да се разработи и схема къде и на какво пространство ще се разполагат летните градини на заведенията. По думите му условията ще бъдат съгласувани с Министерството на културата, защото зоната е културна ценност. През следващата година общината ще продължи да работи и по идеята бившите индустриални зони да бъдат превърнати в квартали. Здравко обясни, че при научнопроизводствена зона “Хладилника – Витоша”, в карето между улиците “Люба Величкова”, “Филип Кутев”, “Сребърна” и бул. “Черни връх“, може да се направят жилища за 12 хиляди души. „Работим заедно със собствениците на терени там, за да изберем правилния микс от фукнции за тази зона. Прецизираме уличната мрежа, местата за училища и детски градини, пешеходни и вело връзки с Южния парк и Борисовата градина. Целта е да не се допускат грешки като с „Полигона“, където работят 20 000 души, а живеят само 2000“, заяви ахритектът. Здравков отчете, че за първата половина на 2018 г. общината е издала строителни разрешения за 10 млн. лв., а през цялата 2017 г. те са били на стойност 11,6 млн. лв.", "date": "2018.12.18", "title": "Без капещи климатици по фасадите на сградите в София"}
{"url": "https://www.monitor.bg:443/bg/a/view/zet-nabi-doktor-ot-speshna-pomosht-152524", "text": "Лекар от спешна помощ на горнооряховската болница беше нападнат и набит от зет, минути след като тъстът му издъхна. Екшънът се разиграл в понеделник преди обяд. Същия ден оръжейният работник Асен М. внезапно се почувствал много зле и помолил началниците си в цеха да го освободят да отиде на преглед в болницата. Те разрешили. В спешна помощ на болницата в Горна Оряховица лекарите казали на мъжа, че сигурно се е преуморил и го изпратили да си почива вкъщи. Асен тръгнал да се прибира, но в района на кооперативния пазар в железничарския град отново се почувствал зле и с болки и стягания в гръдната област. Според една от версиите той починал още там, на улицата, а според друга - успял да стигне до болницата, където издъхнал. Разгневен, зет му Невен нахлул в спешното отделение, нахвърлил се върху дежурния лекар и го ударил по лицето. Останалите медици успели да се обадят на тел. 112 и нападателят бил арестуван и отведен в районното управление. Срещу него е образувано бързо производство за хулиганство и му е съставен акт. Според горнооряховските лекари във фаталния ден починалият Асен М. е получил емболия и затова при прегледа те нямало как да открият кръвния съсирек и да поставят диагноза. Все пак тялото на Асен е дадено за аутопсия, която ще се произнесе за причината за смъртта. Това е поредният случай на насилие над медици в търновско, като в почти всички случаи нападнатите са лекари, сестри и фелдшери от спешна помощ. В повечето случаи нападателите са близки на пострадали, недоволни от бързината, с която линейката с медицинския екип е пристигнала на адреса или от грижите, оказани на техния близък. В един от случаите екип на спешна помощ беше нападнат от пиян военен през нощта на безлюден път между две села, като нападателят се опита да нокаутира шофьора на реанимобила и да избяга с него. При друг от последните случаи на посегателства пък, лекар от Свищов беше нападнат на входа на болницата при отиване на смяна. Последна „жертва” на нападател стана медицинска сестра от спешното отделение в търновската болница, която беше нападната с ножица от пиян и буйстващ пациент, който крещял, че тя му е източила кръвчицата и затова искал да я убие.", "date": "2018.12.18", "title": "Зет наби доктор от спешна помощ"}
{"url": "https://www.monitor.bg:443/bg/a/view/bum-na-mamini-sincheta-v-italija-152522", "text": "В Италия броят на „мамините синчета“ расте неудържимо и през 2017 г. бележи истински „бум“ – заключиха най-тиражираните вестници на Апенините „Кориере дела сера“ и „Република“ в коментари на данните, публикувани от Статистическата служба на Европейския съюз /ЕВРОСТАТ/. Изводът на всекидневниците е съвсем закономерен, тъй като с поред авторитетната институция през миналата година под един покрив с мама и тате са живели 66,4% от италианците на възраст между 18 и 34 години или с почти две на сто повече от предишната 2016 г. Докато средната за 28-те страни от ЕС цифра на показателя е 50%, като по него пред Италия са само Хърватска, Малта и Гърция. Разбира се, категорията „мамини синчета“ не включва само млади мъже, но и млади жени, които предпочитат да си живуркат с родителите вместо да организират бита си самостоятелно и независимо. В интерес на истината обаче на Апенините „мамините синчета“ бият „мамините дъщери“ с почти 13 пункта – първите са 72,7% от всички представители на силния пол на възраст между 18 и 34 години, докато вторите са 59,8% от нежния пол в същата възрастова група. Освен това младите мъже се овъртат все повече и повече около полите на мама – броят им само за година е нараснал с около два пункта, докато този на младите жени е останал в проценти почти същия като преди. Що се отнася до причините, които карат младите хора да остават да живеят с родителите си, медиите сочат на първо място голямата безработица сред тях и липсата на материална сигурност. От друга страна обаче социолозите смятат, че разглезени от телевизията, мъжете и жените на възраст между 18 и 34 години, не искат да рискуват като родителите си и не се впускат лесно в предприемачески начинания. И все повече и повече търсят сигурна държавна или наемна работа, която да не е много високо платена, но да им осигурява безметежно живуркане в тесен приятелски кръг. По взможност дори без семейство и деца – неща, за които италианците вече май се сещат чак след 35 г.!", "date": "2018.12.18", "title": "Бум на мамини синчета в Италия"}
{"url": "https://www.monitor.bg:443/bg/a/view/rabotodatelite-protiv-uvelichavane-na-minimalnata-zaplata-152527", "text": "284 млн. лв. ще струва на бизнеса увеличението на минималната заплата от 510 на 560 лв. от 1 януари догодина. Това каза Васил Тодоров от Българската-търговско промишлена палата на вчерашното заседание на Националния съвет за тристранно сътрудничество. На него всички работодателски организации се обявиха против увеличението на заплатата, която по данни на НСИ получават 473 хил. българи. Скокът на минималното възнаграждение обаче няма как да бъде отменен, тъй като е заложен в бюджета на държавното обществено осигуряване за догодина. „Поставени сме пред свършен факт чрез средносрочната бюджетна прогноза, която се прави без съгласуване със социалните партньори“, заяви председателят на Асоциацията на индустриалния капитал Васил Велев. Затова от бизнеса настояват за ясни икономически критерии при определянето на минималното възнаграждение. „България стърчи значително над средноевропейското равнище по показателя съотношение на минималната към средната заплата. В някои области всички получават едно и също - квалифицирани и неквалифицирани, трудолюбиви и мързеливи“, допълни Велев. Той предложи новата сума на минималното възнаграждение за 15 икономически дейности да влезе в сила чак от 1 януари 2020 г. Става дума за дейности като хотелиерство и ресторантьорство, товарен автомобилен транспорт, пчеларство, добив на глина и каолин, производство на хляб и тестени изделия, медико-социални грижи с настаняване. Спорно се оказа и предложението на КТ „Подкрепа“ за увеличаване с 0,5% на ставката за час нощен труд или от 0,25 лв. да стане 2,80 лв. „От началото на следващата година работна група ще обсъжда промени в Кодекса на труда“, коментира по този повод социалният министър Бисер Петков.", "date": "2018.12.18", "title": "Скокът на минималната заплата  струва 284 млн. лв. на бизнеса "}
{"url": "https://www.monitor.bg:443/bg/a/view/prokuraturata-poiska-sydyt-da-vyrne-v-aresta-cenko-chokov-152521", "text": "Прокуратурата поиска съдът да върне в ареста бившия кмет на Галиче Ценко Чоков. От 26 септември той е под \"домашен арест\", но след публикации, че вечеря в ресторант, прокуратурата се самосезира. От държавното обвинение съобщават, че е постъпила информация от МВР, че Чоков вече не го придвижват с болнична носилка. Ценко Чоков е осъден на първа инстанция за причиняване на средна телесна повреда, отвличане и палеж и е с присъда 4 години и шест месеца затвор. А районната прокуратура в София се е самосезирала и образува наказателно производство за съзнателно даване на невярно заключение за здравословното състояние на Ценко Чоков съда.", "date": "2018.12.18", "title": "Прокуратурата поиска съдът да върне в ареста Ценко Чоков"}
{"url": "https://www.monitor.bg:443/bg/a/view/otkriha-myrtyv-myj-v-rodopsko-selo-sled-kupon-za-rojden-den-152523", "text": "49-годишен мъж от Полковник Серафимово е открит мъртъв на метри от центъра на смолянското село, съобщават от полицията. Сигналът за открития труп е подаден днес, около 10:00 часа. Той e намерен от кмета на Полковник Серафимово Христо Мусорлиев, който видял безжизненото тяло да лежи под висока подпорна стена. По първоначални данни на полицията, данни за насилствена смърт не са установени. Вечерта мъжът бил на празненство с други негови съселяни в къща, която е закупена от англичанин и живее там от доста години. Малко след полунощ, мъжът си тръгнал от почерпката за рождения ден на домакина, след което изчезнал. На сутринта баща му подал сигнал на кмета, че синът му не се е прибирал и не може да го намери. „Разпитах хората в селото и разбрах, че е бил на празненството, започнах да го търся около въпросната къща. „За съжаление го открих мъртъв, под подпорната стена“, коментира пред Дарик радио кметът на селото Христо Мусорлиев. Предполага се, че при прибирането си безработният мъж е залитнал и паднал от 15-метровата височина и вследствие на нанесените травми, е издъхнал.", "date": "2018.12.18", "title": "Откриха мъртъв мъж в родопско село след купон за рожден ден"}
{"url": "https://www.monitor.bg:443/bg/a/view/ot-gerena-za-dylgovete-njama-da-posledvame-sydbata-na-cska-152525", "text": "След поредицата от новини, свързани с непогасени дългове от страна на „Левски“, изпълнителният директор на клуба Красимир Иванов внесе яснота по наболелите въпроси и разясни каква точно е ситуацията с фирмата, която поиска „сините“ да бъдат обявени в несъстоятелност. „Финансовото състояние не е нова новина. Няма драматична промяна. Видях, че в пространството циркулира някаква новина за НАП, но за мен това не е изненада. Знам какво имаме да плащаме. Точни суми не искам да коментирам. Имаме споразумение с НАП, което се стремим да изпълняваме. Работим”, заяви Красимир Иванов, като подчерта дебело, че в клуба и всичко е изплатено както на отбора, така и на служителите. По темата с фирмата „Титан 77”, която поиска от съда „Левски“ да бъде обявен в несъстоятелност, „синият“ бос разкри, че събитията датират от месец ноември. „Самата информация излезе в неделя. Сумата е спестена. Малка е за „Левски“, но не искам да я обявя. Не мисля, че фирмата е изнесла информацията. Както ние, така и те искат този въпрос да се изясни бързо“, сподели Иванов, като посочи, че в основата на причината да се обсъжда финансовото състояние на клуба е, че от „Герена“ казват честно какво е финансовото състояние на клуба. „Ако трябва да се сравняваме с ЦСКА, тяхната загуба за последната година е по-голяма от тази на „Левски“ за последните 3 години. Но там не се задават такива въпроси. Нямаме никакво намерение да последваме съдбата на ЦСКА”, отсече „синият“ шеф. Относно спора между „Левски“ и „Черно море“ за трансфера на Бурабия, Иванов призна, че има съдебно дело между двата клуба. „В момента или тях, а от съда. Делото не касае лиценза. Ако има решение, тогава ще трябва да обслужваме или не сумата”, разкри Иванов, като не пропусна да отговори и на треньора на „червените“ Нестор Ел Маестро, който коментира „сините”, че пролетта ще е скучна за съперника. „Може да се окаже скучна за него. Назначиха му консултант. Ще видим за кого ще е скучна”, заяви Иванов.", "date": "2018.12.18", "title": "От „Герена“ за дълговете: Няма да последваме съдбата на ЦСКА"}
{"url": "https://www.monitor.bg:443/bg/a/view/pretyrsiha-djamija-v-berlin-152533", "text": "Германската полиция претърси джамия в Берлин, в която проповедникът е заподозрян в прехвърляне на средства към ислямистки боец в Сирия за извършване на \"престъпни терористични действия\", съобщиха прокурори, цитирани от Ройтерс. Обискирана е била джамията \"Ас Сахаба\" в северния берлински квартал Вединг, в която проповядва 45-годишният имам Ахмад А., известен на последователите си и като Абул Бараа, съобщи главната прокуратура. Държавното обвинение съобщи за два подозрителни текста в Туитър, писани от имама. Прокуратурата смята, че той е събирал и изпращал пари по сметка на \"джихадистки боец\", за да набавя военно снаряжение.  Говорителят на прокуратурата Мартин Щелнер заяви, че не са били извършени арести, а операциите в джамията и други обекти са били с цел получаване на доказателства за текущото разследване.", "date": "2018.12.18", "title": "Претърсиха джамия в Берлин"}
{"url": "https://www.monitor.bg:443/bg/a/view/loshoto-vreme-otmeni-istoricheski-tur-na-bregovich-v-plovdiv-152529", "text": "Лошото време, снегът и студът провалиха историческата обиколка из Старинен Пловдив, която балканската звезда Горан Брегович отдавна беше поискал от организаторите на концерта му под тепетата Арт БГ. Музикантът пристигна ден преди шоуто си в зала СИ'ЛА, за да може да задоволи един от големите интереси в живота си – жаждата за история. По план той трябваше да се разходи из Античния град днес, но за да е в пълна кондиция за шоуто довечера и да няма риск да се разболее създателят на „Бело дугме“ отново се размина с мечтата си. Желанието му да опознае по-добре града съвсем се засилило след последната му визита, когато свири в Античния театър. Все пак той е успял успял да види, част от която преминала покрай Малката базилика, разкопките на Голямата базилика, Гребния канал, пищната католическа катедрала Свети Лудвиг и някои от по-големите църкви като Света Петка. Видяното предизвикало бурен възторг в музиканта, който е завършил философия. Той бил добре информиран и за това, че Пловдив ще е Европейска столица на културата идната година, като поискал подробно да се запознае с програмата на събитията в града. Историческият тур беше отложен за следващата му визита под тепетата с надеждата времето да е по-добро, а самият Брегович изявил жив интерес да бъде разведен и запознат и със старите римски мозайки, които са едно от съкровищата на града. Балканската звезда беше настанен в президентския апартамент на хотел „Тримонциум“, където разпуска заедно с оркестъра си преди големия концерт. Организаторите пък се похвалиха, че за лудата балканска вечер ще пристигнат от Монтана, Враца, Перник и Кюстендил. Съвсем скоро Горан Брегович ще се завърне у нас, след като е приел да весели жителите на Сопот на площада в новогодишната нощ. Геният на балканската музика довече в града под Балкана част от своя оркестър „Ъндърграунд”. Формацията ще огласи Стремската долина с невероятните хитове „Едирлези” и „Месечина” . Брегович идва по покана на бившия кмет на Каварна Цонко Цонев, който е личен приятел на градоначалника на Сопот Деян Дойнов.", "date": "2018.12.18", "title": "Лошото време отмени исторически тур на Брегович в Пловдив"}
{"url": "https://www.monitor.bg:443/bg/a/view/djuliana-gani-pokazva-prelesti-na-borakaj-snimki-152528", "text": "Мис Сикилкон Джулиана Гани, която се класира със сребърен медал на финала на „Биг Брадър: Most Wanted”, си почива активно на остров Боракай. Малката Джулка, както я наричат феновете, от няколко дни е на Филипините с актуалната си изгора – фитнес инструкторът Илиян Найденов. Те прекараха дълго време в столицата Манила, откъдето заляха социалните мрежи със снимки и послания. - с това изречение Гани стартира фотодневника си от топлата дестинация. Двойката се настани в луксозен хотел, който разполага с два басейна и денонощни ресторанти. Фенове се шегуват, че изкусителката е избрала именно този хотел, тъй като е на 5 минути пешеходно разстояние от голям мол. включи се и Илиян. Гани и Найденов скандализираха част от последователите си с кадър на полуголото дупе на силиконката, на който ясно личат белези от зъби. „Ех, този моят мъж вечно е гладен“, намигна тя.", "date": "2018.12.18", "title": "Джулиана Гани показва прелести на Боракай  (СНИМКИ)"}
{"url": "https://www.monitor.bg:443/bg/a/view/plovdiv-posreshta-koleda-s-dve-praseta-do-elhata-152520", "text": "Община Пловдив не може да фактурира повече от две прасета. Заповядайте на 26 декември от 12 часа на площада до елхата, за да спазим коледната традиция. Така кметът на Пловдив Иван Тотев покани общинските съветници на града да присъстват на ритуала по разфасоването на двата шопара на публично място. Прасетата няма да бъдат заклани там, за да не се предизвиква общественото недоволство. Но по желание на Ути Бъчваров, който ще готви в празничния ден, прасетата ще бъдат транжирани пред очите на всички присъстващи. Това се прави, защото тази година пред общината няма да има коледен немски базар, каквато бе традицията в последните няколко години. Целта е и да се спази българската традиция преди Коледа, когато във всеки селски двор се колят прасета. „Тъй като вече доста хора нямат възможност да ходят по селата, ние решихме в община Пловдив, да направим така, че традициите да дойдат в града. До прекрасната елха, заедно с коледари, с геги, с гевреци, с помощта на Ути Бъчваров, ще разфасоваме две прасета. Всички сте поканени да спазим заедно традицията”, призова съветниците кметът. По думите му скарата ще бъде една, но ще бъде голяма. От общината са осигурили и вино, хляб, кисели краставички и лютеница на корем. Всичко ще бъде безплатно за гражданите и затова се очаква огромно стълпотворение. На коледното угощение ще има и коледари, облечени подобаващо и носещи геги и гевреци. По този начин в Пловдив стартират празненствата не само за Коледа, но и за предстоящото откриване на Европейската столица на културата. Откриващият уикенд ще е от 11- ти до 13 – ти януари догодина и ще има програма с над 30 събития. Маршрутът на локациите започва от Тютюневия град и СКЛАД – новото пространство за култура, и минава през централната градска част, за да завърши в Капана – Квартал на творческите индустрии. В дългия уикенд със свои събития се включват Градската художествена галерия, ОИ „Старинен Пловдив“, Драматичен театър – Пловдив, Държавна опера – Пловдив, Дружеството на пловдивските художници, Регионалния етнографски музей, Регионалния природонаучен музей, Народна библиотека „Иван Вазов“, Lucky Домнакиното, Капана Фест. В програмата влизат Мим-формация „ЖАР театър“ и Театър на огъня и сенките „Fireter“, духов оркестър „Д‘Амброзио“ от италианския град Матера и читалищата от Пловдив и региона. На 11 януари в СКЛАД ще бъде открита изложбата „ДИМ. Истории за тютюна“ – продукция на фондация „Пловдив 2019“. На следващия ден – 12 януари, по повод 30-годишнината от падането на Берлинската стена, ще бъде открита изложбата „Изкуството на свободата – от Берлинската стена до уличното изкуство“, която ще бъде разположена в сърцето на града. Акцент в програмата за трите дни, освен спектакъла „Ние сме всички цветове“ на 12 януари, е детската програма на 13 януари. Като част от нея предпремиерно ще бъде отворена пътуващата изложба „Еврика“ на „Музейко“. За любителите на театъра е включен спектакълът „Евридика в подземния свят“ на Драматичен театър Пловдив, който е подбран заради високото му качество на европейско ниво. В залата ще има симултанен превод на английски за гостите от чужбина. На 13 януари уикендът завършва с танго операта „Мария от Буенос Айрес“. Сюрреалистичното произведение ще бъде представено за пръв път в България от Държавна опера – Пловдив.", "date": "2018.12.18", "title": "Пловдив посреща Коледа с две прасета до елхата"}
{"url": "https://www.monitor.bg:443/bg/a/view/oficialno-unajted-osvobodi-joze-mourinio-152510", "text": "Жозе Моуриньо вече не е мениджър на “Манчестър Юнайтед“, обявиха от клуба. В краткото официално изявление не се съобщават повече подробности, като само се уточнява, че до края на сезона отборът ще бъде воден от временен мениджър. Очаква се името му да бъде обявено в следващите 48 часа. Досегашният асистент на португалеца Майкъл Карик и Киърън Маккена ще водят тренировките на отбора засега. Специалния напуска 2,5 години след назначението си на \"Олд Трафорд\". За този период той спечели ФА Къп и трофея в Лига Европа. През този сезон обаче отборът се представя слабо, като \"червените дяволи\" заемат шесто място във временното класиране - на 19 точки зад „Ливърпул“, от който в неделя загубиха с 1:3. Поражението от мърсисайдци означаваше, че клубът записва най-лош старт на сезона от 28 години. В последните часове в медиите на Острова се появиха информации, че „Манчестър Юнайтед“ трябва да плати 24 милиона паунда компенсация на португалеца, ако го уволни сега.", "date": "2018.12.18", "title": "Официално: „Юнайтед“ освободи Жозе Моуриньо"}
{"url": "https://www.monitor.bg:443/bg/a/view/borisov-za-vseki-turizym-e-dobre-da-ima-investitor-kato-mark-jirardeli-152511", "text": "„Безспорно Марк Жирардели е световна величина и за всеки туризъм, курорт и държава, да имаш подобни инвеститори е нещо много хубаво.“ Това коментира премиерът Бойко Борисов от Виена, където участва в среща на високо равнище ЕС – Африка, по повод информацията, че световноизвестният скиор е собственик на „Юлен“. „Доколкото знам се среща с нашите министри и така или иначе темата „Банско“ трябва да я развързваме и да отиваме към решение, защото е един прекрасен курорт“, заяви Борисов. Той даде пример и със зимните курорти в Австрия и развитието на туризма там, от който се печели милиарди. „С пъти, пъти, пъти, пъти повече лифтове, писти и никаква екология. Тук няма ли „зелени“? Ако нашите „зелени“ дойдат, ще ликвидират целия бранш в Австрия, при който около 30-40% провинции си изкарват хляба от това. Аз съм горд, че България може би има най-силните зелени организации в света. Такива силни организации аз не мога да си представя другаде да ги оставят да съществуват. Но нашите са такива, че успяват. Както виждате, 20 години няма правителство, няма президент, който да намери смелост и кураж и да каже: „Това все пак е едно правилно решение да се развива туризма“, каза още Бойко Борисов.", "date": "2018.12.18", "title": "Борисов: За всеки туризъм е добре да има инвеститор като Марк Жирардели"}
{"url": "https://www.monitor.bg:443/bg/a/view/nova-zelandija-pravi-referendum-za-upotrebata-na-marihuana-152532", "text": "Нова Зеландия ще проведе референдум за легализирането на марихуаната при следващите големи избори през 2020 година. Гласуването беше част от исканията, които Зелената партия направи при преговорите за образуване на правителство след изборите през 2017 г. Министърът на правосъдието на Нова Зеландия Андрей Литъл заяви, че правителството е избрало кога да се проведе и резултатът би бил задължителен. Референдумът \"ще се проведе по време на основните избори през 2020 година\", заяви Литъл пред репортери и добави: \"Все още има някои детайли, които да изработим\". Правителството вече работи за легализирането на канабиса с медицински цели, като в момента законът ще трябва да се гласува от парламента. Проучване от миналата година показва, че 65% от новозеландците също подкрепят легализирането на субстанцията за развлекателни цели.", "date": "2018.12.18", "title": "Нова Зеландия прави референдум за употребата на марихуана"}
{"url": "https://www.monitor.bg:443/bg/a/view/ubiecyt-na-rednik-stojanova-vleze-s-usmivka-v-syda-v-plovdiv-152514", "text": "С усмивка на лицето при вида на множеството медии, отишли да отразят мярката му за неотклонение, влезе в апелативния съд в Пловдив бившият рейнждър Светослав Каменов. Той е обвинен в умишленото убийство на редник Десислава Стоянова от 61-ва Стрямска бригада в Карлово, за което го грози затвор от 10 до 20 години. До залавянето на Каменов се стигнало, след като майка му подала сигнал в полицията за липсата му. Но нито тя, нито някой друг в началото на декември е подозирал, че Светослав е убил човек. Възрастната жена просто се била притеснила, че синът й липсвал от няколко дни и поискала полицията да го намери. Това стана ясно в апелативния съд в Пловдив, където прокурор Ясенка Шигарминова разказа хронологията на случилото се.  Бившият военен и участник в три мисии в Ирак и Афганистан липсвал от 30 ноември вечерта, когато извършил бруталното убийство. „Не знам какво ми стана. Нещо ми прищрака и я хванах за врата. Чу се пукане и потече кръв”, разказвал след залавянето си Каменов. Основният мотив за престъплението е финансовият. По-рано редник Стоянова дала колата си на Каменов за ремонт. Вместо това той хвърлил возилото за скрап. Оттам му обещали 315 лева, но не му ги дали, защото нямал документи за колата. На 30 ноември вечерта Десислава Стоянова излязла от дома си в Карлово и отишла в Сопот само със своите документи и тези на колата си в джоба. Тя явно смятала, че като покаже талона на автомобила си, от автоморгата ще й го върнат и ще се прибере с него до Карлово. Вместо това, вратът й бил прекършен, а убиецът изгорил всичките й документи. По информация на Агенция Монитор редник Стоянова се била изказала подигравателно, с насмешка, за един от офицерите в 61-ва Стрямска бригада, където навремето е служел и самият Каменов. Това довело до яда му и той се нахвърлил върху 40-годишната жена. След като скършил врата й, наврял трупа в ниша под дивана и го заковал с две видии да не може да се отваря. Същата вечер тръгнал към София при бивша приятелка. Скарали се и Каменов две нощи спал по улици и градинки, след което поел към Благоевград. Пресякъл „зелената граница” с Гърция, но след няколко дни се върнал обратно у нас. Обадил се на бившата си жена и й казал:”Направих нещо лошо”, като поискал тя да го свърже с брат й полицай в Мездра. Пред него и колегите му на 7 декември Светослав Каменов признал за убийството и къде е скрил трупът. Ден по-късно тялото на Десислава Стоянова било намерено на посоченото от него място и Светослав се сдобил с обвинение от прокуратурата. След което се възползвал от правото си да не дава обяснения пред разследващите. Въпреки това на излизане от Апелативния съд в Пловдив Каменов не се въздържа и отговори с въпрос на питанията на журналисти: „Кое нещо? Кой го каза? За кое нещо трябва да съжалявам?!”. Междувременно стана ясно, че погребението на редник Стоянова е било на 18 декември в Карлово. Младата жена била изпратена с всички военни почести и в затворен ковчег. Апелативният съд остави за постоянно в ареста Каменов, което определение е окончателно и не може да бъде обжалвано.", "date": "2018.12.18", "title": "Убиецът на редник Стоянова влезе с усмивка в съда в Пловдив"}
{"url": "https://www.monitor.bg:443/bg/a/view/spasitel-na-daveshto-se-momchence-stana-nositel-na-dobrijat-samarjanin-152513", "text": "Голямата награда за добротворство „Добрият самарянин“, учредена преди 9 години от сдружение „Самаряни“ в Стара Загора, отиде при Петко Димов, който с риск за живота си през септември т.г. е спасил от удавяне във водите на езерото Загорка малкият Христо. Момченцето, което е само на 4 и половина години, паднало от стръмния бряг с велосипедчето си и потънало в дълбоката вода. В близост нямало никой друг, освен мъжа и бременната в седмия месец майка на хлапето. С риск за живота си, както бил с дрехите и обувките, Димов се метнал в езерото без дори да знае да плува добре и след няколко впускания към дъното успял да хване детето и да го извади на повърхността.  “Не мисля, че съм извършил нещо особено. Всеки баща би реагирал по начина, по който го направих аз. Прибрах се вкъщи целият мокър, дъщеря ми ме прегърна с малките се ръчички и чак тогава освободих натрупаната емоция и сълзите ми потекоха. Разказах на съпругата ми какво се случи и се прегърнахме тримата.”, коментира лаконично новият носител на статуетката с ангела, изработена от художника Иван Костов. Номинацията му била направена от журналистката Красимира Янкова, която научила за случилото се от родителите на спасения Христо седмица по-късно. Общо 6 случая на добротворчество през отиващата си година бяха номинирани за наградите на съществуващото вече две десетилетия сдружение „Самаряни“. Призът на обществеността от гласуването в Интернет отиде при педиатърката д-р Павлина Крумова, която направи всичко възможно да бъде преборена бюрокрацията и нуждаещият се от трансплантация на бъбрека Байрам Али да бъде опериран в Германия като донор стана баба му. 9-годишният малчуган се чувства вече добре, ходи на училище и дори рита футбол с приятелчетата си в павелбанското село Тъжа. За пръв път специална награда за добро дело учреди и старозагорският обществен посредник Надежда Чакърова-Николова, тя бе връчена на представител на СНЦ „Диабет“. На стилна церемония в залата на старозагорската опера предколедно бяха връчени и грамоти на останалите номинирани в конкурса за добротворчество: групата в Интернет „Да намерим Милка“ и общинските съветници от Града на липите Юсни Ибрям и Янко Янков. За 75 случая на добри дела разказват през последните 9 години от сдружение „Самаряни“. Сред получилите посребрената статуетка са общо 10 мъже и жени, а посмъртно е била присъдена на Пламен Петров, който загина в океана, докато спасяваше давещо се момиченце от Англия.", "date": "2018.12.18", "title": "Спасител на давещо се момченце стана носител на приз „Добрият Самарянин“"}
{"url": "https://www.monitor.bg:443/bg/a/view/pss-v-rila-i-pirin-ima-opasnost-ot-obrazuvane-na-lavini-152515", "text": "На много места в Рила и Пирин има опасност от образуване на лавини. Това каза за Радио „Фокус“-Пирин Георги Боцев, планински спасител от отряд „Благоевград“ от Планинската спасителна служба (ПСС) към БЧК за района на Рила планина. По думите му в района на хижа „Иван Вазов“, от към язовир Калин, целият склон е лавиноопасен. От Рилския манастир към хижа „Рибни езера“ при дебел сняг целият път е също лавиноопасен, от лявата страна, и падат ненадейно лавини върху самия път. Боцев допълни, че малко под хижа „Македония“ има 2 големи лавини, които са доста опасни. Той подчерта, че извън билото всички склонове са много опасни. „Във високата зона на планината движението извън билото през зимата е много рисково. По билото затова има жалони, които трябва да се следват, но на много места от вятъра те са изкъртени. Преди години имаше табели с GPS-координатите от стълб до стълб, но вече и те почти са изчезнали“, коментира планинският спасител. Георги Боцев добави, че е хубаво през зимата, когато човек се движи, да разполага с някаква навигация, с която да се ориентира, и да не напуска пътеката, защото при мъгла много лесно може човек да излезе от маршрута и да попадне в лавинна зона.", "date": "2018.12.18", "title": "ПСС: В Рила и Пирин има опасност от образуване на лавини"}
{"url": "https://www.monitor.bg:443/bg/a/view/podpaliha-luksozen-djip-na-biznesmen-ot-blagoevgrad-152519", "text": "Джип, собственост на бизнесмен, е бил подпален тази нощ в Благоевград. Сигналът за огъня е подаден в 23,48 часа снощи, съобщиха от Областната дирекция на МВР. На място е изпратен екип на пожарната, който е погасил огъня, като се наложило огнеборците да изкъртят предния капак. Джипът \"Ауди Q7\" е бил паркиран в двора на Аптечно управление. Той е собственост на бизнесмена Лъчезар Качев. Върху колата е излята запалителна течност. При огледа до автомобила е открита пластмасова бутилка със запалителна смес. Нанесените щети са в процес на установяване, допълниха от полицията. Лъчезар Качев е брат на бившия директор на Разплащателната агенция в Благоевград Георги Качев, който също бе обект на подобно престъпление.", "date": "2018.12.18", "title": "Подпалиха луксозен джип на бизнесмен от Благоевград"}
{"url": "https://www.monitor.bg:443/bg/a/view/levski-objavi-novija-generalen-sponsor-152516", "text": "\"Левски\" и Efbet подписаха нов договор. От 1-ви януари 2019 година компанията става генерален спонсор на клуба. Контрактът е за срок от 3 години. На пресконференцията присъстваха изпълнителният директор на \"сините\" Красимир Иванов и корпоративният мениджър в букмейкърската компания Валентин Божилов. \"От 1 януари логото ще е официално на гърдите на играчите. Партньорството се разширява, надяваме се да работим с тях за идеите, които имаме. Силно сме впечатлени от вниманието им към детайлите. Помощта им няма да е само финансова, а ще е за постигане на едни по-големи цели за в бъдеще. Договорът е 3-годишен. Колкото по финансовата параметри, не мога да разкривам детайли по тях, но те са значителни за България. Още с началото на пролетния дял на шампионата ще видите още много от партньорството ни\", заяви Красимир Иванов. \"Изключително сме щастливи, че продължаваме да работим все по-активно с Левски, ставаме генерален спонсор. Последните четири години сме активно работещи с тях. Те са един от най-популярните и един от най-успешните отбори в България. Впечатлиха ни техните проекти, искаме да го направим по-стабилен финансово и да сбъднат мечтите си\", заяви Валентин Божилов. Екипите с логото на букмейкъра на гърдите бяха представени от футболистите Николай Михайлов и Станислав Костов.", "date": "2018.12.18", "title": "\"Левски\" обяви новия генерален спонсор "}
{"url": "https://www.monitor.bg:443/bg/a/view/katastrofa-s-policejski-avtomobil-kraj-tyrgovishte-152502", "text": "Катастрофа, в която е участвал и полицейски автомобил, е станала снощи на пътя София-Варна, в близост до Търговище. Сблъскали са се \"Пежо\" с добричка регистрация и патрулен автомобил на Областната дирекция на МВР в Търговище. По първоначални данни, поради движение с несъобразена със заснежения пътен участък скорост, водачът на \"Пежо\"-то е изгубил контрол над управлението на автомобила. Колата навлязла в лентата за насрещно движение и се блъснал със задната си част в полицейския автомобил. В резултат на пътния инцидент са пострадали двама от пътниците в \"Пежо\"-то. Мъж на 39 и жена на 36 години са настанени в многопрофилната болница за активно лечение в Търговище, без опасност за живота им. Нанесени за значителни материални щети и на двата автомобила. По случая е образувано следствено дело.", "date": "2018.12.18", "title": "Катастрофа с полицейски автомобил край Търговище"}
{"url": "https://www.monitor.bg:443/bg/a/view/kardi-bi-hvyrli-buket-za-15-000-video-152517", "text": "Скромните 15 000 долара – толкова струва последния букет на хип-хоп сензацията Карди Би. Въпреки пищността на аранжимента от бели и червени рози, певицата не го прие. Става въпрос за романтичния жест по време на концерт от съпруга й – рапърът Offset, с когото се разделиха в началото на месеца. Цената на букета бе потвърдена от цветарския магазин Venus ET Fleur. Част от цветята изобразяваха надпис: Както „Монитор“ вече писа, Карди призова почитателите си да не нападат бившия й в социалните мрежи, като бе категорична, че дори и да намери по-добра половинка за себе си, няма да има друг мъж, който да обича повече дъщеря им Кълчър от самия Offset. „След като видяха, че Карди е видимо разстроена, от екипът й изключиха микрофоните, така че двамата да имат уединение в личния си разговор. Малко по-късно изгасиха и светлините, за да могат да изведат Offset далеч от погледите на всички в залата“, обясниха свидетели на Наскоро изпълнителката на I Like It съобщи, че ще поиска развод, като публикува видео в Инстаграм, но така и не обясни каква е причината за краха в отношенията им. Оттогава се появиха слухове, че Offset е изневерил на хип-хоп звездата, но към настоящия момент нито един от двамата не е потвърдил публично тези спекулации.", "date": "2018.12.18", "title": "Карди Би хвърли букет за $15 000  (ВИДЕО)"}
{"url": "https://www.monitor.bg:443/bg/a/view/jenite-izravnjavat-myjete-po-zaplati-sled-200-g-152503", "text": "Въпреки известния напредък изравняването на заплащането на труда на мъжете и жените ще отнеме още над 200 години, прогнозират авторите на доклад на Световния икономически форум (СИФ). Изследването, което обхваща 149 страни, сочи, че има подобрение в заплащането спрямо миналата година, когато разликата между възнагражденията за мъжете и жените се бе увеличила за първи път от 10 години, предаде АФП, позовавайки се на доклада на СИФ. Участието на жените в политически живот за сметка на това намалява. Същото важи и за достъпа им до системите на здравеопазване и образование, отбелязват авторите на доклада. При сегашния темп неравенствата между мъжете и жените в повечето области ще бъдат премахнати едва след най-малко 108 години и ще бъдат необходими 202 години, за да се намали неравнопоставеността им на трудовия пазар, подчертават експертите на СИФ. Годишният доклад за равенството изследва ситуацията в четири области: образование, здравеопазване, политика и трудов пазар. След години на непрекъснат напредък в образованието, здравеопазването и участието в политическия живот, в тези три области тази година мястото на жените се свива, подчертава СИФ. В областта на трудовия пазар напредък има, но той не е голям, защото разликата в заплатите продължава да бъде близо 51 на сто. А делът на жените на ръководни постове вече е 34 на сто в световен мащаб. В същото време обаче изследването сочи, че пропорционално към днешна дата на трудовия пазар има по-малко жени, отколкото мъже, най-вече заради последиците от автоматизацията на работните места, които традиционно се заемат от жени. Жените са слабо представени в секторите на дейност, които са в растеж и изискват умения и познания в науката, технологиите, инженерството и математиката. Жените са едва 22 процента от специалистите в сектора на изкуствения интелект, констатират авторите на доклада. Ситуацията с равенството на половете е различна в отделните страни и региони. И докато страните от Западна Европа са в състояние да заличат разликите между жените и мъжете през следващите 61 години, то в Близкия изток и Северна Африка това ще отнеме 153 години, прогнозира СИФ. За пореден път скандинавските страни са начело в класацията. Най-голяма степен на равенство има в Исландия, Норвегия, Швеция и Финландия. За сметка на това Сирия, Ирак, Пакистан и Йемен са страните с най-големи неравенства между мъжете и жените. Сред 20-те най-големи икономики в света Франция е начело, заемайки 12-о място в световната класация, следвана от Германия, която е на 14-о място, Великобритания (15-о), Канада (16-о) и Република Южна Африка (19-о). САЩ продължават да отстъпват позиции, слизайки от 49-о на 51-о място.", "date": "2018.12.18", "title": "Жените изравняват мъжете по заплати след 200 години"}
{"url": "https://www.monitor.bg:443/bg/a/view/us-ucheni-karanicite-sys-syprugata-sa-polezni-za-zdraveto-na-myja-152501", "text": "Караниците със съпругата са полезни за здравето на мъжа, тъй като удължават живота му, установиха американски учени, цитирани от в. \"Дейли мейл\". Екипът на Кайли Бураса от университета в Аризона установил, че двойките, при които редовно избухват скандали, са с по-нисък риск от преждевременна смърт. Това обаче се отнасяло само за двойките, които се карат с еднаква интензивност. Ако единият от партньорите излива чувствата си с крясъци, а другият сдържа яда си, тогава рискът от преждевременна смърт се удвоява. Екипът на Кайли Бураса изследвал поведението на 192 двойки в продължение на 32 години. Проучването се фокусирало върху това колко чести били семейните разпри и как те се отразяват на продължителността на живота им. Когато двойките се карат с различна интензивност, тогава конфликтът трудно бива решен и следват нови всекидневни стресови ситуации, констатирали учените. Те от своя страна водят до риск от преждевременна смърт.  ", "date": "2018.12.18", "title": "US учени: Караниците със съпругата са полезни за здравето на мъжа"}
{"url": "https://www.monitor.bg:443/bg/a/view/vsydehodite-na-ford-s-rekordni-prodajbi-v-evropa-152489", "text": "Модерните всъдеходи на Ford постигнаха нов рекорд в Европа. Продажбите на Ford EcoSport, Kuga и Edge достигнаха близо 259 200 бройки от началото на годината до края на ноември, превръщайки 2018 в успешната година досега на Ford. Пазарният дял на SUV на Ford продължава своя ръст през 2018 г. за трета поредна година и сега те са повече от един на всеки пет продадени автомобила Ford в Европа. Продажбите на всъдеходите на Ford от януари до ноември 2018 са нараснали с 21% спрямо първите 11 месеца на 2017 г. и за първи път минаха границата от четвърт милион за 20-те европейски държави. Увеличението се дължи от най-добрите досега продажби на два модела - компактния EcoSport със 105% ръст от началото на годината досега спрямо миналата, и на Kuga, чийто продажби нараснаха с 27% в сравнение с януари-ноември 2017 г. Досега Ford е продал над 104 600 автомобила EcoSport в Европа през 2018 г. За същия период досега са продадени и над 145 300 автомобила Ford Kuga. От представянето на модела Edge в Европа през 2016 г. Ford е продал над 34 000 бройки. Новият Ford Edge ще поддържа инерцията на всъдеходите на марката в Европа и през 2019 г. „Продажбите на високопроходими автомобили се увеличават по-бързо от който и да е друг модел в Европа и нашата разнообразна гама от EcoSport, Kuga и Edge привлича клиенти както никога досега, със смелия си и спортен дизайн, модерните технологии, като интелигентната система за задвижване на всички колела, която осигурява на водачите вдъхващо увереност пътно поведение“, заяви Ролант де Ваард, вицепрезидент маркетинг, продажби и услуги във Ford Европа. Солидният и стилен Ford EcoSport е по-способен и гъвкав с интелигентната система за задвижване на всички колела, отличителните възможности за персонализация, включително контрастен цвят на покрива и модерни технологии като системата за свързаност SYNC 3, адаптивен ограничител на скоростта и камера за заден ход. Новият Ford Kuga предлага модерни технологии, които правят шофирането по-лесно, безопасно и приятно, като активен асистент за перпендикулярно паркиране и адаптивни фарове.  Стилният, спортен и прецизно изработен Ford Edge е най-технологичният SUV на Ford и предлага разнообразна гама от базирани на камера и радари технологии в помощ на водача, проектирани да правят пътуването по-комфортно и по-малко стресово. Сред тях са адаптивен круиз контрол с функция Stop & Go и системата за поддържане в средата на пътното платно за лесно справяне с трафика. По-рано тази година Ford представи ново семейство от автомобили с повишен просвет, вдъхновени от всъдеходите. Новите Ford Focus Active, Fiesta Active и Kа+ Active съчетават солиден стил и подобрена гъвкавост с истинско удоволствие от управлението, характерно за съвременните автомобили с марката Ford.", "date": "2018.12.18", "title": "Всъдеходите на Ford с рекордни продажби в Европа"}
{"url": "https://www.monitor.bg:443/bg/a/view/borisov-vyv-viena-industrialnata-revolucija-nosi-mnogo-vyzmojnosti-152504", "text": "„Свидетели сме на дигитализирането на икономиката в цял свят. Процес, който е прието да се нарича „Индустрия 4.0“, а специалистите дефинират като индустриалната революция на днешния ден. И като всяка революция тя носи много възможности, но и предизвикателства за пазара на труда и икономиката като цяло“. Това отбеляза премиерът Бойко Борисов в изказването си на форума на високо равнище ЕС-Африка, който се провежда във Виена под егидата на Австрийското председателство на Съвета на ЕС, съобщи правителствената пресслужба. Срещата е под надслов „Сътрудничеството в дигиталната ера“. Тя бе открита от канцлера на Австрия Себастиян Курц, от президента на Руанда и председател на Африканския съюз Пол Кагаме и от председателя на Европейската комисия Жан-Клод Юнкер. Целта на форума е да допринесе за насърчаване на иновациите и цифровизацията като важни фактори за бъдещото развитие на двата континента. В обръщението си българският министър-председател подчерта, че дигитализацията оказва голямо влияние върху държавите и обществата ни, защото трансформира продукти, процеси и бизнес модели във всички отрасли - от строителството, здравеопазването до селското стопанство и туризма. Прогноза на Световния икономически форум показва, че след 2020 г. 90% от работните места ще изискват дигитални умения. „Неслучайно те бяха основен елемент от програмата на триото Естония – България – Австрия и приоритет на Българското председателство“, заяви премиерът Бойко Борисов. Той подчерта, че образованието е в основата на всяка една икономика и благосъстоянието на гражданите. „Точно за това в следващите 2 години България ще инвестира 50 млн. евро от оперативните програми в проект „Образование за утрешния ден“, посочи премиерът Бойко Борисов. Проектът е насочен към дигитализацията на средното образование и предвижда създаване на отворени образователни ресурси, обучение на учители и ученици по дигитални умения, информационни кампании за дигитална компетентност, медийна грамотност, киберсигурност. „Прилагането на нови дигитални технологии във всички сфери ще спомогне за развитието на африканските икономики и постигането на целите, начертани съвместно от ЕС и Африка“, каза още българският министър-председател. Той посочи, че предпоставка всичко това да се случи, е адекватното за времето образование и високи нива на грамотност на двата континента.", "date": "2018.12.18", "title": "Борисов във Виена: Индустриалната революция носи много възможности"}
{"url": "https://www.monitor.bg:443/bg/a/view/huawei-zadava-dizajna-pri-telefonite-za-2019-152509", "text": "Първоначално въведения правоъгълен отвор, в дисплея на новите модели телефони, вече се превърна в много по-малък кръгъл отвор. Nova 4 на Huawei е един от първите смартфони, които притежават такъв дисплей и със сигурност няма да бъде последният, като телефоните на Samsung, Xiaomi и другите компании, вероятно ще използват подобен дизайн през 2019 г. През последния месец, бяха представени моделите View 20 на дъщерната компания на Huawei, Honor и Galaxy A8S на Samsung, които също имат кръгъл отвор на дисплея. Всички тези телефони, заедно с новия Nova 4, са от среден клас и предлагането им ще  бъде ограничено извън Китай, но дават пример, как биха изглеждали водещите модели през 2019 г. Samsung дори нарича този нов дизайн с кръгъл отвор, Infinity-O. Все още, не е абсолютно сигурно, но е много възможно Samsung Galaxy S10, който се очаква през февруари, да бъде с Infinity-O дисплей. Останалата част от спецификациите на Nova 4 включват, разработения от Huawei Kirin 970 процесор, Android 9 Pie, 8 GB RAM и 128 GB пространство за съхранение, увеличаващо се с microSD карта. За разлика от Mate 20 Pro на Huawei, сензорът за пръстови отпечатъци е на гърба, а не е вграден в екрана.   Вероятно е, телефонът да не бъде предлаган извън Китай, поне в близко бъдеще, но ще е с цена от 3.399 юана или около $ 490. По-евтината версия с 20 MP задна камера ще бъде на цена от 3.100 юана (около $ 450). Най-интересно е това, че телефона задава възможната тенденция в дизайна през 2019 г., като дизайна въведен от iPhone може да изчезне по-бързо, от колкото се появи.", "date": "2018.12.18", "title": "Huawei задава дизайна при телефоните за 2019"}
{"url": "https://www.monitor.bg:443/bg/a/view/syrbin-opita-da-prenese-10-kg-heroin-prez-kapitan-andreevo-152505", "text": "45-годишен сърбин е направил опит да пренесе през границата 10,345 кг хероин през ГКПП „Капитан Андреево“. Стойността на заловеното количество дрога е 931 050 лв. В понеделник на ГКПП „Капитан Андреево“, около 5,30 ч., от Турция в България влязъл лек автомобил, марка „Пежо“, управляван от чужденеца. Лекият автомобил бил отклонен за щателна митническа проверка. При извършената такава се установило, че в резервната гума на автомобила били поставени и укрити 20 броя пакети, съдържащи светло бежово прахообразно вещество. При тестване с полеви наркотест, същото реагирало на хероин. Проведени са били процесуално-следствени действия, при които лекият автомобил и намереното наркотично вещество са били иззети. Сръбският гражданин вече е обвинен, а днес прокуратурата му наложи задържане за 72 часа. Разследването по случая продължава, информират от прокуратурата.", "date": "2018.12.18", "title": "Сърбин опита да пренесе 10 кг хероин през „Капитан Андреево“"}
{"url": "https://www.monitor.bg:443/bg/a/view/new-york-post-posetete-plovdiv-prez-2019-g-152512", "text": "Пловдив попадна в класацията на изданието New York Post за най-добрите туристически дестинации за следващата година. Градът под тепетата и френския северозападен регион Нормандия са единствените европейски локации в списъка, който включва общо 12 места из цял свят. „Пловдив е една от двете Европейски столици на културата за следващата година (другата е Матера в южна Италия). Живописният град е вероятно най-големият български град, за който никога не сте чували. Той е втори по големина в страната и историята му включва управление на горе-долу всяка империя от древни времена – от персите през Римската империя и до Османската. Сега, той празнува годината си в светлината на прожекторите с 500 фестивала, изложби, изпълнения и други събития“, гласи част от описанието на New York Post за Пловдив. Впечатление прави, че италианският град Матера не е включен в списъка на изданието. Сред останалите места, които авторите препоръчват да се посетят през 2019 г., са Аржентина, Боливия, Анахайм (Калифорния), Флорида, Юкон (Канада), Лос Кабос (Мексико), Узбекистан, Япония, Египет и Намибия.", "date": "2018.12.18", "title": "New York Post: Посетете Пловдив през 2019 г."}
{"url": "https://www.monitor.bg:443/bg/a/view/student-ot-sliven-iztreshtja-naryga-dvama-policai-sled-skok-ot-avtobus-152507", "text": "Двама полицаи от Стара Загора са настанени в болницата с порезни рани след екшън с луднал студент от Тракийския университет, който разби стъкло на автобус и скочи в движение на пътя. Инцидентът с 25-годишния второкурсник от специалността „Рехабилитация“ при Медицинския факултет Николай  Фердов е станал около 17,00 часа в понеделник по време на пътуване с автобус на фирма „Дорис“ от София за Сливен в района на някогашния химически комбинат АТЗ край Града на липите. Неочаквано за пътуващите младият мъж скочил от седалката и започнал да крещи несвързано, след което успял да разбие едно от стъклата и почти в движение да скочи на асфалта. Междувременно шофьорът набрал телефон 112 и съобщил за случващото се като поискал с действие от полицията, на мястото на инцидента за броени минути се отзовали 7-8 от дежурните патрулни коли. Предприето било преследване на Фердов из близките ниви и лозя, при достигането му той извадил сгъваем нож и започнал да нанася безразборно удари към телата на обградилите го униформени. Двама от полицаите са с наранявания по лицето и темето, третият е с осукана колянна връзка, но няма опасност за живота им. След задържането, студентът е бил прегледан от дежурен психиатър, който  го е насочил за настаняване в специализираната психиатрична болница в Раднево. Според добре информирани източници в разговор с майката на Николай тя съобщила, че синът й не е имал преди подобни „изпълнения“. Преди три-четири дни обаче нещо се „отключило“ и започнал да се държи агресивно, дори посегнал да я удари. Състуденти на Фердов се въздържат от коментар, но не крият, че и друг път се е случвало „да не го слуша главата“. Младият мъж не е криминално проявен, няма данни да е употребявал наркотици, не е търсил до сега специализирана психиатрична помощ. Като ученик е тренирал лека атлетика и дори е участвал в национални състезания, установи репортерска проверка. Какви са причините за случилото се по пътя край Стара Загора в понеделник и дали наистина става въпрос за шизофрения, тепърва ще се произнасят специалистите. От полицията отричат при буйството си в автобуса Фердов да е крещял ислямистки призиви, той не е имал огнестрелно оръжие в себе си. Произшествието е станало буквално броени минути след качването му в автобуса от автогарата в Стара Загора. Образувано е досъдебно производство за причиняването на телесни повреди на полицаи при изпълнение на служебните им задължения, предстоят разпити на свидетели, ще бъдат извършени експертизи, коментира говорителят на старозагорската районна прокуратура Надежда Белчева. По неизвестни причини нито МВР, нито прокуратурата съобщиха, че Фердов не е настанен в психиатричната болница , а е хоспитализиран в клиниката по реанимация на старозагорската болница, след като към 22,00 часа в понеделник, докато е бил воден с белезници от полицаите на скенер скочил през затворен прозорец и се е потрошил върху бетонна козирка етаж по-надолу. По спешност му е била направена животоспасяваща неврохирургична операция, след което с опасност за живота е приведен в реанимацията.Не са констатирани следи от алкохол или дрога в кръвта му.", "date": "2018.12.18", "title": "Студент от Сливен изтрещя, наръга двама полицаи след скок от автобус"}
{"url": "https://www.monitor.bg:443/bg/a/view/cenata-na-petrola-na-opek-se-poniji-do-58-24-dolara-za-barel-152508", "text": "Средната цена на петрола на Организацията на страните износителки на петрол (ОПЕК) вчера се понижи до 58,24 долара за барел, информира днес на сайта си картелът. В петък един барел от кошницата на ОПЕК се търгуваше за 59,07 долара. За определяне на цената на петрола на ОПЕК се използва т. нар. петролна кошница, включваща 14 сорта петрол за износ на страните членки на картела: Лек арабски (Саудитска Арабия), Басра лек (Ирак), Бони лек (Нигерия), Ес Сидер (Либия), Жирасол (Ангола), ирански тежък (Иран), Кувейт експорт (Кувейт), Мерей (Венецуела), Мурбан (ОАЕ), Ориенте (Еквадор), Катар марин (Катар), Шахаран бленд или \"Сахарска смес\" (Алжир), Раби лек (Габон) и Зафиро (Екваториална Гвинея). Историческият максимум за \"кошницата на ОПЕК\" е цената от 140,73 долара за барел, отчетена на 3 юли 2008 г. Цената на барел петрол се определя чрез извеждане на средна аритметична величина от котировките към момента на закриване на търговията с всички сортове от \"кошницата на ОПЕК\" предходния работен ден.", "date": "2018.12.18", "title": "Цената на петрола на ОПЕК се понижи до 58,24 долара за барел"}
{"url": "https://www.monitor.bg:443/bg/a/view/roma-i-studena-vojna-v-bitka-za-chujdoezichnija-oskar-152506", "text": "„Рома“ на Алфонсо Куарон и „Студена война“ на Павел Павликовски попаднаха в разширения списък с номинации на Американската филмова академия в чуждоезичната категория. Присъствието на двете заглавия в топ 9 не е изненадващо. За съжаление, пътят към статуетката на българската лента „Вездесъщият“ и родната копродукция „Дивата круша“, която бе предложена за приза от Турция, приключи. Сред останалите филми, които остават в битката за чуждоезичния „Оскар“, са Birds of Passage (Колумбия), The Guilty (Дания), Never Look Away (Германия), големият победител от Кан Shoplifters (Япония), Ayka (Казахстан), Capernaum (Ливан) и Burning (Южна Корея). Неотдавна президентът на Академията Джон Бейли призна, че се надява да приравни значението на категорията с „най-добър филм“. „Един от акцентите, върху които работим, е да направим чуждоезичната категория по-видима, да й придадем по-голямо значение. За мен тя е толкова важна, колкото и тази за най-добър филм, защото представя най-престижните заглавия от целия свят”, обясни той. Кои заглавия ще попаднат в списъка с номинации ще разберем официално на 22 януари. Междувременно казусът с водещ на следващата церемония, която ще се състои на 24 февруари, продължава. След като за позицията кандидатства актьорския състав на комедийното шоу Saturday Night Life, възможност да застане на сцената вижда и певецът Джон Леджънд. Въпреки че е на мнение, че това е „неблагодарна работа“, той не изключва опцията да води 91-ите оскари заедно със съпругата си Криси Тийгън. Според ABC, които подсигуряват телевизионното излъчване на наградите, моментът за избор на водещ е закъснял. Това би означавало, че предложението на Академията да остави церемонията без титуляр на сцената, ще се сбъдне. До тук се стигна, след като Кевин Харт се оттегли от позицията, след като фенове изразиха недоволството си от стари негови хомофобски изказвания в Туитър.", "date": "2018.12.18", "title": "“Рома“ и „Студена война“ в битка за чуждоезичния „Оскар“"}
{"url": "https://www.monitor.bg:443/bg/a/view/aeroflot-kupuva-shampansko-za-5-mln-evro-152500", "text": "Руската авиокомпания „Аерофлот“ планира да купи 210 000 бутилки френско шампанско на обща стойност 5,25 млн. евро за клиентите си, пътуващи в бизнес класа. Това става ясно от обявената от въздушния превозвач обществена поръчка за придобиване на споменатото количество от пенливата напитка. Съгласно техническата документация, доставчикът трябва да осигури за нуждите на „Аерофлот“ шампанско от марките Louis Roederer Brut Premier, Dom Perignon, Bollinger Cpecial Cuvee и сортовете brut zero, brut, extra-dry, sec, demi-sec и doux. Условието на въздушния превозвач е върху етикетите на бутилките да бъде напечатан следният надпис: „Specially made for Aeroflot\" (изработено специално за „Аерофлот“) и „Not for sale\" (не за продажба). Предполага се, че количеството от 210 000 бутилки ще се доставя на авиокомпанията до 2021 г., като първата партия от 10 000 бутилки трябва да бъде осигурена до 4 март идната година. След това пратките ще бъдат разделени на по 3000 бутилки на всеки 2 седмици. „Аерофлот“ обаче си запазва правото да коригира обема на всяка една доставка в рамките на 1500 бутилки повече или по-малко, става ясно още от документацията. Затова доставчикът ще бъде задължен да разполага с двумесечен запас от шампанско. Заявките по обществената поръчка се приемаха от 4 до 14 декември. При този търг „Аерофлот“ увеличава почти два пъти количеството от пенливата напитка за ВИП клиентите си – през 2016 г. въздушният превозвач закупи 110 000 бутилки шампанско за период от три години.   ", "date": "2018.12.18", "title": "„Аерофлот“ купува шампанско за 5 млн. евро "}
{"url": "https://www.monitor.bg:443/bg/a/view/izsledvane-sochi-lichnata-ravnosmetka-na-bylgarina-na-rekordno-visoko-nivo-152493", "text": "В края на 2018 г. личната равносметка за отминаващата година, както и очакванията за следващата се запазват на рекордно високи нива - спрямо декември 2017 г. с почти 10 на сто нарастват позитивните оценки за годината, достигайки 35 на сто. Това показват данни от представително за пълнолетното население на страната изследване на \"Алфа рисърч\", направено в периода 8-14 декември сред 1030 пълнолетни граждани. Социолозите коментират, че за последните 20 години само в 1998 г. е имало подобно усещане за удовлетвореност. Отрицателните оценки нарастват с 2 на сто спрямо миналата година, но остават вторите най-ниски за целия този период. Най-голям дял от хората (46 на сто) отново заемат неутрална позиция - \"годината беше същата като предишната\", но за първи път позитивните оценки надвишават почти два пъти негативните (35:19). Това е най-благоприятното съотношение за периода 1998-2018. Впечатление прави продължаващият пета година ръст в позитивния поглед към близкото бъдеще. 57 процента очакват 2019 да бъде по-добра от 2018 г. срещу едва 12 на сто, които предвиждат по-лоша година. Впечатлява и широко разтворената ножица между оптимисти и песимисти (5:1), което, дори и да се окаже кратковременен, е необичаен за България феномен, посочват от \"Алфа рисърч\". Този ярко изразен индивидуален оптимизъм контрастира силно със запазващата се социална тревожност за икономическото развитие на страната - в съотношение 37:14 на сто българите смятат, че икономическото състояние на страната не се подобрява, а се влошава, коментират социолозите. Те отбелязват, че и тук негативните оценки бележат спад (с 12 на сто спрямо миналата година), но позитивните не вървят нагоре. Подобна е картината и при очакванията за бъдещото състояние на икономиката. Оптимизмът преобладава над песимизма, (40 на сто към 22 процента), но е далеч от свръхсилните лични очаквания, които продължават да растат, докато тези за социалната среда започват да се влошават. Противоречието между индивидуалните равносметки и негативните нагласи към управленските политики може да се дължи отчасти на конкретния социален контекст и конюнктура, но анализът показва, че зад него стоят и доста по-съществени трансформации в българското общество през последните години, констатират социолозите. Те посочват, че в ситуация на растящо недоверие към институциите, политиката, партиите и политическия елит и при отсъствието на ентусиазиращ социален проект, все по-голяма част от сънародниците ни изграждат своя свят около най-близкия си социален кръг - семейството, приятелите, колегите, работата, съмишлениците по интереси. Така емоционалните връзки, семейството, приятелите започват във все по-голяма степен да определят равносметката за индивидуалния жизнен път, а отношението към властта и политиката - за социалните хоризонти. В отговор на въпроса \"Каква е равносметката ви за тази година, от какво се чувствате удовлетворен?\" българите определят по следния начин най-важния си социален капитал: семейството, близките, приятелите - 81 на сто усещат тяхната подкрепа; натрупания социален опит и авторитет - 59 на сто се чувстват полезни, защото хората ги търсят за съвет; личните постижения - 58 процента са удовлетворени от неща, които са постигнали през изминалата година. Всеки втори твърди, че му е интересно онова, което работи или учи, всеки трети - че е получил признание за професионална или извънпрофесионална дейност, а всеки четвърти - че има хоби, участва в клуб по интереси и пр. Като се допълни и това, че въпреки икономическите трудности, които съпътстват голяма част от българските семейства, двама от всеки трима заявяват, че се стремят към по-малко ангажименти, за да отделят повече време за себе си и за семействата си, можем да кажем, че през последните години светът на българина все повече се съсредоточава в един \"интимен кръг\", констатират от \"Алфа рисърч\" и отбелязват, че това \"затваряне\" обяснява както успеха, така и неуспеха политически да се експлоатира привързаността към традиционни идентичности и ценности.", "date": "2018.12.18", "title": "Изследване сочи: Личната равносметка на българина на рекордно високо ниво"}
{"url": "https://www.monitor.bg:443/bg/a/view/snimaha-bolnija-cenko-chokov-v-stolichen-restorant-vmesto-pod-domashen-arest-152496", "text": "Полицията и прокуратурата започват проверка заради бившия кмет на Галиче Ценко Чоков, който е бил сниман в ресторант в столичния кв. \"Драгалевци\", съобщи Нова телевизия. Той е с мярка за неотклонение домашен арест и не би трябвало да напуска дома си без разрешение. Чоков обаче е бил в софийското заведение с компания от свои познати. През май Ценко Чоков беше осъден на 4,5 години затвор за отвличане, побой и палеж, а в края на септември Специализираният апелативен съд го пусна под домашен арест. Основният мотив на магистратите да го освободят от килията бе влошеното здравословно състояние на скандалния управник. Съдът прие, че той страда от диабет, диабетна полиневропатия, няколко язви, дискова болест, урологично заболяване, наскоро е претърпял операция, а му предстояли и други. Освен това заради влошеното му здраве Чоков вече беше воден на носилка в съдебната зала.", "date": "2018.12.18", "title": "Снимаха „болния“ Ценко Чоков в столичен ресторант, вместо под домашен арест"}
{"url": "https://www.monitor.bg:443/bg/a/view/tristrannijat-syvet-reshava-za-minimalnata-zaplata-prez-2019-g-152494", "text": "Националният съвет за тристранно сътрудничество (НСТС) ще обсъди проект на Постановление на Министерския съвет за определяне на нов размер от 560 лева на минималната работна заплата за страната от 1 януари 2019 г.  Заседанието ще е от 11.00 ч. в Министерския съвет. С постановлението се определя и минималната часова работна заплата 3,37 лв. при нормална продължителност на работното време 8 часа и при 5-дневна работна седмица. Повишаването размера на минималната работна заплата отразява заявения приоритет на правителството за устойчиво повишаване на стандарта и качеството на живот на населението в страната и предвижданията за ръст на компенсациите на един нает за 2018 г. от 6,6% до 8,4% през 2019 г. През 2019 г. минималната работна заплата ще се увеличи с 9,8% от 510 лв. на 560 лв., ще се стимулира активността на пазара на работната сила, което ще доведе до нарастване на доходите на най-нискодоходните групи на пазара на труда, ще се повиши покупателната способност и жизненото равнището на населението, пише в доклада на социалния министър. Очаква се работодателите да се обявят против увеличението на минималното възнаграждение. В становището на Българската стопанска камара (БСК) се отбелязва, че предвиденият ръст от 9,8% на минималната заплата за 2019 г., не съответства на ключови параметри, регламентирани в ратифицираната в началото на тази година Конвенция 131 на Международната организация на труда. Националният съвет за тристранно сътрудничество ще обсъди още и предложението на КТ \"Подкрепа\" за увеличение на възнаграждението за нощен труд. Синдикатът предлага то да стане процент от минималната работна заплата за страната - 0,5% от нея за един час нощен труд. Така при минимална работна заплата 560 лева - заплащането за час нощен труд би станало 2,80 лева. Сегашната стойност на заплащането от 0,25 лв. на час е определена през 2007 г. Националният съвет за тристранно сътрудничество ще обсъди още и проект на Постановление на Министерския съвет за изменение и допълнение на Наредбата за пенсиите и осигурителния стаж.", "date": "2018.12.18", "title": "Тристранният съвет решава за минималната заплата през 2019 г."}
{"url": "https://www.monitor.bg:443/bg/a/view/api-njama-ogranichenija-po-republikanskite-pytishta-zaradi-valejite-152499", "text": "И тази нощ 600 машини са обработвали пътищата в страната, работата им продължава и сутринта. Това съобщи Михаил Миланов, дежурен в Ситуационния център на Агенция „Пътна инфраструктура“. Той уточни, че няма регистрирани инциденти за последните 24 часа. Няма въведени ограничения по републиканската пътна мрежа вследствие на метеорологичните условия през изминалата нощ. Пътните настилки са предимно мокри, по усойните и планинските райони - частично заснежени, но обработени и проходими при зимни условия. Проходите Върбишки и Златишки са затворени целогодишно, а Троянският проход е забранен за МПС над 12 т. \"Тежкотоварните превозни средства и леките автомобили трябва да тръгват на път само с подходящи гуми. Да шофират със съобразена скорост и повишено внимание, като спазват дистанция и указанията на контролните органи\", призова отново Миланов. В 9 области от страната е обявен жълт код за сняг и поледици, показва справка на сайта на Националния институт по метеорология и хидрология (НИМХ). В планинските част на областите Габрово, Велико Търново, Търговище, Шумен и Смолян се очакват снеговалежи и снежна покривка до 5-10 см. В Кърджали, Хасково, Ямбол и Бургас предупреждението е за обилни валежи от дъжд, които привечер и през нощта срещу сряда ще преминат в сняг. Прогнозираните количества ще достигнат до 20-25 л/кв. м. През нощта срещу сряда ще започне да се задържа и снежна покрива от 5 до 7 см.", "date": "2018.12.18", "title": "АПИ: Няма ограничения по републиканските пътища заради валежите"}
{"url": "https://www.monitor.bg:443/bg/a/view/snjag-i-opasnost-ot-poledici-v-mnogo-rajoni-na-stranata-152498", "text": "Облачността във вторник ще бъде плътна над цялата страна. Валежи от сняг ще има в Северна и много райони на Западна България. В най-източните райони и Горнотракийската низина ще вали дъжд. Привечер и през нощта срещу сряда дъждът на изток ще преминава в сняг. В областите Габрово, Велико Търново, Търговище и Шумен новата снежна покривка до края на деня ще достигне 5-10 см. В Южна България – областите Бургас, Ямбол, Хасково и Кърджали, ще вали повече дъжд с количества до 25-30 литра на квадратен метър. Навсякъде има опасност от образуване на поледици, съобщава Нова тв. Температурите ще тръгнат надолу. През целия ден на север и на запад ще е около 0 градуса. Изключение правят само Черноморието и крайните югозападни райони, където живакът в термометрите ще се колебае около 5-6 градуса. В планините ще вали сняг, който ще спира привечер и в нощта срещу сряда. Ще бъде студено, с вятър със скорост до 20-30 км/ч. Температурите по високите върхове ще бъдат около минус 6 – минус 7 градуса, а в ниското – около 2-3 градуса. Активният в момента средиземноморски циклон преминава над Гърция, но бързо се отправя към Централна Турция. Затова и валежите у нас спират. В сряда от запад на изток ще започне разкъсване на облачността. Ще превалява слабо само в Източна България. Температурите обаче ще продължат да падат и в края на работната седмица ще бъдат около минус 5 – минус 6 градуса.", "date": "2018.12.18", "title": "Сняг и опасност от поледици в много райони на страната"}
{"url": "https://www.monitor.bg:443/bg/a/view/peti-den-na-protesti-v-ungarija-152492", "text": "Няколко хиляди унгарци излязоха снощи за пети пореден ден на протест срещу премиера Виктор Орбан пред сградата на държавната телевизия в Будапеща, въпреки минусовите температури, предаде АП. Депутати от всички опозиционни партии излязоха на временна трибуна, за да обявят, че протестите ще продължат, докато не им бъде позволено да прочетат исканията си по държавната телевизия. Протестите започнаха срещу закон, който на практика позволява възстановяването на шестдневната работна седмица, ако служителят се съгласи. Изплащането на надбавките за извънреден труд обаче може да се забавя до три години. Според правителството законът ще намали недостига на работна ръка в процъфтяващи сектори и ще даде на работниците възможност да печелят повече. Исканията на протестиращите обаче се разшириха, като вече включват премахване на корупцията, създаване на независима съдебна власт и гарантиране на неутралитета на държавните медии, отбелязва АП. По-рано вчера група от 10 унгарски депутати влезе в сградата на Унгарската държавна медийна компания в Будапеща. Някои от тях бяха изведени от охраната. Според депутатите полицията е последвала заповедите на частните охранители, извеждайки ги от медията, вместо да защити правото им да влизат в обществени сгради.", "date": "2018.12.18", "title": "Пети ден на протести в Унгария"}
{"url": "https://www.monitor.bg:443/bg/a/view/iskat-ostavkata-na-mej-tja-objavi-koledna-vakancija-za-brekzit-do-7-januari-152495", "text": "Лидерът на британските лейбъристи Джеръми Корбин внесе вот на недоверие срещу премиера Тереза Мей, след като тя отложи гласуването на депутатите по сделката за Брекзит за средата на януари, предаде Би Би Си. През миналата седмица тя отмени вота по споразумението с ЕС, тъй като беше ясно, че то ще бъде отхвърлено. Корбин заяви, че е неприемливо за членовете на парламента да чакат месец до вота, като добави, че премиерът Мей хвърля кралството в \"национална криза\". Но източници от \"Дауниниг стрийт\" 10 заявиха пред Би Би Си, че правителството няма да губи време с вота на недоверие. Министрите няма да влизат в \"глупави политически игри\", заявяват източниците. Споразумението за Брекзит между Великобритания и ЕС ще бъде гласувано третата седмица на януари 2019 г. Това съобщи премиерът на Обединеното кралство Тереза Мей пред британския парламент, цитирана от \"Гардиън\". Мей запозна депутатите с последните резултати от преговорите с Европейския съюз. Дебатът за Брекзит ще бъде възобновен от 7 януари, а на следващата седмица ще се гласува споразумението, стана ясно от думите й. По ключовия въпрос за защитния механизъм за избягване на \"твърда\" граница между Ирландия и Северна Ирландия, Мей заяви, че европейските лидери са изразили надежда, че механизмът няма да бъде задействан. Британският лидер цитира заключителната декларация от срещата на върха през миналата седмица, в която също се отбелязва, че евролидерите са готови да подготвят ЕС за започване на преговори с Лондон за бъдещите отношения след официалното подписване на сделката за Брекзит.", "date": "2018.12.18", "title": "Искат оставката на Мей, тя обяви Коледна ваканция за Брекзит до 7 януари"}
{"url": "https://www.monitor.bg:443/bg/a/view/jirardeli-ne-sym-kazal-che-pritejavam-ulen-zashtoto-nikoj-ne-me-e-pital-152497", "text": "„Придобрих мажоритарния дял на фирмата „Юлен” от 2016 г. Не съм го казал още тогава, защото никой не ме е питал”. Това заяви в ефира на „Здравей, България” легендата на ски спорта Марк Жирардели. Той поясни, че е купил фирмата от „един фонд”, чието име нямал право да оповестява, защото е подписал декларация за конфиденциалност. Въпросният фонд искал да си запази дяловете, но не го направил заради създаденото напрежение. „С Цеко Минев ни свързват общи хобита – караме ски, обичаме природата и планината”, каза още Жирардели. Той обясни, че процедурата по изкупуването на „Юлен” е продължила дълго време. „Още през 2012 г. си мислех, че би било една прекрасна възможност да инвестирам в тази фирма. Но цялото проучване на правните и икономическите показатели се извършва няколко години. В крайна сметка успяхме. Цената беше интересна за мен”, коментира скиорът пред Нова тв. Той бе категоричен, че в Бнаско не е построено абсолютно нищо без разрешително. Но втори лифт трябвало да бъде изграден. „Срам ме е да казвам, че 10 години не може да се направи и не можем добре да си обслужваме клиентите, защото те висят по 2 часа на опашка, за да се качат на лифта. Искаме Банско да стане известен на целия свят”, коментира Жирардели. Той не изключи възможността да инвестира и в други големи проекти у нас.", "date": "2018.12.18", "title": "Жирардели: Не съм казал, че притежавам „Юлен”, защото никой не ме е питал"}
{"url": "https://www.monitor.bg:443/bg/a/view/oon-rusija-e-zaplaha-za-ukrajna-152491", "text": "Генералната асамблея на ООН прие резолюция срещу милитаризацията на Крим, Черно и Азовско море - на открито заседание, което се излъчваше в интернет. Общото събрание на ООН одобри с 66 срещу 19 гласа внесена от Украйна резолюция за проблема на милитаризацията на Крим и акваториите на Черно и Азовско море, предаде АФП, като отбелязва, че 72 страни се въздържаха. Документът е подготвен съвместно от представителите на Украйна, Австрия, България, Великобритания, Германия, Грузия, Дания, Естония, Ирландия, Исландия, Италия, Канада, Латвия, Литва, Люксембург, Молдова, Полша, Португалия, Румъния, САЩ, Словения, Турция, Хърватска, Финландия, Франция, Черна гора, Холандия, Чехия, Швеция, съобщава \"Униан\". В резолюцията се казва, че присъствието на руски военни в Крим противоречи на националния суверенитет, политическата независимост и териториалната цялост на Украйна. Осъжда се и строежа на мост през Керченския проток. Освен това Общото събрание осъжда нарастващото военно присъствие на Русия в части от Черно и Азовско море, както и наложените от нея ограничения върху преминаването на чуждестранни плавателни съдове. Събранието обаче отхвърли предложените от Иран и Сирия корекции, целящи да направят документа по-балансиран, отбелязва агенцията.. Заместник постоянният представител на Русия в ООН Дмитрий Полянский подчерта, че повечето страни са се въздържаха от гласуване, тъй като, според него, \"не искат да имат нищо общо с вредната украинска инициатива\". Според руския дипломат с подобни решения \"режимът в Киев получава все нови и нови сигнали, че всичко му е позволено и всичко ще бъде простено, а за всичките му грехове ще бъде обвинена Русия\". По-рано снощи Общото събрание на ООН прие със 129 срещу 2 гласа и руската проекторезолюция за борба с героизирането на нацизма, неонацизма и други практики, които водят до ескалация на съвременните форми на расизма, расовата дискриминация, ксенофобията и свързаните с тях нетърпимост. 54 страни се въздържаха от гласуване. Предложеният от Русия документ съдържа 66 точки, в които се изразява \"дълбоко притеснение от героизирането под каквато и да било форма на нацисткото движение, неонацизма и бившите членове на СС, включително чрез създаване на паметници, мемориали и провеждане на публични демонстрации\". По силата на документа Общото събрание \"призовава за всеобща ратификация и ефективно осъществяване на Международната конвенция за ликвидирането на всички форми на расова дискриминация\", отбелязва агенцията.", "date": "2018.12.18", "title": "ООН: Русия е заплаха за Украйна"}
{"url": "https://www.monitor.bg:443/bg/a/view/novite-deklaracii-vadjat-svetlo-imane-za-milioni-152484", "text": "Новите декларации, с които висши чиновници декларират имането си пред Комисия „Антикорупция“ (КПКОНПИ), са извадили на светло имане за милиони. От влизането в сила на новите формуляри от комисията отчитат рязко забогатяване на хора на висши публични длъжности, научи „Монитор“.", "date": "2018.12.18", "title": "Новите декларации вадят на светло имане за милиони (ТЕМАТА)"}
{"url": "https://www.monitor.bg:443/bg/a/view/doc-krasimira-aleksandrova-iskame-bibliotekata-da-vleze-v-turisticheskite-marshruti-152470", "text": "В България доскоро липсваха високо образовани реставратори на хартия, валификацията се добиваше само в чужбина, казва в интервю за \"Монитор\" директорът на Националната библиотека „Св. св. Кирил и Методий“. - Всички инициативи, които планирахме и реализирахме, бяха под знака на 140-годишнината от създаването на библиотеката. Всеки месец имаше изложби, презентации на различните звена, отдели, направления в структурата на НБКМ. Правехме го с цел тя да стане по-разпознаваема. Така разказвахме на широката общественост какво се случва в библиотеката, какви хора работят там, какви дейности се осъществяват, какъв е пътят на книгата в една такава голяма институция. - Това е широко разпространеното схващане за библиотечната работа и професията като цяло, но като човек, който дълги години от своя професионален път е прекарал в библиотеки, не мога да го приема за достоверно. Аз лично много рядко съм имала възможност в работно време да почета книга например. Дори нямам спомен да се е случвало подобно нещо. - Както във всяка дейност, и тук е добре да има правила и те да бъдат ясно очертани. В годините съм преминавала през различни обучения по дейности, свързани с дарителството. Една библиотека винаги трябва да има категорични правила за приемане на дарения и за техния подбор. Невинаги дарителите са склонни да приемат изискванията ни, но библиотеките си имат свои политики, които трябва да следват. Дарителство – да, но не на всяка цена и не от всеки. Има много хора, които ни казват: „Искам да прочистя дома си.“ Да, ние често попадаме на уникални издания в резултат на такива „прочиствания“, но има и случаи, в които преценяваме, че това, което ни е предложено, не ни е необходимо. НБКМ е с по-различен статут, при нас не се предоставя услуга заемане за дома: книги, ръкописи, документи – всичко се съхранява на територията на библиотеката и в хранилищата, които са препълнени. По тази причина стриктно трябва да следим предложенията за дарения. За годишнината получихме дарения от различни издателства. В подобни ситуации обикновено ги предоставяме на регионални библиотеки, читалища, общини в зависимост от тематиката на литературата. Това също влиза в нашите ангажименти за дейност на територията на страната. - Трудно е да се каже къде, но има доста интересни примери. Имахме възможност да чуем над 45 доклада. Силно впечатление ми направи презентацията на директора на Националната библиотека на Латвия, която е успяла да отвори врати за обществеността до такава степен, че гражданите са съпричастни с каузите им. Беше показана впечатляваща снимка, на която цялата библиотека е опасана с жива верига от хора, хванати за ръце и държащи книги. Има немалко подобни примери в световната практика. В Румъния например, когато на местно ниво е взето решение една малка общинска библиотека да бъде затворена, библиотекарят, който работи там, изпраща имейли до свои колеги от цял свят с молба да подкрепят каузата, че библиотеките са необходими в съвременното общество. И получава от тях изображения на длани, които разпечатва на хартия и по същия начин огражда библиотеката си. И тя е запазена! У нас също има множество случаи на съпричастност: има хора, които са готови да помогнат с доброволен труд, с енергия, с отделяне от личното си време. Буквално всеки ден имаме такива случаи. В повечето от тях става дума за млади хора, работещи, с възможности, което е обнадеждаваща тенденция. Все повече се създава поведение, насочено към отдаване – на средства, на труд, на идеи... - Това е съвсем нормално поведение, защото, за да получим, ние трябва да бъдем съпричастни и да даваме. Точно по тази причина, когато преди 2 години стана инцидентът на гарата в Хитрино, ние се свързахме с кмета и предоставихме дарение на местното читалище независимо от факта, че то не беше засегнато от ударната вълна. Като равносметка мога да кажа, че до момента сме дарили общо 1030 книги на 11 читалища, детски градини и домове за възрастни хора. В този брой не са включени изданията, с които периодично снабдяваме български общности в чужбина. Ние подкрепяме българската диаспора в близките региони – Сърбия, Молдова и др. Изключително отворени сме към каузи – миналата година се включихме в „Българската Коледа“, тази ще го направим също. На нашия професионален празник 11 май в инициативата на Столична община „Новата гора“ в района на Суходол засадихме 140 акациеви дръвчета – цифра, символично свързана с годишнината ни. Те са бързорастящи и се надяваме скоро да имаме същинска библиотечна гора. Няма случай да не сме готови да откликнем според възможностите си на благородните инициативи. - Влизайки преди 2,5 години в библиотеката, не подозирах колко много проблеми има за решаване. Разбира се, започнахме поетапно. Обновяваме материалната база - за първи път в сградата има асансьор за посетители между І и ІІ етаж, който дава възможност и на хора с двигателни затруднения да ползват читалните, да присъстват на събития. Създадохме т.нар. зони за отдих и срещи. На много места в просторните коридори са обособени такива зони, защото е факт, че бъдещето на библиотеките вече е доста по-богато от традиционната представа за една библиотечна среда. Социалните функции на библиотеката се разширяват и съответно отговорностите ни стават по-големи. С удоволствие наблюдавам как в тези зони работят с лаптопи или общуват помежду си хора от различни възрасти – това създава атмосфера, гарантира уют и спокойствие при пребиваването тук. С огромно задоволство споменавам и това, че ние първи в България открихме зала „История на книгата“ с „класна стая“ в библиотеката. Подменя се дограмата, извършват се текущи ремонти и сме в очакване на основния ремонт на покрива, който ще ни даде сигурност при опазването на документите. - Винаги има още нещо, което да ни е необходимо, но това, благодарение на което съм спокойна по отношение на опазването на документите в библиотеката, е, че имаме единствената на Балканите камера за аноксия и гарантираме сигурност по отношение на превенцията на документите, които съхраняваме. Само за миналата година са обработени над 100 000 документа, а през тази успяхме да усвоим пространството на камерата и броят на „оздравените“ материали се удвои. Във връзка с обезпрашаването използваме специални уреди, с които се дава възможност книгите да се обезпрашават на място, по стелажите. Нашата сграда е строена през далечната 1953 г. и книгохранилищата ни са максимално усвоени. Много често разстоянието между стелажите, където са подредени книгите, не отговаря на стандартите и е трудно томовете да се свалят, за да се обезпрашат, а после да се връщат обратно. Това го правим обикновено веднъж годишно, през август, с цялостната профилактика на фонда. А текущо се извършва почистване на място, което е и широко разпространена световна практика. През лятото посетих Националната библиотека на Малта и видях тези устройства, наподобяващи прахосмукачка, които се слагат като раничка на гърба на съответния служител, наречен при нас дезинфектор. Въоръжен с него, той с лекота минава между стелажите и обира праха, събрал се по книгите. - Едно от нещата, които се случиха за първи път на НБКМ, е, че тя беше удостоена с приз за принос в сферата на културния туризъм. Много ми се иска следващата година да популяризираме пред туристическия бранш онова, което имаме в Националната библиотека. Да посрещаме групи от България и чужбина, защото така сме организирали пространството, че то е динамично, дава възможност за гъвкаво присъствие от наша страна и би предизвикало интерес у посетителите. С две думи – искаме да влезем в туристическите маршрути. Това също е разпространена в света практика – в много библиотеки може да се влезе и да бъдат разгледани, така че всеки да открие там своето съкровище и да запази свой спомен. През януари очакваме по спечелен проект да получим апаратура за витрина с микроклимат, която да ни гарантира възможност да показваме наистина най-ценните документи, макар и понякога само за определени часове. - Спомням си, когато преди доста години един възрастен господин влезе в библиотеката, в която работех тогава, и отвори пред мен едно подвързано течение на вестник от 20-те години на миналия век с острата реплика: „Какво правите вие, библиотекарите? Това ли искате да се случи?!“ Онова, което видях, ме ужаси – хартията беше унищожена до такава степен, че беше се превърнала просто в книжен прах. Горе-долу оттогава започнахме да работим по посока и на дигитализацията, и на опазването на оригиналите. Дълбоко съм убедена, че и камерата за аноксия, и превенцията с периодично обезпрашаване и реставрация при увреждане на документите са изключително важни и трябва да бъдат неотменна част от дейността на всяка библиотека. В световната практика се заговори по-усилено за тяхното опазване през последните десетилетия, защото вестникарската хартия, която е доста по-нетрайна, започна да остарява през този период и специалистите установиха колко е важно да се вземат мерки. В НБКМ е създадена реставрационна лаборатория още през 1956 г., а сега стремежът е към използване на материали за реставрация и консервация, които са по-щадящи за здравето на книгите и на хората. В България има недостиг на високообразовани реставратори на хартия, защото доскоро те можеха да получат квалификация само в чужбина. Но в последните две години у нас в два университета започнаха да се търсят възможности за съответно обучение на студентите. Стремежът е да се създаде школа, в която да има приемственост. По проект „Наследство БГ“ догодина в нашата реставрационна лаборатория предстои цялостно обновяване. Ще влезе модерна техника, която ще облекчи труда на колегите и ефективността на обработването. Красимира Александрова е родена в Шумен Завършила е българска филология в Шуменския университет „Епископ Константин Преславски“ Специализирала е мениджмънт на културата в НБУ Тя е доктор по библиография и доцент в УниБИТ Преди да стане хабилитиран преподавател, е натрупала над 20 години стаж като библиотекар От 26 май 2016 г. е директор на Националната библиотека „Св. св. Кирил и Методий“ след спечелен конкурс", "date": "2018.12.18", "title": "Доц. Красимира Александрова: Искаме библиотеката да влезе в туристическите маршрути"}
{"url": "https://www.monitor.bg:443/bg/a/view/maskiran-myj-napadna-lekar-s-plastmasov-pistolet-152486", "text": "Маскиран и въоръжен мъж е нападнал лекар с пластмасов пистолет, съобщиха от МВР. Инцидентът е станал към 18,20 часа вчера в сграда на бул. „Македония“. Непознатият е позвънил на вратата на медицински кабинет в сградата. След като отворил, лекарят бил нападнат от маскиран и въоръжен мъж, който му нанесъл удари с пластмасов пистолет, информира \"Фокус\". На виковете на доктора реагирали съседи, които задържали нападателя и повикали полиция. Служителите на реда задържали на място 64-годишен софиянец, криминално регистриран, който бе отведен в Шесто Районно управление към СДВР. Обстоятелствата по случая и мотивите, довели до инцидента, все още се изясняват.", "date": "2018.12.18", "title": "Маскиран мъж нападна лекар с пластмасов пистолет"}
{"url": "https://www.monitor.bg:443/bg/a/view/jirardeli-se-okaza-majoritaren-sobstvenik-na-ulen-152488", "text": "Петкратният носител на световната купа и четири пъти световен шампион по ски Марк Жирардели обявил на среща с няколко министри, че е мажоритарен собственик на \"Юлен\" АД. Той показал оригинални документи, от които се видяло, че притежава 100% от \"Такс сървисиз лимитед\", която компания е мажоритарен собственик на \"Юлен\" АД. Това се твърди в съобщение до медиите от Министерството на околната среда и водите. На срещата са присъствали министърът на туризма Николина Ангелкова, на околната среда - Нено Димов, и на икономиката - Емил Караниколов. Министрите са се срещнали с Марк Жирардели в Министерството на околната среда и водите във връзка с развитието на ски зона Банско, информираха от пресцентъра на МОСВ днес. Жирардели е заявил, че е упълномощил мениджмънта на \"Юлен\" АД да водят преговори по поставените теми и да се намерят решения с цел бъдещото развитие на Банско.", "date": "2018.12.18", "title": "Жирардели се оказа мажоритарен собственик на „Юлен“"}
{"url": "https://www.monitor.bg:443/bg/a/view/za-godina-kitaj-iznese-chaj-za-1-5-mlrd-152490", "text": "За 2018 г. износът на чай от Китай ще достигне стойност 1,5 млрд. долара, съобщава агенция „Синхуа”, като се позовава на публикация в China Daily. Количеството на продадения зад граница чай на листа ще бъде 300 хил. т. Производството на типичния за най-голямата комунистическа страна продукт пък се оценява на 2,8 млн. т. Търсенето на китайски чай в Европа, САЩ и африканските страни се запазва стабилно. Според председателя на Китайската асоциация за чаен маркетинг Ван Мин има възможност да се увеличи износът в някои азиатски страни. За първите 9 месеца на годината статистиката отчита износ на 263 хил. т чай т Китай, което е с 0,29% спрямо същия период на 2017 г. Приходите от експорта обаче отчитат ръст от 10,41% , достигайки 1,28 млрд. долара. Най-голям дял в износа има зеленият чай, като на него се падат 83% от доставяните количества в чужбина.", "date": "2018.12.18", "title": "За година Китай изнесе чай за $1,5 млрд."}
