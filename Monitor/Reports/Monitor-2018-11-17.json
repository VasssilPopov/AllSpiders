{"url": "https://www.monitor.bg/bg/a/view/cska-pobedi-levski-pri-zavryshtaneto-na-vlado-nikolov-149918", "text": "Волейболистите нa ЦСКА надиграха и победиха „Левски“ с 3:1 (21, -24, 18, 16) в дербито от Суперлигата, играно пред изпълнената с „червени“ фенове зала \"Васил Симов\", изпълнена с фенове на \"армейците\". Двубоят ще се запомни със завръщането в игра на легендата Владимир Николов. Президентът и треньор на „Левски“ реши отново да облече синия екип заради сериозните кадрови проблеми в тима му. 41-годишният Николов стартира в срещата, а в игра се появяваше и синът му - 14-годишният Алекс. Над всички за \"армейците\" беше Венцислав Георгиев със страхотните 26 точки (4 блока, 2 аса и 50% ефективност в атака) за победата. Пламен Шекерджиев (2 блока, 1 ас, 62% ефективност в атака и 72% позитивно посрещане) и Христо Цветанов (4 блока, 2 аса и 50% ефективност в атака) добавиха 16 и 14 точки за успеха. За „Левски“ най-резултатен беше Владо Николов с 20 точки (1 блок и 40% ефективност в атака).", "date": "2018.11.17", "title": "ЦСКА победи „Левски“ при завръщането на Владо Николов"}
{"url": "https://www.monitor.bg/bg/a/view/jilishta-zabraveni-i-ot-boga-149934", "text": "Обичаме да се хвалим под път и над път със статистиката, че над 90% от населението у нас има собствени жилища. Зад сухите цифри обаче прозират много повече причини за тревоги, отколкото поводи за радостни дитирамби. Немалка част от жилищата у нас стоят празни. Проблемът е не толкова, че стоят празни, а че изобщо никой не се грижи за тях. Понякога те са жертва на бума на емиграцията от България към чужбина от началото на 90-те години и на масовото преселение на хората от селата към по-големите градове. Процесът бе съвсем естествен на фона на разгроменото селско стопанство и епидемичния фактически фалит на много малки и по-големи фабрики и заводи. Нормално е хората да тръгнат да търсят къде да си изкарват хляба. Резултатът е очевиден сега. Стотици села обезлюдени, хиляди - с население от по 5-10 семейства, основно пенсионери. Над милион и двеста хиляди били празните жилища у нас, сочат данни на статистиката. Някои от тях са нови, купени за „черни дни“ със „спестени“ от закуски пари. Паралиите ги държат празни и не пускат дори наематели, за да не им разбиват имота и да ги завличат с неплатени сметки. По-голямата част обаче от неизползваемия жилищен фонд на практика е неспасяем. Това са основно къщи по селата и по-малките градове, в които от години и дори десетилетия не е стъпвал човешки крак. Повечето от тях са разграбени, останали са без прозорци и керемиди, а някои дори са напълно изчезнали, вследствие на набезите на мургави банди. Забравени не само от собствениците, а едва ли не и от Бога, са и немалко големи жилища на пъпа на София. Причината за докарването им до плачевно състояние обикновено са безкрайните спорове между множество наследници. Вместо да се разберат и да печелят съвместно от даването под наем на имота, те харчат пари по адвокати. Накрая обаче заради неплатени сметки имотът пак се продава, но на търг и на доста по-ниска от пазарната цена. Според статистиката у нас немалка част от жилищата са наследените от соца панелки. Голяма част от тях също са в лошо състояние. Някои късметлии успяха да се уредят с изолация и нови прозорци на аванта. Други с надежда чакат, но пари за всички в хазната едва ли ще се намерят. Пък и от Брюксел едва ли дълго ще си затварят очите пред подобно субсидиране на калпак. За това и от строителното министерство започнаха да говорят, че и собствениците на панелките трябва да дават поне част от парите за санирането. Както е във всички останали страни от ЕС. Изключението се прави само за бедните. Време е да разберем, че собствеността не е само богатство, но и отговорност. Никой освен нас няма да тръгне да се грижи за къщата, оставена от дедите ни на село, или апартамента ни.", "date": "2018.11.17", "title": "Жилища забравени и от Бога"}
{"url": "https://www.monitor.bg/bg/a/view/zverev-pobedi-federer-posjaga-kym-trofeja-na-grigor-149912", "text": "21-годишният Александър Зверев ще спори за титлата във финалите на ATP в Лондон, където 8-те най-добри тенисисти през 2018 г. определят кой е №1 от тях. Германецът от руски произход победи в полуфинала Роже Федерер със 7:5, 7:6(5). Така 37-годишният швейцарец отложи за следващата година евентуалното спечелване на титла №100 в уникалната си кариера. С успеха си Зверев посяга към трофея на Григор Димитров. Българската звезда в световния тенис триумфира миналата година, за да постигне най-големия си успех. В другия 1/2-финал от 22 ч играят Новак Джокович (Сър) и Кевин Андерсън (РЮА).  ", "date": "2018.11.17", "title": "Зверев победи Федерер, посяга към трофея на Григор"}
{"url": "https://www.monitor.bg/bg/a/view/basketbolistkite-s-peta-zaguba-v-kvalifikaciite-149914", "text": "България претърпя петата си загуба в пет мача в квалификациите за Евробаскет 2019 при жените. Агонията на националките ни бе удължена от силния тим на Украйна, който нанесе поредно поражение на българките. В зала “Универсиада” баскетболистките на Стефан Михайлов отстъпиха на украинките с 26 точки разлика - 60:86 (15:21, 15:19, 5:24, 25:22) и така остават на последното място в групата си с баланс 0-5, докато Украйна поне за няколко часа ще бъде начело с 4-1, изчаквайки срещата между Холандия и Испания. Водени от може би най-добрата баскетболистка в Европа - Алина Ягупова, украинките прекършиха България в третата четвърт, в която допуснаха само 5 точки в коша си, а от своя страна реализираха 24. Христина Иванова вкара 15 точки за България, Димана Георгиева и Виолина Кочева добавиха по 12, като Георгиева овладя и 11 борби, а Радостина Димитрова реализира 9 точки. Ягупова бе №1 за победителките с 32 точки, 6 асистенции и 5 борби, Таийсия Удоденко вкара 14, а Д’Андра Мос и Людмила Наумемко завършиха с по 11.", "date": "2018.11.17", "title": "Баскетболистките с пета загуба в квалификациите"}
{"url": "https://www.monitor.bg/bg/a/view/siderov-poiska-ostavkata-i-na-karakachanov-149903", "text": "Аз бях за оставката на Симеонов още преди месец, защото изказването му бе недопустимо. Аз давам и сега дискретното предложение Каракачанов също да подаде оставка. И да започнем на чисто. Това заяви лидерът \"Атака\" Волен Сидеров пред Канал 3. \"Да направим нещо патриотично на чисто. Защото и двамата не издържаха теста. За да решим дали можем да бъдем някакъв патриотичен блок, който да започне на чисто. Какво значи на чисто - да поставим приоритети и и да видим дали можем да ги постигнем. Защото да се въртиш във властта само заради гъдела, това е перверзия. Българският народ изтърпя достатъчно и затова им предлагам да се съберем и да обсъдим подобен въпрос\", допълни още Сидеров. Той посочва, че това не е ултиматум, а приятелско предложение, \"което да го върне към разума\". Сидеров казва, че и двамата изгубили връзката с реалността. \"Правих вече няколко предупреждения - защото се занимаваме с лифтове, дискотеки, а не със стандарта на живот. Ако ме послушат - добре, ако ли не - зле за тях\", акцентира лидерът на \"Атака\".", "date": "2018.11.17", "title": "Сидеров поиска оставката и на Каракачанов"}
{"url": "https://www.monitor.bg:443/bg/a/view/rusinova-nad-12-000-jeni-sa-sykratili-majchinstvoto-si-149890", "text": "За първите девет месеца на тази година около 12 300 млади майки са се върнали на работа, преди детето да навърши година. По този начин те са използвали възможността да получават освен заплата си, и половината от полагаемото им се майчинство, каза във Варна зам.-министърът на труда и социалната политика Зорница Русинова. Русинова припомни, че майчинството у нас е най-продължително в ЕС - 58 седмици и половина, съобщи БТА. Сега на дневен ред излиза темата как да бъдат стимулирани и подкрепени жените, които искат да се върнат по-рано на работа, особено като се има предвид липсата на кадри на пазара на труда. В България разликата в заетостта на жените и мъжете не е повече от 3-4 процента във възрастовата група между 29 до 54 години, няма и сериозни разминавания в заплащането, както е в много европейски страни, допълни Русинова. В подкрепа за младите майки, които искат да се върнат на работа, е и схемата \"Родители в заетост\", която се финансира с европейски средства. На помощ могат да разчитат родители, чиито деца не са приети в детска градина. Чрез тази схема им се осигурява детегледачка за 18 месеца, като това може да е близък роднина, стига да е регистриран на трудовата борса. Проектобюджетът за 2019 година е най-социалният, който сме имали до сега, каза още Русинова. Тя припомни, че ще бъдат отпуснати 150 милиона лева допълнително за майките с деца с увреждания, както и 40 милиона лева за енергийни помощи. Най-важното е обаче, че предстоят реформи в социалната сфера, които ще позволят ресурсът да стига до хората по възможно най-ефективния начин, посочи Русинова. Според нея темата за децата с увреждания много се е политизирала. Русинова допълни, че с предстоящите промени в законодателството исканията на протестиращите майки ще бъдат изпълнени и изрази надежда, че протестите ще бъдат преустановени. Зам.-министърът съобщи още, че в края на ноември предстои да бъде отворена изцяло нова схема по европейските финансови инструменти, която ще позволи за пръв път на общините да развиват медико-социална патронажна грижа, като си партнират със здравни заведения. Идеята е самотно живеещите възрастни и хора с увреждания в малките населени места да получават интегрирани услуги и да бъдат посещавани и от медицинска сестра или лекар.", "date": "2018.11.17", "title": "Русинова: Над 12 000 жени са съкратили майчинството си"}
{"url": "https://www.monitor.bg:443/bg/a/view/kapana-namigva-za-vsjako-novorodeno-149889", "text": "Пловдивският квартал на творческите индустрии „Капана” ще намигва на минувачите с уличните си лампи всеки път, когато в някоя АГ болница в града изплаче новородено. Проектът е част от програмата за европейска столица на културата и неговият старт бе даден официално в петък вечерта от градоначалника Иван Тотев, художника Емил Миразчиев и от автора на проекта – италианския художник Алберто Гарути. На символичната церемония присъстваха и представители на пловдивски болници, които са се включили в инициативата. По думите им квартал „Капана” е сърцето на града. Така всяка пулсация на уличното осветление там ще бъде символичното потвърждение на това. Светлините са свързани с родилните отделения на болниците: „Селена“, УМБАЛ „Св. Георги“, УМБАЛ „Пловдив“ и клиника „Торакс“. Отделенията са оборудвани с бутон, който ще бъде натискан от член на екипа при всяко раждане. На земята в една от уличките в квартал „Капана” е монтирана каменна плоча с информация за проекта. Проектът се реализира за изложбата Metaphorai, 24-то издание на Седмица на съвременното изкуство с куратори Катя Ангелова и Алесандра Поджанти.", "date": "2018.11.17", "title": "„Капана” намигва за всяко новородено"}
{"url": "https://www.monitor.bg:443/bg/a/view/protestirashti-v-ruse-zatvoriha-krystovishte-149902", "text": "Протестиращи в Русе затвориха тази вечер движението по бул. „Цар Освободител“ в посока към Централна жп гара в района на кръговото кръстовище при залата „Арена Монбат“. Пропускани бяха само превозните средства от градския транспорт. Протестът, който бе организиран в социалните мрежи, е срещу ниския стандарт на живот на българите, мръсния въздух в Русе, високите цени, ниското заплащане и също в подкрепа на майките на деца с увреждания. Въпреки че бе обявен в този широк диапазон на недоволство, в шествието се включиха около 100-150 души. Протестиращите се събраха пред Градските хали в 17,00 часа и тръгнаха в посока към кръговото кръстовище. Хората скандираха „Мафия“, „За България“, „Оставка“. „Имаме показателите на някоя африканска държава. Изразяваме недоволството си от високите цени. Няма реализация на кадрите с висше образование, заплатите ни са ниски“, каза Делян Саманджиев.", "date": "2018.11.17", "title": "Протестиращи в Русе  затвориха кръстовище"}
{"url": "https://www.monitor.bg:443/bg/a/view/elizabet-hyrli-blesna-v-toalet-na-bylgarska-dizajnerka-snimki-149896", "text": "Британската актриса Елизабет Хърли обра овациите с тоалет на българската дизайнерка Невена Николова. Звездата от „Остин Пауърс“ избра облекло на Невена за специален повод – парти по случай рождения ден на Дейвид Фърниш, който е дългогодишният партньор на сър Елтън Джон. Дни преди събитието пиар мениджърът на Хърли се свързва с дизайнерката, с молба да подбере няколко тоалета за различни светски изяви, които предстоят на звездата. 53-годишната красавица станала фен на моделите на Николова, след като видяла своя близка приятелка в един от тях. Невена подбира различни от обичайните за звездата рокли с V-образна кройка в горната част. Актрисата се спира на ансамбъл от черна блуза, златно-черна бродирана полa и богато бродиран колан, всичко в изящна комбинация от дантела и тюл. Години наред в нейна запазена марка се превърнаха дълбоко изрязаната горна част, която акцентира върху красивия й бюст. Самата актриса има много силно и завладяващо присъствие, а аз бях водена от постигането на загадъчност, като сложим акцент върху нейното обаяние, чар и непреходна красота. За партито-изненада на Фърниш тя се е спряла именно на интересната игра от черна и черно-златна дантела, нежно обгръщаща тялото й, разкривайки красотата на перфектните й форми. Ако тази рокля трябваше да има собствено име, то със сигурност щеше да бъде „Елизабет Хърли” , споделя дизайнерката, известна още като Царицата на дантелата. Напоследък Николова се обръща към гладките платове, за да отговори на динамичните изисквания в изработката на официалното и протоколното облекло. Точната дреха за точната личност е в основата на работата й. Скоро предстои да покаже нова колекция, която ще отправи предложения за ежедневна визия.  В момента Невена работи и върху тоалети за корпоративни празненства около предстоящите празници, както и най-голямото си вдъхновение - абитуриентските и сватбени облекла за следващата година.  ", "date": "2018.11.17", "title": "Елизабет Хърли блесна в тоалет на българска дизайнерка (СНИМКИ)"}
{"url": "https://www.monitor.bg:443/bg/a/view/melis-jonuzova-sys-zaguba-na-svetovnoto-149898", "text": "Българската националка Мелис Йонузова загуби на старта на битката в категория до 64 кг на световното първенство по бокс за жени в Делхи, Индия. Дебютантката ни на такъв форум при жените отстъпи пред чехкинята Мартина Шморанцова след добър мач и с неединодушно решение на съдиите. Шморанцова достигна до ¼-финалите на европейското в София през юни, но в по-горната категория (до 69 кг), където загуби от Елина Густафсон от Финландия. На този шампионат Мелис спечели първата си титла при жените при 64-килограмовите. Тя е и шампионка на Стария континент до 22 г. по-рано през годината. Утре за първия си мач в Индия ще излезе Стойка Петрова, която е №1 в схемата при 54-килограмовите и почива в първия кръг. Своите втори срещи ще изиграят Севда Асенова (48 кг) и Деница Елисеева (60).", "date": "2018.11.17", "title": "Мелис Йонузова със загуба на световното"}
{"url": "https://www.monitor.bg:443/bg/a/view/kralev-zapochvame-sreshtite-za-kandidaturata-ni-za-mondial-2030-149900", "text": "Започва съгласуване на идеята България, Сърбия, Румъния и Гърция да кандидатстват за домакинство на световното първенство по футбол през 2030 г. В края на следващата седмица, в петък, спортните министри на четирите страни ще проведат първа работна среща в Белград. Това съобщи за Канал 3 министърът на младежта и спорта Красен Кралев. На срещата се очаква да присъстват още ръководители на федерациите по футбол в четирите държави. Идеята за обща кандидатура за домакинство на Мондиал 2030 бе официално оповестена след срещата между държавните ръководители на четирите страни - Бойко Борисов, Алекандър Вучич, Виорика Дънчила и Алексис Ципрас във Варна. Изглежда, че това няма да остане само идея и сега от четирите държави започват и реалната подготовка за кандидатурата. Мондиалът през 2030-а символично ще бъде от изключителна важност, тъй като ще отбележи 100-годишнината от началото на световните първенства. Вече има и две официални кандидатури – съвместна между първия домакин от 1930-а Уругвай с Аржентина и Парагвай и комбинирана между Алжир, Мароко и Тунис. Интерес проявяват още Камерун, Египет, както и съвместни кандидатури между Англия, Шотландия, Уелс, Северна Ирландия (Обединеното кралство) и Ирландия; Испания и Португалия; Южна Корея – евентуално със Северна Корея, Япония и Китай. Иначе спортният министър днес бе официален гост на 5-ото издание на турнира по таекуондо за Купата на корейския посланик, който се проведе в зала \"Христо Ботев\" в столицата, а после и на турнира за ЕК по фехтовка „Сабята на Етрополски“ в зала „София“.", "date": "2018.11.17", "title": "Кралев: Започваме срещите за кандидатурата ни за Мондиал 2030"}
{"url": "https://www.monitor.bg:443/bg/a/view/zaev-nikola-gruevski-shte-byde-vyrnat-v-republika-makedonija-149881", "text": "Бившият македонски премиер Никола Груевски ще бъде върнат в Република Македония, заяви премиерът на страната Зоран Заев в интервю за македонската телевизия Алсат М, цитирано от агенция МИА. \"Ако се установи чия е отговорността, ще отговаря всеки, като се започне от мене. Не можем обаче да уволняваме хора, защото обществото е разгневено. И по-рано се поставяше въпросът договорил ли се е Заев с Груевски с договора от Пържино (бел.рез. - сключен по време на управлението на ВМРО-ДПМНЕ между четирите най-големи партии в Република Македония, с който се споразумяха за предсрочни избори при определени условия) и излезе, че не съм се договарял. Всичко, кото съм казвал, е било истина. Казвам, че Груевски ще бъде върнат. Унгария трябва да каже бил ли е отвлечен, по своя воля ли е влязъл в дипломатическата кола\", каза Заев. „Ще направим всичко в рамките на нашата юрисдикция, за да може Никола Груевски да бъде екстрадиран у дома и да изтърпи присъдата си. Ние няма да спрем, докато това не се случи”, написа Заев в социалната мрежа.", "date": "2018.11.17", "title": "Заев: Никола Груевски ще бъде върнат, за да излежи присъдата си"}
{"url": "https://www.monitor.bg:443/bg/a/view/shifrin-nad-vsichki-v-levi-specheli-treti-elen-149894", "text": "Трикратната световна шампионка Микаела Шифрин (САЩ) спечели първия слалом от сезона за Световната купа по ски-алпийски дисциплини в Леви. Шифрин, олимпийска златна медалистка от Сочи 2014, финишира за 1:32,61 минута и триумфира за трети път в кариерата си във финландския курорт след 2013 и 2016 година. Тя беше най-бърза в първия манш с 45,06 секунди, а със солидно второ спускане не допусна да бъде изпреварена. Традиционната награда за победителката във Финландия е местен елен. След предишните си две победи Шифрин кръсти новите си любимци Рудолф и Свен. Третият елен Микаела кръсти Гру на героя от популярната анимация \"Аз, проклетникът\". Така 23-годишната американката записа 44-ата си победа за Световната купа и 33-а в слалома, като по този начин тя се доближи само на два успеха от лидерката във вечната класация на дисциплината Марлийз Шилд (Австрия). Миналогодишната победителка в Леви Петра Влъхова (Словакия) този път остана втора на 58 стотни от секундата. Трета на 79 стотни се нареди австрийката Бернадете Шилд, която беше най-бърза във втория манш и успя да се придвижи от 12-ото място до подиума. Олимпийската шампионка от Пьончан 2018 Фрида Хансдотер беше втора след първия манш, но с по-несигурно второ спускане остана четвърта на 81 стотни зад победителката.", "date": "2018.11.17", "title": "Шифрин над всички в Леви, спечели трети елен"}
{"url": "https://www.monitor.bg:443/bg/a/view/izdanija-na-oligarsi-napadat-sydii-che-sa-si-svyrshili-rabotata-149897", "text": "Онлайн издания, финансирани от олигарси, организираха медиен линч срещу съдии от Апелативния специализиран съд. Причината – че са си свършили работата. По-специално - отказът им от ареста да бъдат пуснати подсъдимите за колосален подкуп екскметица на „Младост“ Десислава Иванчева и заместничката й Биляна Петрова. Атаката идва броени дни, след като с намесата на същите задкулисни играчи, в мониторинговия доклад на ЕК беше записано, че в страната се наблюдава влошаване на медийната среда заради критики срещу магистрати, които засягали независимостта им. Констатацията, която видимо бе пришита в последния момент в документа, е единствената негативна нотка на европейския анализ за състоянието на съдебната власт и борбата с корупцията и организираната престъпност в страната. А очевидната причина за присъствието на негативната оценка в доклада, е нуждата на олигархията да има за какво „да се хване“, за да има основание да плюе държавата. Ако бъдат проследени публикациите на Фабриката за фалшиви новини след доклада, ще се види, че именно „медийната драма“ е в центъра на техните анализи, а положителният резултат за страната е минат между другото и придружен с тъжен рев за Има и друга причина за оплакването до Брюксел, че медии „тричат“ съдии и то се дължи на факта, че обект на критики най-вече са магистрати, които са откровена част от задкулисието в страната, като скандалният шеф на Върховния касационен съд Лозан Панов и грантаджийския Съюз на съдиите в България. Тези съдии, макар явно да нарушават съдебните закони и правила, като открито се държат като политици, се възприемат от Фабриката като „добри“. И това е логично – щом играят в полза на същите олигари, които хранят медината машина за манипулации, значи трябва да бъдат бранени от нея. Не така стоят нещата за останалите десетки магистрати и разследващи институции в страната, които съвестно си вършат работата и разследват аферите на задкулисието. и са обект на не просто грозни, но и напълно лъжливи атаки от страна на Фабриката. Последният такъв пример е именно казуса с Иванчева и нейната заместничка, които в петък изненадващо се оказаха „свободни“, но само на хартия при това за няколко часа. Напълно нелогично, буквално броени дни след като Спецапелативният съд отказа да пусне двете подсъдими за корупция, съдия Иво Хинов от долната инстанция – Специализирания наказателен съд реши да ги освободи. При това, за да не бъде предотвратено решението му, съдията нареди освобождаването да стане веднага – преди да мине обжалването на горна инстанция. В отговор прокуратурата поиска незабавно спиране на изпълнението на заповедта му и пусна протест до спецапелативните магистрати. Те от своя страна решиха да спрат нелогичното пускане на Иванчева и заместничката й на свобода, поне докато разгледат доказателствата по казуса по същество. за тежко престъпление ще кажете вие. Не така са описани действията на държавното изпълнение и втората съдебна инстанция в медиите от Фабриката. Там спецмагистратите са нападнати жестоко, като са обвинени в обслужване на прокуратурата, а за да се прридаде тежест на обвиненията срещу черните тоги са използвани лъжливи твърдения като това, че подобни решения били безпрецедентни и показвали само желанието на прокуратурата да притиска подсъдимите. Разбира се, „колегите“ от Фабриката са премълчали удобно, че напротив подобни искания са честа практика за държавното обвинение в случаите, когато то настоява за ареста на обвиняеми или подсъдими лица. Така например по делото „Соло“, което на първа инстанция се гледаше от любимата на задкулисието вече бивша съдийка Румяна Ченалова, отново бе поискано незабавно спиране на заповедта й за освобождаване на подсъдимия за двойното убийство Илиян Тодоров. От своя страна Софийският апелативен съд е приел искането на държавното обвинение, а след това е отказал свобода на убиеца. Само 4 месеца по-късно пък действията на Ченалова добиха логично обяснение, след като тя осъди Тодоров на доживотен затвор, но го освободи от ареста, докато трае обжалването на присъдата му. А той от своя страна избяга и никога повече не бе заловен. че досега само един съдия – Иво Хинов от Спецсъда проявява неистово желание да я пусне на свобода, а други шестима магистрати от втората инстанция намират решението му за неоснователно. Ако четете писанията на Фабриката обаче ще видите, че там е написано, „пpи пoлoжeниe чe paзлични cъдeбни cъcтaви eдинoдyшнo ĸoнcтaтиpaт, чe нямa oпacнocт двeтe дa ce yĸpият или дa пoвлияят нa ĸoгoтo и дa билo. Ho oт пpoĸypaтypaтa oбявявaт: мoгaт дa избягaт или извъpшaт пpecтъплeниe!“. Целта на това пропагандно изречение е елементарна – ако някой, без юридическо образование чете текста да остане с впечатлението, че едва ли не държавното обвинение еднолично е решило Иванчева и Петрова да останат зад решетките. Въпросът сега е дали атаката на Фабриката срещу магистратите ще бъде развята като знаме от някоя от присъдружните организации на задкулиеито като Асоциацията на европейските журналисти, която уж следи за спазването на журналистическите стандарти. Не се надявайте излишно – събратята по грантове никога няма да нападнат ръката, която ги храни като излязат с отворено писмо срещу атаките на Фабриката срещу независимата съдебна власт.  ", "date": "2018.11.17", "title": "Издания на олигарси нападат съдии, че са си свършили работата"}
{"url": "https://www.monitor.bg:443/bg/a/view/mlado-semejstvo-s-malko-dete-edva-ne-izgorja-v-kyshtata-si-149845", "text": "Младо семейство от село Черна Места, община Якоруда, едва не изгоря в среднощен пожар, развихрил се в къщата им през отминалата нощ. Изгоряла е цялата покъщнина на семейството, както покривната конструкция и вторият етаж на жилището им. Изпепелена е напълно и плевнята, засегната е и част от гората, намираща се над семейната къща. В борбата с огъня са се борили две пожарни коли от Разлог и една от Якоруда. Още през нощта 28-годишният мъж е транспортиран в благоевградската болница. Съпругата му, която е в напреднала бременност с второ дете, е настанена в разложката болница. Голямото им 3-годишно дете не е пострадало от пожара и се намира при свои близки в селото.", "date": "2018.11.17", "title": "Младо семейство с малко дете едва не изгоря в къщата си"}
{"url": "https://www.monitor.bg:443/bg/a/view/sriv-v-elektrozahranvaneto-sprja-dostavkata-na-gaz-po-severen-potok-149892", "text": "Заради прекъсване на електрозахранването временно е преустановено подаването на природен газ по газопровода \"Северен поток\", съобщи компанията - оператор Gascade. Не е уточнена причината, предизвикала проблема. Прекъсването на работата на газопровода е станало в 4 часа тази сутрин на газоприемната станция в Грайфсвалд, Германия. Веднага са изпратени екипи да отстранят проблема, съобщават от компанията. Към 15 часа доставките все още не са възстановени. Работи се по възстановяване на електроснабдяването ,но за отстраняване на проблема ще трябват още няколко часа. \"Северен поток\" е най-дългият газопровод в света. Той върви по дъното на Балтийско море от Русия до Германия, където тръбата излиза в района на Грайфсвалд. Общата му дължина е 1200 километра. По него се доставят 55 милиарда м3 природен газ за година.", "date": "2018.11.17", "title": "Срив в електрозахранването спря доставката на газ по „Северен поток“"}
{"url": "https://www.monitor.bg:443/bg/a/view/otkriha-unikalno-izobrajenie-na-isus-hristos-149895", "text": "Във византийска църква в самото сърце на пустинята Негев откриха уникално изображение на Исус Христос. Историци от Университета на Хайфа откриха поразителната рисунка на тавана на почти разрушен древен християнски храм. Смята се, че църквата е била издигната още през 350 г. от нашата ера. Изкуствоведът д-р Ема Мааян-Фаар е забелязала стенописа столетие след откриването на самия храм, който е датиран от ранновизантийския период. „Оказах се на правилното място в правилното време и под ъгъл изведнъж видях око. Това беше лицето на Исус от времето, когато е кръстен“, каза ученият. Изображението е много избедняло, така че е истинско чудо да бъде открито, добави изкуствоведът. Археолозите отбелязват, че лицето на Христос значително се отличава от това, което срещаме на иконите. На рисунката е изобразено лицето на млад човек без брада, с къси къдрави коси, големи очи и дълъг нос. Портретът е част от по-голяма картина и е „първата доиконоборческа сцена на кръщаването на Христос, защото до него е нарисувано друго лице, обкръжено с нимб“, твърдят изследователите. Втората, по-голяма фигура е идентифицирана като Йоан Кръстител.", "date": "2018.11.17", "title": "Откриха уникално изображение на Исус Христос"}
{"url": "https://www.monitor.bg:443/bg/a/view/marija-veselinova-kojato-sbydva-koleda-na-goljam-ekran-149821", "text": "Най-вероятно Мария Веселинова е име, което не ви говори нищо. Засега. Така ще остане само до 30 ноември, когато наяве ще излезе нейното празнично чудо, сътворено специално за нас. Младата, леко стеснителна като кошута, но готова да се бори за целите си като лъв, режисьорка застава с крехката си 35-годишна осанка зад първата българска коледна комедия „Смарт Коледа“. На всичкото отгоре, мащабната продукцията всъщност е нейният дебют на режисьорския стол, в който сяда, след като идеята й печели пълната субсидия от Националния филмов център през 2014 г. Именно размерите на проекта го правят много трудна, но и сладка хапка за Мария, която е завършила първо актьорско майсторство в колежа „Любен Гройс“, а после и кинорежисура в Нов български университет. Първоначално мисли да се дипломира с ней, но бързо се отказва, след като осъзнава колко голяма и скъпа задача е. Въпреки това не изоставя идеята и и веднага щом взима тапията от университета запретва ръкави, за да реализира мечтата. Важно е как ще възпитаме следващите\", мотивира избора си на професия Мария. Мечтата й за „Смарт Коледа“ датира от много години. Всъщност основната сюжетна линия на лентата е сценарий на спектакъл за деца, който тя поставя в продължение на няколко години още преди да запише режисура. Въпреки че го играят само по частни събития, постановката има такъв успех, че Веселинова е „задължена“ да развие идеята си. Начален тласък й дава нейният колега продуцент Павел Павлов, с когото ги запознава работата по проект за детски сериал на БНТ. Конкурсът на обществената медия пропада, но по-опитният Павлов вижда в нея потенциал и я предизвиква да напише сценарии за пълнометражен детски филм, с който да кандидатстват за субсидия в категория „Дебют“ на Националния филмов център. Въпреки че този процес обикновено отнема години, в които един режисьор преминава през късометражни и документални продукции, за да стигне до лента за голям екран, за Мария продължава само няколко месеца, в които написва сценария на „Смарт Коледа“ и печели пълната субсидия от 610 000 лв. Печели и и продуцент в лицето на Павел. На по-късен етап се оказва, че и той е спечелил – красива годеница. Тандемът между Веселинова и Павлов е силен не само на творческо, а и на емоционално равнище, и работата по-филма ги превръща от колеги в семейство. А после заедно печелят и още - две награди от фестивала „Златна роза 2018“ – за оригинална идея за детски пълнометражен филм и приза на публиката. Хубавият бюджет обаче съвсем не развръзва ръцете на Веселинова, която признава, че повече от половината пари отиват за ушиването на 100 уникални костюма. Те са дело на Антония Попова (б.а. която стана известна със светещия костюм на Поли Генова за Евровизия 2016). Направила е специални бродерии и всяко облекло има по индивидуален щрих според героя. Дори на елфите, които не са основни персонажи. И така изработи 50 основни и още толкова второстепенни костюма\", разказва Мария. На всичкото отгоре, по-късно води и Поли Генова в продукцията, където певицата си партнира с още куп знаменитости като Кръстю Лафазанов, Калин Врачански, Стефания Колева, Орлин Павлов, Константин Лунгов. „От самото начало проектът ми изглеждаше мащабен, но детските продукции го изискват. Няма как да са камерни. Доста колеги и преподаватели ми казваха: „Дебютира се с нещо семпло, нещо в стая. Мащабната продукция е голям риск заради финансите“. Но няма как да се направи детски филм в стая. За щастие имах късмет и привлякох много добър екип, с който успяхме да се справим“, казва режисьорката. „Смарт Коледа“ е заснет основно на две специално изградени снимачни площадки през 2016 г. В създаването на приказните декори, дело на студио „Орфей“, участват над 150 техници, които изграждат над 5000 реквизита и 122 различни стъклени, а сценографията е на Мира Каланова, която застава зад проекта още от самото начало. И това е само много малка част от статистиката на продукцията. Всяко копче, всяка чашка са специално създадени за филма. \"Всичко се случи благодарение на ентусиазма на екипа и всичкия извънреден труд, който дадоха\", благодарна е Мария, която казва, че „Смарт Коледа“ не е нейна, а лента на всички, участвали в нея. Има няколко малки копродукции и стремежът им е бил да реализират премиерата през 2017 г., но напънът е щял да бъде компромисен. Затова отлагат пускането на лентата за 2018-та, когато зад гърба им застава Нова телевизия и „Лента“. Всъщност първите снимки са били планирани за 2015-а, но пропадат. Зад всяко лошо събитие обаче се крие полза. Благодарение на отлагането Мария успява да си спечели мечтания дядо Коледа. защото образът е доста сложен, трябва да е и комичен и вярвах, че само той може да го изиграе. Когато го поканих за първи път се оказа, че има планирана почивка извън България. За щастие от втория опит, през 2016-та, се съгласи\", разказа Мария пред „Монитор“. Още по-трудно й е било с откриването на актьор за главния си герой – 9-годишния Марти. След дълго търсене и многобройни кастинги, молби по музикални и театрални студия и детски градини, не откриват подходящо дете. Но получава неочаквана подкрепа от колежката си Бояна Топчийска, която снимала малкия Константин Гергинов в късометражен филм. Така на 30 ноември коледният сюжет ще се завърти около неговото превъплъщение в Марти, който попада при дядо Коледа. Елфите не смогват с графика и са на път да се провалят, а момчето успява да убеди Белобрадия старец да въведе модерни технологии и оглавява Работилницата, измествайки стария ръководител Работливко (Калин Врачански). След доста усилия успява да научи елфите да работят със смарт технологиите, обаче вместо да ги използват за направа на подаръци за децата, те се пристрастяват към Елфбука и игричките. Всъщност Мария Веселинова цял живот работи с деца. Това е голямата й страст. Още щом се дипломира като актриса отива в Плевенския театър. Там, преди 13-14 години, съдбата я среща с Веселин Плачков, който води студио за деца към местната библиотека. Мъжът на Мариана Попова преценява, че между младата актриса и децата има особена химия и й прехвърля половината си ученици. От тогава Мария не е спирала да води студия и да прави детски театър. Но тайнството на Мелпомена не я спохожда от ранна детска възраст, както повечето й колеги. Родителите й нямат нищо общо с изкуството, а тя до 14-годишна има съвсем други планове за себе си. Отива обаче на постановка на Мариус Куркински в родната й Варна и всичко се обръща. казва си тогава Мария. Веднага се записва в школата на Илия Пенев в морската столица, а след това и в „Любен Гройс“. Като актриса обаче признава, че не й е потръгнало, пък и не се чувствала в свои води. Радва се само, че тази професия я е срещнала с децата. Бързо осъзнала, че всъщност иска да работи с най-малките и да прави филми с тях и затова записала и режисура. Орисията й я следва и още преди „Смарт Коледа“ да се е завъртял по кината, Мария вече работи по следващ филм, с който ще кандидатства на сесиите на Филмовия център за субсидия за „Развитие на проект“. „Сюжетът се завърта около момче, което е наказано да отиде при дядо си на село. Мисли, че ще му е скучно докато с изненада не открива, че дядо му е главатар на разбойническа банда, която планира обира на Панагюрското съкровище. Въвлечени са в забавно приключение, което обаче има и образователна цел с акцент върху 100-те исторически обекта“, надига завесата режисьорката. Паралелно с това подготвя театрална пиеса по коледната си комедия.", "date": "2018.11.17", "title": "Мария Веселинова, която сбъдва Коледа на голям екран"}
{"url": "https://www.monitor.bg:443/bg/a/view/montana-bi-levski-v-kontrola-pred-pogleda-na-spas-rusev-i-niki-mihajlov-149866", "text": "Oтборът на „Монтана“ постигна успех с 3:2 над „Левски“ в контрола, която се проведе на стадион \"Георги Аспарухов\". Гостите поведоха в 6-ата минута с гол на Сергей Георгиев. Атанас Кабов изравни, a Паулиньо направи 2:1. В 52-ата минута Атанас Илиев върна равенството в сблъсъка. Малко преди края Борислав Дамянов оформи крайния резултат в срещата Спарингът бе изгледан от собственика на клуба Спас Русев. В ложите бе и юношата на „Левски“ Николай Михайлов. 30-годишният национал е в ложите на “Герена” за първи път от дълго време. Последният мач на \"сините\", който Ники Михайлов гледа на живо бе на 23 май 2014 година, когато клубът отпразнува грандиозно своята 100-годишнина на стадион \"Васил Левски\". По информация на Sportal.bg именно той ще е новото попълние на „сините“ на оказалия се проблемен за тях пост.", "date": "2018.11.17", "title": "„Монтана“ би „Левски“ в контрола пред погледа на Спас Русев и Ники Михайлов"}
{"url": "https://www.monitor.bg:443/bg/a/view/sydyt-izgoni-sin-ot-jilishteto-na-majka-si-149880", "text": "Син насилник беше изгонен от жилището на майка си със съдебно решение. На 30 юни тази година пияният П.К. нахлул в стаята на родителката си, заплашил я с убийство и насочил към нея пистолет, с който стрелял в пода. Изплашена за живота си жената подала в търновския съд жалба по Закона за домашно насилие и поискала синът й да бъде отстранен от общото жилище. Съдът първоначално постановил само писмено предупреждение спрямо сина насилник. След като майката обжалвала решението обаче, нов съдебен състав издал забрана синът да стъпва в жилището на родителката за срок от година и половина. Освен това за същия период от време насилникът трябва да не се доближава на по-малко от 15 метра от майка си и от местата, които тя посещава. Решение на съда е окончателно и не подлежи на обжалване.", "date": "2018.11.17", "title": "Съдът изгони син от жилището на майка му"}
{"url": "https://www.monitor.bg:443/bg/a/view/api-shofiorite-da-trygvat-s-podgotveni-za-zimata-avtomobili-149876", "text": "Шофьорите, на които утре им предстои пътуване, да тръгват с автомобили, подготвени за движение при зимни условия, съветват от Агенция \"Пътна инфраструктура\" (АПИ). Прогнозата на метеоролозите за неделя и понеделник е за застудяване и в Северозападна и Северна България дъждът ще преминава в сняг. Необходимо е шофьорите да карат внимателно, със съобразена скорост, да спазват правилата за движение, необходимата дистанция и да не предприемат резки маневри, посочват от АПИ. На директорите на 27-те областни пътни управления е разпоредено да следят прогнозите по райони и със завишено внимание да предприемат необходимите действия за обработка на настилките във високопланинските райони и проходите, където има предпоставки за хлъзгавост и заледявания по усойните места. В поддържането на 20 000 км републикански пътища през зимните месеци ще участват около 3000 снегопочистващи машини - снегорини, техника за разпръскване на пясък и т. н. По опорните пунктове са осигурени необходимите количества сол, пясък, луга и химически вещества.", "date": "2018.11.17", "title": "АПИ: Шофьорите да тръгват с подготвени за зимата автомобили"}
{"url": "https://www.monitor.bg:443/bg/a/view/demi-lovato-uvolni-tanciorka-govorila-publichno-za-predoziraneto-j-149758", "text": "Поп певицата Деми Ловато уволни танцьорката Дани Витале от балета си. Като причина за това самата звезда посочва факта, че 28-годишната Витале е говорила публично за предозирането й с хероин докато тя все още се възстановявала.  Ловато изтъкна това след послание на неин фен в социалните мрежи. “Не мисля, че беше честно да уволнят Дани. На нея наистина й пукаше за Деми”, пише той, а изпълнителката на Sorry Not Sorry не се забави с отговора: “Истинските приятели не бързат да дават интервюта, след като предозираш.” Броени часове по-късно тя отрече коментарът й да е бил насочен към Дани, но не даде подробности за кого се отнасят думите й. Припомняме, че Ловато бе приета по спешност в болница в края на месец юли. Тя посегна към забранените субстанции след 6-годишна трезвеност. По-късно певицата изкара 90-дневно лечение в рехабилитационен център. В това време част от феновете побързаха да обвинят Витале посочвайки, че именно тя е дала хероина на бившата старлетка на “Дисни”. Танцьорката отрече обвиненията. Тя бе категорична, че в нощта, когато Ловато бе хоспитализирана, тя е празнувала рождения си ден.", "date": "2018.11.17", "title": "Деми Ловато уволни танцьорка, говорила публично за предозирането й"}
{"url": "https://www.monitor.bg:443/bg/a/view/siderov-s-novo-predlojenie-za-posta-na-simeonov-kato-vicepremier-149848", "text": "„Не съм този, който като влезе в един отбор, той ще го  издъни и предаде. Как ще работя с Валери Симеонов – аз не виждам какво затруднение има да работя.“ Това каза на извънреден брифинг пред журналисти лидерът на „Атака“ и съпредседател на „Обединени патриоти“ Волен Сидеров. На въпрос относно разместванията в парламентарната група на патриотите след оставката на Симеонов и връщането му в парламента като депутат той коментира: „Ще си броим хората ли? „Атака щеше да има повече хора, ако не бях направил аз най-много компромиси, когато правихме общите листи“.  Той допусна, че темата за издигане на нов председател на парламентарната група на „Обединените патриоти“ може да бъде повдигната отново, въпреки че в момента той е председател. По въпроса кой ще смени Валери Симеонов на поста вицепремиер той каза: „Не са водени разговори. Ако остане до мен, до моя идея, аз бих предложил човек, който не е партиен активист, не е ясна партийна фигура. По-скоро човек технократ, специалист и не е нужно да от една от трите партии. Той може да е предложение на патриотите“.", "date": "2018.11.17", "title": "Сидеров с ново предложение за поста на Симеонов като вицепремиер"}
{"url": "https://www.monitor.bg:443/bg/a/view/selsko-chitalishte-vardi-prepis-na-istorija-slavjanobolgarskaja-149844", "text": "Копие от уникалния препис на паисиевата „История славяноболгарская“, известен като „Първа и втора змейовска преправка /сглобка/\", направен през далечната 1831 година от монаха Харитон, се пази като зеницата на окото в читалището на старозагорското село Змейово „Пробуда 1928“. По думите на читалищния секретар Емилия Петкова той бил подарен на културната институция преди  3 десетилетия от инж. Иван Русев и Никола Ганчев. Копието се съхранява в специално направен  футляр и бе показано в събота по повод 90-та годишнина от създаването на читалището. Петкова припомня, че свидетелства за делото на монаха Харитон се съхраняват в летописната книга на селския храм „Свети Николай Чудотворец“ на някогашното село Дервент. Записът в нея е дал основание на тукашните жители през 2014 година да поставят на фасадата на черквата си паметна плоча. Преписът на Харитон е вкарала между кориците както историята на Паисий, така и труда на йеромонах Спиридон, приписвачът добавил и свои наблюдения. Змейовското читалище е създадено през 1871 година, но истинската дейност започва да се развива през 1928-а. В момента активните членове са 69, а библиотеката притежава над 6000 тома художествена литература. За годишнината читалището подготви документален видеофилм и изложба под наслов  „От извора на змейовското минало към бъдещето”, където е представена събирателската и изследователската дейност  през годините.", "date": "2018.11.17", "title": "Селско читалище варди препис на \"История славяноболгарская\""}
{"url": "https://www.monitor.bg:443/bg/a/view/v-blagoevgrad-zapochna-montiraneto-na-kolednite-kyshtichki-149851", "text": "Монтирането на дървените къщички за традиционния Коледно-новогодишен базар на площад „Георги Измирлиев“ в Благоевград започна днес.  В назованите от гражданите „кочинки“ ще се предлага скара, много вино и ракия, както до Коледа и Нова година, така и десетина дни след празниците. В общо 12-те къщички ще се продават още промишлени стоки и артикули с коледна тематика. Базарът се организира всяка година по това време, като временните обекти се отдават под наем чрез търг. Къщичките допълват празничното настроение в Благоевград паралелно с богатата коледна украса, която общината поставя традиционно, както в централна градска част, така и в кварталите на областния център. По традиция около 20-метрова жива коледна елха ще бъде инсталирана на площада пред „кочинките“ в първите дни на месец декември. За предстоящите празници Община Благоевград е подготвила богата културна програма и много изненади за жители и гости на града.", "date": "2018.11.17", "title": "В Благоевград започна монтирането на коледните къщички"}
{"url": "https://www.monitor.bg:443/bg/a/view/protivoraketna-tehnologija-stava-obshtodostypna-149870", "text": "Един от начините да се обърка идваща ракета е, като се пусне рояк излъчващи радиочестоти дронове на пътя и. Това е целта на изстрелвания от тръбно оръдие Nomad, създаден от американския военноморски флот, който поканени търговските си партньори, за да адаптират дрона за собствените им нужди. Безпилотното въздухоплавателно средство (UAV) може да лети във всяка посока или да зависва на място, като се приземява вертикално върху четири крака, когато мисията му завърши. Nomad получи патент на 4 октомври, като отдел TechLink в Министерството на отбраната на САЩ (Department of Defense) вече търси фирми, които биха могли да се интересуват от лицензиране на технологията, дори и производството на цивилна версия на дрона, оборудвана със сензори и монтирана отгоре камера.   За момента няма публично достъпни видеоклипове на Nomad в полет.", "date": "2018.11.17", "title": "Противоракетна технология става общодостъпна"}
{"url": "https://www.monitor.bg:443/bg/a/view/rumynska-jurnalistka-bylgarija-pravi-poveche-za-spazvaneto-na-evropejskite-pravila-149817", "text": "Правителството в Букурещ използва антиевропейска реторика в коментара си за критичния към Румъния мониторингов доклад на Европейската комисия от тази седмица, каза в интервю за БНР румънската журналистка Кристина Чиляку. Според нея докладът за Букурещ е първа стъпка към разделянето на Румъния и България и оценяването им като отделни държави членки на ЕС. „В Румъния беше отбелязано, че за първи път ЕС не разглежда България и Румъния като пакет“, каза Кристина Чиляку за предаването „Събота 150“ на програма „Хоризонт“. „Двете страни бяхме рамо до рамо от приемането ни в ЕС - от присъединителния процес, през механизма за наблюдение и оценка, Шенген и всичко останало. Бяхме заедно до публикуването на доклада. Тогава си казахме: „Чакайте малко, България всъщност се справя доста по-добре от нас“, посочи журналистката. „Имаше редица коментари в румънските медии за това, че изненадващо и ненадейно ние вече не сме в пакет (с България), а като отделни държави. Очевидно вашите шансове са по-големи, тъй като до момента доказахте, че вашето правителство и вашият народ правят повече за спазването на европейските правила и ценности. А нашата страна прави по-малко“, каза тя.  ", "date": "2018.11.17", "title": "Румънска журналистка: България прави повече за спазването на европейските правила"}
{"url": "https://www.monitor.bg:443/bg/a/view/pobeda-i-zaguba-za-bylgarkite-na-svetovnoto-po-boks-149828", "text": "Победа и загуба записаха днес българските участнички в първата сесия от третия ден на световното първенство по бокс за жени в Делхи, Индия. Успехът е на сметката на Станимира Петрова, която спечели с единодушното решение на съдиите мача си от втория кръг на кат. до 57 кг над американката Риана Риос. Следващата съперничка на световната ни и европейска шампионка е индийката Соня, която победи мароканката Доа Тужани. За жалост, Габриела Димитрова напусна борбата в кат. до 51 кг. Днес българката отстъпи пред ирландката Роуз Смит в мач от втория кръг. Преди това Димитрова постигна победа в първия кръг над Чиан-Хей Чин от Китайско Тайпе. В следобедната сесия днес за своя пръви мач на световното ще излезе и двойната еврошампионка за 2018 г. Мелис Йонузова. В кат. до 64 кг тя ще боксира срещу чехкинята Мартина Шморанцова.", "date": "2018.11.17", "title": "Победа и загуба за българките на световното по бокс"}
{"url": "https://www.monitor.bg:443/bg/a/view/akademijata-prizna-niskijat-rejting-e-v-osnovata-na-populjarnija-oskar-149760", "text": "Категорията “най-популярен филм”, която Американската филмова академия безуспешно се опита да включи към предстоящото си 91-о раздаване на статуетките все още стои на дневен ред. Това съобщи президентът на Академията Джон Бейли по време на конференция в Полша. Той призна, че “популярният Оскар”, както стана известна предложената категория, е отговорът на кино институцията към “разочароващия” рейтинг на церемонията, който намалява значително всеки път през последните няколко години.  “Въпреки, че идеята беше пронизана с нощ в сърцето, все още има интерес към нея”, каза Бейли. Той припомни, че раздаването на две статуетки за най-добър филм не е прецедент за наградите, като върна лентата до 1929 г. Тогава отново биват отличени едновременно най-доброто заглавие от артистична гледна точка и най-доходоносният проект от продажбата на билети. Сред плановете на Бейли е церемонията на наградите “Оскар” да достига до по-голяма голяма международна аудитория. “Един от акцентите, върху които работим, е да направим чуждоезичната категория по-видима, да й придадем по-голямо значение. За мен тя е толкова важна, колкото и тази за най-добър филм, защото представя най-престижните заглавия от целия свят”, обясни президентът на Академията без да навлиза в подробности за начините, по които ще търси въпросната промяна. Към момента честта на България в чуждоезичната категория пази “Вездесъщият” на Илиян Джевелеков. След по-малко от месец ще стане ясно дали родният филм ще намери място в разширения списък с номинации на Академията. Той включва общо 9 заглавия, като шанс за “Оскар” накрая получават 5 от тях. По-кратко телевизионно излъчване на оскарите, сведено до 3 часа и хронологично изместване на церемонията по-близо до началото на годината са другите промени, предприети от Академията. В настоящия награден сезон тя ще обяви номинациите си на 22 януари, а победителите – на 24 февруари. Още през 2020 г. пък се предвижда церемонията да се състои с около 2 седмици по-рано – на 9 февруари.", "date": "2018.11.17", "title": "Академията призна: ниският рейтинг е в основата на “популярния Оскар”"}
{"url": "https://www.monitor.bg:443/bg/a/view/potvyrdiha-kreditnija-rejting-na-bylgarija-sys-stabilna-perspektiva-149833", "text": "Международната рейтингова агенция Fitch потвърди дългосрочния и краткосрочния кредитен рейтинг на България „BBB“ в чуждестранна и местна валута със стабилна перспектива. Това съобщиха от пресцентъра на Министерството на финансите. Краткосрочният рейтинг в чуждестранна и местна валута също се запазва – „F2“. Оценката на рейтинга е подкрепена от стабилните външни и публични финанси, както и надеждната политическата рамка за поетапно присъединяване към еврозоната. Ограниченията пред рейтинга са по-ниските нива на доходите, в сравнение със средното равнище за страните с рейтинг ‘BBB’ и демографските предизвикателства, които биха могли да ограничат растежа и да утежнят на държавните финанси в дългосрочен период. Агенцията очаква икономическият растеж през 2018 г. да остане близък до отчетения през миналата година, на ниво от 3,7 %, преди да се забави през 2019 г. до 3,5 % и 3 % през 2020 година. Вътрешното търсене ще бъде подкрепено от политиката на увеличение на заплатите в бюджетния сектор и минималната работна заплата, както и от очакваното ускорение в усвояването на средства по европейските фондове. Агенцията ревизира прогнозата си за ускоряване на средногодишната инфлация до 3 % през 2019 г., при 2,8 % през 2018 година. Паричната политика оперира в условията на стабилен режим на валутен борд към еврото, констатират от рейтинговата агенция. Нетните чуждестранни активи на България се очаква да достигнат до 33 % от БВП, а коефициентът на външната ликвидност ще достигне 343 % през 2018 г., по оценки на Fitch, които са високи в сравнение с медианата на държавите с рейтинг ‘BBB’, съответно от 5,3 % и 143,7 % и ще останат ключови предимства пред рейтинга през прогнозния период. В областта на публичните финанси България също изпреварва страните от сравнителния анализ. Fitch очаква положителното бюджетно салдо да се запази, като в края на 2018 г. ще бъде в размер на 0,5 % от БВП, при очакван дефицит средно в размер на 2,4 % за останалите страни от ‘BBB’ групата. Държавният дълг също остава далеч по-нисък от средния за страните със същия рейтинг, както и спрямо повечето държави членки на ЕС. През прогнозния период Агенцията очаква публичният дълг да продължи да намалява, като през 2020 г. ще падне до 19,5 % от БВП. Експертите отчитат също по-добрата външна финансова позиция на България спрямо по-голямата част от страните в същата рейтинг-група. Посочват се също така подобрената конкурентоспособност и излишъка по текущата сметка. Факторите, които заедно или поотделно биха довели до повишаване на рейтинга са: по-висок потенциален растеж на БВП в средносрочен период; ускореното сближаване до нивата на доходите в страните с по-висок рейтинг; напредък в процеса на присъединяване към еврозоната. Основните фактори, които заедно или поотделно биха довели до понижаване на рейтинга са: възобновяване на външните дисбаланси и/или влошаване на конкурентоспособността; фискални дефицити, които биха повишили държавната задлъжнялост; реализиране на рисковете за бюджетния баланс, свързани с материализиране на условните задължения на държавните предприятия.", "date": "2018.11.17", "title": "Потвърдиха кредитния рейтинг на България със стабилна перспектива"}
{"url": "https://www.monitor.bg:443/bg/a/view/150-sybitija-s-nad-1300-artisti-v-shestata-nosht-na-teatrite-dnes-149839", "text": "Пътешествия зад кулисите, пърформаси, изложби, спектакли на стандартни и нестандартни места, от обичайни и необичайни часове очакват посетителите в Нощта на театрите днес. Сред \"примамките\" за почитателите на Мелпомена са също флашмоб, импро театър, театър на бар стола, богата детска програма. Шестата Нощ на театрите в България включва 150 събития с над 1300 артисти от различни театрални стилове, на повече от 90 места в 16 града - София, Пловдив, Варна, Бургас, Стара Загора, Русе, Хасково, Благоевград, Велико Търново, Сливен, Габрово, Симитли, Добрич, Плевен, Кърджали и Шумен. Нощта на театрите ще се състои едновременно в 11 европейски държави. Зад идеята стои Елеонора Роси от Франция. В България събитието е в Културния календар на Столичната община и се осъществява с подкрепата на Министерството на културата и Съюза на артистите. Международен партньор е асоциацията \"Европейска нощ на театъра\". Популярните актьори - посланици на Нощта на театрите, се изправят \"очи в очи\" със себе си и с театъра в проекта \"Нощни персонажи\". Владо Пенев, Юлиан Вергов, Владо Карамазов, Иван Бърнев, Дарин Ангелов, Теодора Духовникова, Ана Пападопулу, Луиза Григорова, Силвия Петкова, Весела Бабинова, Койна Русева, Христо Мутафчиев, Ованес Торосян, Деян Ангелов и Рая Пеева, диригентът Максим Ешкенази, примабалерината Марта Петкова и премиерсолистът Никола Хаджитанев тази година за първи път ще бъдат представени с илюстрациите на Теодор Лозанов и с фотографиите на Диляна Флорентин. Снимките ще бъдат изложени в Националната библиотека \"Св. Св. Кирил и Методий\" , а илюстрациите - в Народния театър \"Иван Вазов\" и бар \"Петък\". Тази година Нощта на театрите ще превземе и дигиталното пространство. В 6-часовото онлайн студио \"очи в очи\" със своите почитатели ще застанат всички посланици на инициативата. В специалния Live Cam темата ще е \"Театър, опера, балет - във и отвъд сценичното говорене и усещане за изкуството\". Зрителите ще имат възможност предварително (във Фейсбук) или по време на живото излъчване от 11.00 ч. до 17.00 ч. да задават въпроси на своите любими творци. Максим Ешкенази ще има интересно включване от Лос Анжелис, а \"Три огнени ноти\" - Яна, Нона и Ангелина, от Националното музикално училище \"Любомир Пипков\" ще допълнят празника с изпълнения на арфа, цигулка, пиано и тромпет. Световноизвестният тенор Калуди Калудов ще разкаже как се прави опера под купола на цирк \"Балкански\", как се грижи за гласа си и какво е щастието. Няма да липсват и театрални предизвикателства към гостите, които ще трябва \"да изиграят\" случайно изтеглени от тях думи. Първото по рода си live театрално студио ще е в ЧитАлнЯта. Съдържанието ще е достъпно за гледане в България и цял свят. Проектът се реализира с подкрепата на Streamer. Почитателите на театралното изкуство ще имат възможност да надникнат зад кулисите на най-големия театър в България. Вълнуващата разходка в Народния театър (с предварително записване) ще ги отведе в недостъпни иначе места, където се ражда магията, наречена Театър. По традиция гидове ще бъдат любими актьори, които ще разкажат на гостите и свои съкровени преживявания, свързани с Народния театър. Празникът в Софийската опера и балет ще започне от сутринта. Няколко тура \"Операта отблизо\" ще разкрият пред зрителите тънкостите в сценографията, сценичния грим и \"тайните\" около най-новата премиера - операта \"Симон Боканегра\" от Верди. Специално ателие ще покаже и магични моменти от балетното изкуство през погледа на посланиците на Нощта на театъра Марта Петкова и Никола Хаджитанев. Друг посланик на инициативата - Ованес Торосян, ще играе за първи път на столична сцена авторския си моноспектакъл \"Малкият Пучи\" - от 17.30 ч. в клуб \"Карусел\". Малкият човек, който не може да намери себе си, отхвърлен, сочен с пръст и нежелан, е герой на представлението. Проектът се осъществява с подкрепата на Театър \"Реплика\" и други партньори. Броени часове преди софийската премиера на операта \"Палячи\" от Леонкавало творческият екип на проекта и световноизвестният тенор Калуди Калудов ще предложат на публиката любопитна среща между оперното и цирковото изкуство - под купола на цирк \"Балкански\" от 14.00 ч., с безплатен вход. Гостуват спектакли от Германия, Израел и Черна гора, Националният театър в Лондон се включва с прожекция на \"Макбет\" Спектакли от Германия, Израел и Черна гора гостуват в Нощта на театрите. \"Опиянение и гняв. Изследване върху авторитарния характер\" (в Театър \"Азарян\"), \"Гравитас\" (в ДНК) и \"Капиталът\" (във Варненския театър) са чуждестранните заглавия в програмата на шестото издание на инициативата. Националният театър в Лондон ще покаже по програмата си NТ Live трагедията на Уилям Шекспир \"Макбет\". Точно в 19.00 ч. прожекцията ще започне едновременно в шест киносалона на \"Синема сити\" в София, Пловдив, Русе, Стара Загора и Бургас. Британските актьори Рори Киниър и Ан-Мари Дъф са в ролите на Макбет и Лейди Макбет, а режисьор е Руфъс Норис. NT Live се осъществява у нас с подкрепата на Британския съвет. Преди Нощта на театрите 1000 деца ще гледат безплатно куклен театър. Акцията е част от социалната кампания на dm Bulgaria \"Веселите зъбки\" и за първа година е в партньорство с европейската инициатива. Малките зрители са от детски градини в София, Пловдив, Варна, Бургас, Велико Търново, Плевен, Добрич, Кърджали и с. Първомай (област Петрич). Програмата на Нощта на театрите е в официалния сайт на инициативата.", "date": "2018.11.17", "title": "150 събития с над 1300 артисти в шестата Нощ на театрите днес"}
{"url": "https://www.monitor.bg:443/bg/a/view/elina-i-nejnata-londonska-prikazka-149742", "text": "„Имало едно време“ - началните думи на всяка детска приказка, които пренасят в чудати светове, ни отвеждат до не по-малко вълшебно място в сърцето на Великобритания – книжарница със същото име, собственост на българката Елина Стоянова. Приема мястото за своя рожба и говори с отдаденост и ентусиазъм, присъщи на истински любител на литературата. Това се забелязва не само от редовните й клиенти, но дори от кмета на Лондон Садик Кан, който я включи в промовидеото си към кампанията #LondonIsOpen. Инициативата не е от днес. Тя стартира още през 2016 г., а посланието – както тогава, така и сега, е едно – английската столица винаги би посрещнала с отворени обятия чуждестранните си гости с дългосрочни планове. Стоянова е напълно съгласна с мотото на кампанията. По думите й Брекзит не би попречил на който и да е българин да се реализира на Острова – така, както е успяла и тя. „Хора, работещи в местната община, са идвали при мен да пият кафе, дори са ми предлагали помощ, ако се нуждая, свързвали са ме и с други английски институции и с хора, с които бихме могли да сме си взаимно полезни. Не мога да се оплача, доста любезни и толерантни са с мен. Миналата година наградиха книжарницата с културна звезда за принос към културата в нашата община. На самото телефонно обаждане за #LondonIsOpen не се изненадах. Дори, докато ме снимаха, се случи доста набързо и не разбрах къде точно ще бъде участието ми. Изненадах се две седмици по-късно на големия интерес от българските медии“, откровена е Елина. Тя заминава да търси късмета си в Лондон преди около 7 години. Решава се на тази крачка, след като неин приятел я подтиква да премести адресната си регистрация. Не й е трябвало много убеждаване, защото София вече й се струвала тясна. обясни двигателят на „Имало едно време“ пред „Монитор“. Идеята за книжарницата не се ражда веднага. Основите й Стоянова започва да налива приблизително четири години след пристигането си в английската столица. „Книги, кафе и приятна музика вървят ръка за ръка, а идеята на българската кафе-книжарница и библиотека \"Имало едно време\" е да създадем място, на което да правим интересни срещи на българи, обичащи литературата. Книжарницата е нещо като първи опит да се създаде независимо читалище провеждаме събития всяка седмица, а книгите за продажба са внимателно подбрани в различни жанрове“, разказва ни още Елина, като добавя гордо, че по рафтовете на библиотеката са разположени повече от 1000 заглавия. Въпросните събития пък срещат читателите с родните автори, които също са намерили „своето“ място в Лондон. „Оказва се, че има много такива“, казва ни Стоянова. Сред писателите, които мечтае да доведе в книжарницата си, са Капка Касабова, Здравка Евтимова, Константин Трендафилов, Иво Иванов, Ивелина Самуилова. Елина признава, че се е сблъсквала и с редица предизвикателства по пътя към реализацията на „Имало едно време“. Най-трудно й било намирането на подходящо помещение. Процесът по търсене на дом на книжния център й отнел около година. „Два-три месеца преди самото откриване също бяха напрегнати, работехме всеки ден след полунощ с моята приятелка Милена, която в първата година беше неотлъчно до мен. Добре че бяха приятелите, които се отзоваха да ни помагат без заплащане. Без приятели човек е нищо“, заключава с усмивка Стоянова. „Имало едно време“ поставя във фокус българските читатели в Лондон. Заглавия обаче могат да бъдат намерени и на английски език. Колкото до това какви жанрове предпочитат посетителите, Елина признава, че често остава изненадана от разнообразието от теми и заглавия, които вълнуват клиентите й. Те от своя страна проявяват интерес дори към антикварни издания. казва още Стоянова. Относно собствения си вкус за книги разкрива, че е любител на класиците. Въпреки това всяко заглавие, с което зарежда „Имало едно време“, й носи радост. „Обичам да се чувствам полезна и да открием заедно с клиента „неговата“ книга“, ентусиазирана е тя. Важно място в концепцията за книжарницата-кафене-библиотека заема и музиката. Елина се определя като заклет меломан – обожава музиката и разнообразието в нея. Логично „Имало едно време“ наследява от нея това качество и затова на територията му може да се чуе както рок, пънк, боса нова, суинг и блус, така и опера, кубинска, френска, африканска, индийска или българска музика. изброява Стоянова. От детството си в България пази най-топли спомени. Игри пред блока до полунощ и ежеседмичното гостуване при приятелчета са само част от миговете, които е запечатала завинаги. „Живяхме във времена, когато родителите ни канеха гости всяка седмица, всички имаха по две деца, забавлявахме се и никога не успявахме да се наиграем, затова прилагахме стратегията да се правим на заспали, когато родителите решаваха да си тръгнат, в повечето случаи позволяваха на децата да пренощуват при нас“, връща лентата назад Елина. На въпроса дали някога би се върнала отново в България, тя признава, че не може да даде точен отговор. Приема завръщането в родината си като своя мечта, която е скътала в малко ъгълче в съзнанието си. „Бих искала да живея в България, ако беше друга. Знаете какво имам предвид“, казва сънародничката ни с горчива усмивка.", "date": "2018.11.17", "title": "Елина и нейната лондонска приказка"}
{"url": "https://www.monitor.bg:443/bg/a/view/tragichen-incident-beljaza-protesta-na-jyltite-jiletki-vyv-francija-149843", "text": "Началото на протестите във Франция срещу високите цени на горивата бе белязан от трагичен инцидент, предадоха световните агенции, като цитираха вътрешния министър Кристоф Кастанер. Участничка в един от протестите беше блъсната от кола и почина. Трагедията се разиграла край град Пон-дьо-Бовоазен, северно от град Гренобъл във Френските Алпи. Протестиращи устроили пътна блокада. Шофьорка на автомобил се паникьосала при вида на хората на пътя и натиснала педала за скорост, при което помела демонстрантка, която починала. Протести има и днес в цяла Франция срещу високите цени на горивата. Очаква се в тях да се включат 50 000 души. Протестът е организиран от движението на \"жълтите жилетки\". Това са шофьорите, които са недоволни от покачването на данъците върху горивата. Името на движението идва от жълтите жилетки, които всички автомобилисти задължително трябва да имат в превозните си средства. \"Жълтите жилетки\" планират за днес около 1500 протестни прояви в цялата страна, съобщава полицейски източник. Целта им е нарушаване или блокиране на пътища, летища, складове за горива. По околовръстното шосе на Париж е предвидена протестна акция, наречена \"Операция охлюв\", чието име подсказва какво може да се случи с трафика там. Предвижда се участниците в тази акция после да достигнат до президентския дворец в центъра на Париж.", "date": "2018.11.17", "title": "Трагичен инцидент беляза протеста на „жълтите жилетки“ във Франция"}
{"url": "https://www.monitor.bg:443/bg/a/view/zimata-se-pokazva-temperaturite-padat-oshte-prevaljava-i-snjag-149815", "text": "Последните дни зимата демонстрира присъствието си и температурите значително се понижиха. Първият сняг падна в планините, затрупа прохода „Шипка“ с 10 см покривка, връх Ботев – с 13 см и връх Рожен – с 3 см. Това частично затрудни движението по пътищата. През уикенда зимата ще напомни за себе си още по-изразително. Прогнозират се температури между 4-5 градуса по Целзий средно за цялата страна. В събота ще бъде предимно облачно, но валежи се очакват най-вече по високите части. В неделя облачността ще се задържи над цялата страна и са възможни превалявания от сняг и дъжд. Температурите ще се задържат близо до нулата. Вечерта се очаква да нахлуе Средиземноморски циклон, който ще донесе дъжд, а валежи от сняг се очакват в планините.", "date": "2018.11.17", "title": "Зимата се показва: температурите падат още, превалява и сняг"}
{"url": "https://www.monitor.bg:443/bg/a/view/karakachanov-ne-se-ochakvat-sytresenija-v-koalicijata-149816", "text": "Премиерът Бойко Борисов не е настоявал за оставката на Валери Симеонов. Той сам е взел решението си, защото не желае правителството да бъде атакувано заради него. Това съобщи пред Нова телевия вицепремиерът Красимир Каракачанов, който е първият човек, научил за решението на лидера на НФСБ. „Не е имало настояване от страна на премиера Бойко Борисов за оставката на Валери Симеонов. Той ми се обади вчера около 14:00 ч., за да ме информира какво е решил. След това двамата отидохме при премиера и го информирахме за това негово решение. Той излезе с аргумента, че след като аз предния път съм го спасил, е редно да ме информира какво е решил да направи”, каза Каракачанов. На въпрос дали има очакване оставката на Валери Симеонов да тушира създаденото обществено и политическо напрежение, Каракачанов отговори, че в парламента при гласуването на бюджета проблеми с кворума няма. Иначе очаква напрежението, което беше създадено между майките и Валери Симеонов, да се тушира след оставката на колегата му. Симеонов се оттегля в лично качество, а не като партньор в коалицията, така че не се очакват сътресения нито в „малката”, нито в „голямата” коалиция, каза още лидерът на ВМРО. Той уточни, че Патриотите вероятно ще предложат друг свой вицепремиер, но името му е въпрос на обсъждане в коалицията.", "date": "2018.11.17", "title": "Каракачанов: Не се очакват сътресения в коалицията"}
{"url": "https://www.monitor.bg:443/bg/a/view/grozni-skandali-v-krasivoto-izkustvo-149706", "text": "Освен сериозни средства, площ, познания, методична грижа и държавна подкрепа съхраняването и поддържането на внушителна сбирка от произведения на изкуството с национално, а защо не и със световно значение изисква огромно емоционално напрежение и здрави нерви. Това доказва избухналият спор около духовното наследство на големия художник акад. Светлин Русев – неговата прословута колекция от ценни образци на наши и чужди автори от различни епохи в сферата на живописта, графиката, скулптурата, рисунката, експонати на приложното, източното, африканското изкуство и др. При това, неговото име съвсем не е единственото, на което е отредено да бъде забъркано в подобни перипетии след като човекът е прекрачил в отвъдното – случвало се е и на други изтъкнати творци и видни колекционери. На трети пък навярно предстои да се случи... В навечерието на Деня на будителите над 100 изтъкнати художници, артисти, писатели, общественици отправиха открито писмо до няколко институции – президентството, правителството, Министерството на културата и др, в което изразиха тревога за опазването на колекцията на Светлин Русев. Около 400 творби Маестрото бе подарил приживе на своя роден град Плевен, но неговото ателие-галерия на столичната ул. „Врабча“ 18 в момента е заключено, а на дъщерите му Ралица и Милкана предстои да опишат и сертифицират това богатство, за което, според признанията на самата Ралица Русева, ще са необходими най-малко 2 години. В писмото на интелектуалците се казва: „Приживе той (Светлин Русев) правеше опити да й намери достоен дом и да я съхрани във вида, в който я беше замислил и реализирал. Убежище за произведенията, отговарящо на техния обем, характер и качество, за съжаление не се намери до този момент... Сега вратата на този храм е затворена. Много са въпросите относно бъдещето на грандиозната сбирка рисунки графика живопис и скулптора, носеща духа на създателя си. По смисъла на сътворяването си тя принадлежи на всички и представлява истинска национална ценност. Уви, поддържането й в цялостен вид според изричното желание на Светлин Русев, изисква воля – човешка, морална и политическа. Изисква стратегия за съхраняването й и за бъдещия й живот. Изисква огромни усилия! Ние, приятелите и колегите, сме готови да съдействаме по всякакъв възможен начин за запазването й и предлагаме безвъзмездната си помощ на наследниците и на всяка институция на България, за да бъде опазено и показвано адекватно, отсега и завинаги, това духовно съкровище! Убедени сме че, подобна колекция заслужава да остане такава, а именно в цялостния й вид и да й бъде осигурена не само достойна експозиционна площ, но и да се обезпечи напълно поддръжката й, без да нарушаваме по никакъв начин правата на наследниците“. На финала обаче боята се сгъстява: „Изпитваме дълбока неудовлетвореност и даже страх, че съдбата й (на колекцията) е неясна и се надяваме с общи усилия да възобновим дейността на този духовен център“. А под петицията се четат имената на художници като Свилен Блажев, Милко Божков, проф. Станислав Памукчиев, проф. Георги Чапкънов, проф. Николай Майсторов, скулптора Павел Койчев, сегашния и предишния шеф на СБХ Любен Генов и Ивайло Мирчев, писателите акад. Антон Дончев, Иван Гранитски, Калин Донков, актьорите проф. Стефан Данаилов, Васил Михайлов, Руси Чанев, режисьорът Георги Дюлгеров, Нешка Робева, Вежди Рашидов – председател на комисията за култура и медии в НС и мнозина още... Нима акад. Светлин Русев, подредил педантично приживе стотици изложби и експозиции, включително тази на националната галерия „Квадрат 500“ е оставил в такова състояние своето лично ателие-колекция, че по-малко от половин година след неговата кончина то бедства?! Едва ли... Пред националната телевизия неговата дъщеря Ралица изрази съмнения в автентичността на подписката и опасения, че става дума за нечии интереси колекцията – частна собственост на наследниците, да бъде придобита от държавата. „Хората, които са съчинили това недобре написано писмо, казват, че искат да помагат безвъзмездно на наследниците. Ако искат да помагат, защо не сме били информирани за тази подписка, а са информирани президентът на България и министър-председателят“, запита доц. Русева, която по професия е музеен специалист. И още: „Как може да има основание за такова писмо и то точно в този момент?! Не знам дали някой от тези хора си дава сметка за тези 5 месеца физически какво сме извършили със сестра ми, за да започнем една нормална работа по описите“... „Шест месеца се занимаваме с криминогенни елементи, които желаят да сложат ръка на колекцията и за които сме сигнализирали какви ли не служби“, завършва тя. „Смисълът на това обръщение беше да апелира към държавните институции да проявят повече грижи към опазването на това национално богатство. Никой не оспорва, че наследниците имат законно право над колекцията на баща си. По-скоро става дума за установяване на взаимодействие между тях и институциите, за да се съхрани тя по най-добрия възможен начин“, поясни за „Монитор“ един от подписалите петицията, проф. Станислав Памукчиев. Според галериста Гергана Димитрова целта на подписката е държавата да бъде „подсетена“ да намери подходяща сграда за сбирката – нещо, което Светлин Русев приживе е искал, но така и не е успял. Смисълът на труда на един художник е именно в това и сегашните, и бъдещите поколения да имат достъп до сътвореното и събраното от него. Ако дъщерите на Русев не продават картините, тази колекция няма как да се поддържа, защото за това се изискват огромни средства, твърдят запознати. Тогава би могла държавата да ги купи. Според Закона за културното наследство, ако дадени картини са със статут „национално богатство“, продажбата им може да стане само със знанието на държавата и ако тя реши, има право да ги купи първа, но на пазарна цена. Друга наследница на прочута артистична фамилия – Цена Бояджиева, внучката на Златю Бояджиев, обаче заявява, че не би се обърнала към държавата за помощ и подкрепа в опазването на художественото наследство на дядо й. Тя предполага, че такава помощ би била оказана срещу искане за дарение на много картини, което тя не би желала. Дали пък от не се опасяват и Русеви?!... Галеристи предупреждават още, че в подобен казус някой ден може да се озове и колекцията картини на Боян Радев, която специалисти смятат за втората по значимост частна художествена колекция след тази на Светлин. Наследниците на някогашния двукратен олимпийски шампион по борба може да се окажат в затруднение да я съхраняват и поддържат, но за дареното от Боян Радев поне вече са отворени специални зали в НИМ и НГ - Двореца, където части от сбирката му пребивават постоянно. Сред родните топколекционери и дарители е бил и Богомил Райнов, чиито романи за агента Емил Боев никога не излизат от мода. Смята се, че в колекцията на писателя е имало поне 2000 картини. 300 образци на западноевропейската графика, купени от него през 50-те, когато е бил културен аташе в Париж, той дарява на град Сливен. През 2007 г. полицията предотвратява след няколкодневна засада  Градската легенда разнася, че по-рано, през соца, на твореца е бил предоставен апартамент над „Минерал сувенир“ на Царя, за да съхранява сбирката си. Слуховете разсейва вдовицата на писателя Соня Райнова, негова трета съпруга, която е един от 4-мата наследници на Райнов, вкл. и на част от неговата арт колекция. Тя обясни за „Монитор“, че въпросният апартамент е бил национализиран през 1948 г. от народната власт и там от Софжилфонд са настанявали различни семейства. През 1979 г. писателят го купува, тъй като по тогавашния закон само личности с професии, изискващи кабинет за упражняването им (художници, писатели), са можели да придобият такова голямо жилище. След промените от 1989 г. апартаментът е реституиран на първоначалните собственици и оттогава наследниците на фамилия Райнови живеят другаде. Къде се съхранява колекцията, от съображения за сигурност вдовицата не коментира, подобно на много други наследници. Но си спомня следния факт: „През 2009 г. Светлин Русев взе своите картини и направи изложба „Светлин Русев в колекцията на Богомил Райнов“. И след това не ги върна повече“... Преди десетина години лично премиерът Бойко Борисов пък върна шедьовъра на Цанко Лавренов „Старият Пловдив“, който украсяваше кабинета му, на внука на художника – Лаврен Петров. Борисов собственоръчно свалил картината от стената над бюрото си и я връчил на наследника. Диптихът „Старият Пловдив“ е рисуван през 40-те от големия български живописец, но в края на 80-те, когато Лавренов е стар и болен, картината изчезва от ателието му. В първите години на демокрацията внукът, създател на галерия „Лоранъ“, вижда творбата случайно в тв репортаж за пожара в Партийния дом и започва да я издирва. Оказва се, че оцелелият в пламъците шедьовър е от колекцията на бившия първи Тодор Живков, но следите му се губят из коридорите на властта... Докъм края на 2009 г. „Давам нещо, което не ми принадлежи. То е останало от предшественика ми“, обясни тогава Бойко Борисов. Вежди Рашидов, тогава министър на културата, пък обеща, че всеки, който предяви претенции към произведения на изкуството от социалистическия период, и за тях не се открият документи, че са собственост на държавата, ще бъдат върнати на наследниците. За добър пример на взаимодействие между институции и наследници може да служи историята със сътвореното от Дечко Узунов. Още докато е жив, зад дома му срещу Парк-хотел „Москва“ по нареждане на Министерство на културата се изгражда ново ателие на 2 етажа. Днес то функционира като музей, общината го стопанисва добре и всеки може да разгледа там по-голяма част от произведенията на големия живописец. Що се отнася до самата къща, със завещанието си бай Дечко я е разделил по равно между двете деца на спортния журналист Ричард Груев – син на Олга, последната съпруга на художника...", "date": "2018.11.17", "title": "Грозни скандали в красивото изкуство"}
{"url": "https://www.monitor.bg:443/bg/a/view/80-kartini-na-zlatu-sreshtu-sledvane-v-leningrad-ne-blagodarja-149711", "text": "Не е лесно да си делил покрив с художник от висок ранг. Отстрани всичко може да изглежда розово, но творческата кухня смазва, а съхраняването на духовното наследство е изцеждаща емоция и, ако читави хора не ти помогнат отстрани под някаква форма, ти просто потъваш. В това е убедена галеристката Цена Бояджиева и няма как да не й повярваме, защото е израснала с възторзите и тегобите на един от най-самобитните ни живописци - дядо й Златю Бояджиев, както и с проблемите на друг забележителен автор - Георги Златев-Бояджана, нейния баща. \"Колкото и жестоко да звучи, художниците ни са оставени на произвола на съдбата, те са едни творчески клошари в нашата държава\", не пести истината тя. Баща й починал на 80 години – без пенсия. Но нея днес повече я тревожи нещо друго: „Расте поколение, което се задоволява с липсата на изкуство, не му е необходимо. Живее в грозота, без естетика. Това ме плаши“, признава красивата дама, която от 17 години менажира галерия „България“ в едноименния концертен комплекс. Двете с дъщеря й Елена – дипломиран кинорежисьор, са решени да опазят завещаното им от Златю изкуство и обмислят точно по какъв начин да стане това. „Към кого трябва да се „прикрепя“, как да си запазя достойнството, за да се съхрани нещо ценно? Например къщата на дядо в Пловдив, в която съм родена и отгледана, се руши. В дворната тоалетна, която той навремето изографиса, рисунките стоят само вътре и са страхотни. Отвън обаче всичко е отишло на кино. Ще кажат: това си е ваша собственост, вие трябва да се погрижите. С ограничените възможности на държавен служител с нищожна заплата аз не мога да се справя. Да речем, ще продам картина на дядо ми. Но ние не сме „Сотби`с“, обяснява Цена Бояджиева. Семейството води цели 22 години юридическа битка с държавата и местната община, за да си върне от Градската галерия в Пловдив и Институт „Старинен Пловдив“ 5 картини на Златю Бояджиев, които му принадлежат. Бояджана не доживява справедливост, отива си от този свят през 2013 г., няколко месеца преди да спечелят епохалното дело, ала едно от платната до днес така и не е стигнало до наследниците – Цена и брат й. На нея й е най-болно за това, че на първото дело за тези 5 големи картини, когато съдебната зала е пълна с журналисти, нито един местен художник не се появява да ги подкрепи морално. А дядо й е лягал и ставал с болките на тамошните творци, пили са кафето му, съветвал ги е... И нали уж в Града под тепетата има силна артистична общност?! Само софиянецът Иван Яхнаджиев се отзовава... За бъдещото обгрижване на семейната сбирка произведения на дядо й и баща й Цена Бояджиева не смята да се обръща към държавата. „Няма да искам помощ, няма да ми се даде. Или пък може да опитат да ни помогнат с някой фин, интелигентен жест към нас, но знам, че той ще бъде за сметка на много, много картини“, предполага тя и се зарича, че няма да го допусне. Така е постъпвала и преди промените от 1989-а. Наследницата на видния художнически род никога няма да забрави как навремето, когато завършила гимназия и мечтаела да кандидатства изкуствознание, „Вкъщи бяхме аз, моята баба – съпругата на дядо Златю, и моята леля. Казаха: „На всеки 5 години партията изпраща по един младеж да следва изкуствознание в Ленинград. Ние знаем, че внучката на бай Злати иска да кандидатства същото и можем да я изпратим да следва там. Знаем още, че той е много продуктивен, а ателието му е малко...“. И недвусмислено заявяват, че би било добра „сделка“, ако срещу този реверанс подарят на партията 80 картини на Златю Бояджиев. Цена отказва и наивно контрира: „Ами то и тук има Художествена академия, все пак...“. На тръгване един от мъжете я потупва по рамото и прошепва: „Ако те приемат...“. „Не кандидатствах, нямаше да им доставя удоволствието да бъда скъсана. Престанах да се готвя за изпитите, цяла година бях в абсолютен ступор, стигнах до пълен срив. Слава Богу, дядо ми не разбра причината“, разказва Бояджиева и вече шеговито добавя: „Бях депресирана, не репресирана“. Накрая решава, че би било по-разумно да се насочи към друго поприще. Естествено, и легендата Златю Бояджиев не получава по-широко ателие. Макар и наследница „само“ на личното творчество на своите близки, а не на богата колекция с автори от световно значение, както всеки в нейната ситуация, и Цена Бояджиева се страхува да обяви колко творби на именития си роднина притежава. „Нека хората да приемат, че имаме толкова малко, колкото да им се радваме ние. А ако, дай Боже, нещо друго се случи, ще имат възможност и те да го видят“, казва тя.", "date": "2018.11.17", "title": "80 картини на Златю срещу следване в Ленинград? Не, благодаря!"}
{"url": "https://www.monitor.bg:443/bg/a/view/otkriha-izcheznalata-podvodnica-san-huan-149801", "text": "Останките на аржентинската подводница \"Сан Хуан\", изчезнала преди една година с 44 души екипаж, бяха открити вчера в Атлантическия океан, предадоха световните агенции, като се позоваха на съобщение на аржентинските военноморски сили. Подводницата изчезна на 15 ноември 2017 г. От септември в издирвателната акция се включи американската частна компания Оушън инфинити с миниподводница, пусната на 800 метра дълбочина. Именно тя е локализирала потъналата аржентинска подводница, предаде БТА. В края на миналата година и началото на настоящата кораби от десетина страни се опитваха да локализират \"Сан Хуан\". Сега подводен миниробот, оборудван с камера, е заснел кадри от потъналата подводница на около 400 километра от бреговете на Патагония. Преди да съобщят официално новината, аржентинските власти са предупредили близките на 44-те членове на екипажа. Компанията Оушън инфинити ще получи от аржентинските власти 7,5 милиона долара заради това, че е локализирала \"Сан Хуан\". Подводницата с дизелово и електрическо задвижване, германско производство, беше закупена през 1985 г. Тя бе една от трите подводници в аржентинските военноморски сили. През 2014 г. тя беше ремонтирана и беше сменена акумулаторната й система. Данните за подводен взрив в зоната, в която се намираше подводницата, подкрепиха тезата, че след експлозия на борда, тя е потънала. Преди прекъсването на комуникационната връзка с нея, командирът й е подал сигнал за проблем в акумулаторите. Според представител на аржентинските военноморски сили сега наблюдението на отломките от подводницата ще позволи да се установи причината за инцидента с нея. Загубата на подводницата нанесе тежък удар на аржентинската флота, която в периода 2008 г. - 2014 г. инвестира 20 милиона долара за модернизирането на подводниците си. Те се смятаха за \"перлата\" на аржентинските военноморски сили, чието оборудване е старо, поради липса на финансиране.", "date": "2018.11.17", "title": "Откриха изчезналата подводница „Сан Хуан“"}
{"url": "https://www.monitor.bg:443/bg/a/view/pravjat-izvynredna-projekcija-na-vsichki-znajat-zaradi-goljam-interes-149744", "text": "Фестивалът Киномания ще направи втора, извънредна прожекция на „Всички знаят“. Причина за това се оказа големият интерес на родните любители на седмото изкуство към заглавието, в което с участие се разписва звездното семейство на Хавиер Бардем и Пенелопе Крус. Прожекция на „Всички знаят“ ще има днес (17 ноември) от 19 ч. в зала 1 на НДК. В същия час и на същото място ще се осъществи и второто представяне на филма. Новата дата пък е 22 ноември. Билетите са на цени между 10 и 12 лв. и са в продажба. Действието на психологическия трилър проследява историята на Лаура, която се връща в родното си село в Испания заедно с децата си, когато изненадващо събитие променя коренно начина им на живот. Режисьор на „Всички знаят“ е иранецът Асгар Фархади.", "date": "2018.11.17", "title": "Правят извънредна прожекция на „Всички знаят“ заради голям интерес"}
{"url": "https://www.monitor.bg:443/bg/a/view/cvetanov-sled-ostavkata-se-vryshtame-kym-po-normalna-sreda-na-rabota-149804", "text": "Оттеглянето от правителството на вицепремиера и лидер на НФСБ Валери Симеонов не е изненада и не \"счупва\" конструкцията на управляващата коалиция, а даже я заздравява. Това заяви председателят на ПГ на ГЕРБ Цветан Цветанов в студиото на \"Тази събота\" по bTV. \"Този акт ще успокои обстановката и ще можем да се върнем към по-нормална среда на работа. Когато има напрежение не е толкова продуктивна законодателната и изпълнителната власт. Правителството излиза по-работоспособно\", подчерта той. По думите му в случая няма риск за голямата коалиция, защото Симеонов сам е взел решението за оставката си - без натиск от страна на ГЕРБ. \"В последните няколко дни самият той е имал такива изказвания в по-тесен формат. Казвал е, че за него властта не е всичко и би приел да подаде оставка\", обясни Цветанов. Зам.-председателят на ГЕРБ обясни, че в следващите дни първо НФСБ трябва да предложат в рамките на \"Обединени патриоти\" вариант за вицепремиер. След като в малката коалиция се обединят около конкретно име, то ще бъде обсъдено и с ГЕРБ. Цветанов не пожела да коментира информациите за влизане в кабинета на Явор Нотев, Борис Ячев или даже Волен Сидеров.", "date": "2018.11.17", "title": "Цветанов: След оставката се връщаме към по-нормална среда на работа"}
{"url": "https://www.monitor.bg:443/bg/a/view/neobjatnata-karin-okolie-149649", "text": "Тя е екзотична млада дама, чаровна и вечно усмихната. Тя е пъстра и многолика. Тя е от онези момичета, които като ги срещнеш по улицата, ти идва да се обърнеш след нея. Ако обаче ти е неудобно да извърнеш глава, можеш спокойно да се насладиш на изящната й фигура... на стадиона. Като я разговориш пък, тя може да ти разкрие богатия си вътрешен свят, изпъстрен с множество случки, преживелици и емоции. А можеш също да го откриеш и в личния й блог в интернет пространството. Тя е лекоатлетка, моделка и блогърка, с две думи - Карин Околие. На 24 години е, живее в София и тренира при дългогодишния наставник на Ивет Лалова – Константин Миланов. Коронната й дисциплина е същата като на Ивет – 200 м. Наскоро стана бакалавър по маркетинг към Нов български университет. Кръстена е на нигерийската си баба по бащина линия Каролина, която никога не е виждала. Помолих я да се определи с една дума и тя избра „лъчезарна“: „Защото ми идва отвътре да се усмихвам много повече, отколкото да тъжа. Въпреки че съм много емоционална и често плача“. От цялото разнообразие на интересите и заниманията й тя предпочита да се фокусира върху спорта. „Искам хората да ме знаят като лекоатлетка, защото това е основното ми занимание, дори професия. В момента съм в силните си години за спорт и искам да се развия в тази сфера. За всичко останало ще имам време след това“, казва Карин. Всъщност, В 6-и клас учителката й по физическо я карала да ходи на междуучилищни състезания, където трябвало да участва във всички възможни бягания. Дали заради бързината, наследена от нигерийския си корен, тя печелила от раз тези надпревари. „Харесаха ми победите и това да бъда първа“, споделя причината да продължи с омразната й атлетика. Учителката я насочила към първата й треньорка Ваня Колева, при която остава повече от 7 години. С нея участва на най-големия си досега спортен форум – първите в историята младежки олимпийски игри в Сингапур през 2010 г. Там завършва на престижното пето място с личен рекорд на 200 м. След като на 22 г. не успя да види Рио, сега се надява след 2 лета да бяга на игрите в Токио. „Затова мечтая, затова съсредоточих усилията си в спорта. Имам само да защитя дипломната си работа на тема „Инфлуенсър в маркетинга“, а магистратурата ще отложа за след спорта. Искам да я направя в някоя европейска държава – да видя какво е да учиш и живееш в чужбина“. За да не се „фиксира“ върху постиженията си в спорта, „Имах желание да започна нещо странично. Обичах да пиша и така се случи. Без да си представям, че ще го публикувам, популяризирам и т.н.“ Добила смелост да публикува, благодарение на своя приятелка, която я окуражила с думите, че интернет е свободно пространство и е чела какво ли не от всякакви хора, а ако не й хареса, винаги може да спре. „Опитах и много ми хареса“, откровена е бързоногата газела. Подбира темите си от ежедневието – нещо, което я е провокирало, през което е минала, видяла, прочела и т.н. „Решила съм блогът ми да бъде отворен – да пиша за всичко, което в момента ме вдъхновява“. В My Book Of Inspiration може да се намерят както съвети за здравословно хранене и такива как да управляваме времето си по-ефективно, до текстове за пътешествия от Троянския балкан през Ница, до Куба и Тайланд. Питам я какво й причинява по-голям стрес – когато застане на стартовото блокче или когато стои пред празния екран на компютъра си и се чуди откъде да започне. „Това да се състезаваш и да бъдеш на старта не мога да го сравня с абсолютно нищо. Такъв няма никъде. Или поне аз не съм изпитвала. И съм абсолютно сигурна, че спортът не може да се сравни с никоя друга сфера на живота“, категорична е Карин Околие. А какво изпитва, когато пише? - „Спокойствие! Защото го правя, когато искам, нищо не ме притиска. Нямам крайни срокове, макар да ми се иска да въведа някаква цикличност на публикациите си“. Освен на текстове, Карин залага и на добрите снимки. „Те вървят ръка за ръка, макар блогърството често да се бърка с това да публикуваш хубави снимки в Инстаграм.“ Казва, че рядко планира снимките си и затова се получават толкова естествени. В някои случаи обаче, като хареса дадено красиво място или някой детайл, който би й свършил работа да онагледи текста си, специално се връща там, за да го заснеме. Не рядко кара и приятелите си да ходят с нея, за да я снимат, а често си прави и селфита. Засега с телефон, но в бъдеще може да помисли и за по-качествена техника или дори фотограф. Самата тя следи няколко наши и чужди блогъри, но не за да ги копира, а да се ориентира в предлаганото от тях. Вече я канят и на събития за блогъри, където пък Покрай писането започва да общува с хора извън спорта. „Когато се занимаваш с такова нещо, трябва да си много отворен към всички и да си комуникативен. За мен обратната връзка е много важна“. Относно хейтърите смята, че винаги ще ги има, въпросът е да „не им се връзваш“. „Ако имат своите доводи, аз съм готова да ги чуя, дори ми е полезно да обменяме мнения, но в крайна сметка това е личен блог и аз излагам своето мнение“. Извън текстовете в блога, Карин има и свой личен дневник, където пише неща, които не са за публикуване. Прави го обикновено сутрин, когато гледа да отделя време за себе си. А в единствения си свободен ден – неделя, предпочита да се среща с приятели. За в бъдеще иска да стане и по-професионален блогър, да развие своя максимално добре и защо не, ако може да започне и да печели от това. От известно време насам Карин е и „главен готвач“ вкъщи. Макар да не обича много да се върти около печката, майка й и казала, след като ще пише за храната, да вземе направо да я приготвя. „Не съм кулинар и не обичам трудните за правене ястия. Като спортист обаче знам коя храна как ми действа и как се възстановявам с хранене, така че споделям точно това“. Храна – паста, сьомга Дестинация – Европа, Франция Филми – трилър, хорър Книги – философски Музика – рап, черна музика Цвят – зелен, синьо-зелен", "date": "2018.11.17", "title": "Необятната Карин Околие"}
{"url": "https://www.monitor.bg:443/bg/a/view/karting-za-gradskija-labirint-149561", "text": "Не случайно повечето хора у нас разпознават автомобилите MINI, наричайки ги „Мини Купър”. Заслугата е на британския пилот и инженер Джон Купър, който видял потенциал в скромното класическо Mini още в началото на 60-те години на ХХ век. Именно той превърнал този малък автомобил в силно състезателно оръжие. Специално създаденият от него Mini Cooper спечелил три пъти рали „Монте Карло”. Знаменитият конструктор е увековечен в името на няколко версии на съвременното MINI, а най-динамичната от тях се казва John Cooper Works. Най-новата версия на MINI John Cooper Works се появи през тази година и се отличава със стилно обновена визия със свежи дизайнерски акценти, модернизирана техника, новости при задвижването, нови възможности за индивидуализация и разширяване на дигиталните услуги за свързаност на MINI Connected. Подобряването на спортния хечбек подчертава все по-зрялото и в същото време неподражаемо излъчване на MINI. За типичната за марката радост от шофирането допринася и комбинацията от мощен двигател и ръчна скоростна кутия, разширеното серийно оборудване, новите светлини, новите ярки лакови покрития на каросерията, както и най-модерните технологии за комфорт, свързаност и инфотейнмънт. На външен вид новото MINI John Cooper Works се отличава със светодиодни фарове с матрични светлини. Новото поколение на модулите за къси и дълги светлини осигурява увеличена сила на светлината. Мигачите са хоризонтални, стоповете са вертикални, докато габаритните светлини са под формата на диагоналните линии на британския флаг. Новото лого на MINI стои гордо върху предния капак, багажника, както и върху волана, дисплея на централния уред и върху ключа. Новият модел се предлага с три нови лакови покрития на каросерията, сред които се откроява яркият оранжев цвят Solaris Orange. Цялостният екстериорен дизайн е допълнен от нови 18-инчови черни алуминиеви джанти Cooper Works Cup Spoke с оригинална визия. В интериора на обновеното MINI John Cooper Works водачът е като обгърнат от спортните предни седалки, тапицирани с черна кожа. В салона изпъкват лакираните в черен пиано лак повърхности в областта на вратите и средната конзола, както и осветената декоративна лайсна на арматурното табло от страната на пътника до водача. Тя е украсена със стилизиран мотив на британския флаг. Водачът може да избере дифузното осветление, което е част от пакета MINI Excitement. Серийното оборудване е допълнено от аудиосистема с 8,8-инчов цветен сензорен дисплей на централния уред и Bluetooth свързаност с мобилни телефони, навигационна система, камера за обратно виждане, проекционен дисплей и три режима на шофиране. Под предния капак на MINI John Cooper Works е скрит 2,0-литров 4-цилиндров бензинов турбодвигател с директно впръскване на горивото. Новите бутала, турбина и изпускателна система са позволили мощността да се увеличи до 231 к.с. при 5200 об./мин. Двигателят е много пъргав и изстрелва хечбека напред още с потеглянето, благодарение на големия максимален въртящ момент от 320 Нм, наличен в широкия диапазон от 1250 до 4600 об/мин. Специално настроената изпускателна система издава страховит гърлен звук и радва слуха с припукването при връщане на газта. Най-якото нещо в тестваното MINI John Cooper Works е 6-степенната механична скоростна кутия, която дава възможност на водача сам да контролира предаването на тягата. Ако има бързи реакции, мощният мотор много бързо завърта предните колела и спринтът от място до 100 км/ч става за не повече от 6,3 секунди. В града или на планински път, с новото MINI John Cooper Works няма да скучаете нито за миг. Спортният автомобил пленява с типичното усещане за управление на картинг, станало пословично за марката MINI. В комбинация с високата мощност и относително леката каросерия, новото MINI John Cooper Works се превръща в картинг за четирима в градския лабиринт. За директното управление и отличния контрол са допринесли широките следи и пониженият център на тежестта. В режим Sport управлението е по-остро и точно, а педалът на газта откликва по-бързо на натискането в сравнение със стандартния режим. Малката спортна кола следва стриктно движенията на волана и е много стабилна в завоите, като недозавиване на практика не се усеща, заради електронното заключване на диференциала. Новото MINI John Cooper Works е оборудвано с нови пружини в окачването, нови амортисьори и стабилизатори за напречна устойчивост, благодарение на които страничните наклонявания в завоите са минимални. Като опция се предлагат адаптивни амортисьори и настройка на шасито със спортен, комфортен и икономичен режим. Новото MINI John Cooper Works намалява скоростта и спира отлично благодарение на по-големите предни спирачни дискове Brembo.", "date": "2018.11.17", "title": "Картинг за градския лабиринт"}
{"url": "https://www.monitor.bg:443/bg/a/view/adriana-lima-edin-angel-bez-krila-149659", "text": "Един от най-иконичните ангели на Victoria’s Secret свали крилата си завинаги. Едва на 37-годишна възраст Адриана Лима се пенсионира от редиците на крилатите красавици, сред които се подвизава от началото на века. Това стана ясно преди дни, на ежегодното модно шоу на световноизвестния бранд, което възлиза на 12 милиона долара. На последното си дефиле като ангел супермоделът не скри сълзите си. „Скъпа Виктория, благодаря, че ми показа света и сподели тайните си с мен! Вие не просто ми дадохте крила, но и ме научихте как да летя! Нямам търпение да се впусна в различни проекти, в които Това е бъдещето ми оттук нататък“, написа в профила си в Инстаграм тя, споделяйки видео с най-добрите си моменти от подиума. Професионалният път на Лима стартира на крехка възраст. Модни агенти случайно я забелязват в търговски център, когато е едва на 13 години. От тогава започват първите й изяви, а на 15 става победител в престижния конкурс „Форд супермодел на Бразилия“. Това се опитвам да предам на хората - положителна енергия и положителни емоции“, така Лима обобщава причината да се ориентира в тази сфера. Скоро след това чаровната брюнетка се премества в Ню Йорк и подписва договор с Elite model. Още като тийнейджърка се появява на страниците на международните издания на списанията Vogue и Marie Claire, дефилира за Кристиан Лакроа, Валентино и други. Първият голям пробив на Адриана обаче идва, след като се появява на билборд на Vassarette насред прочутия площад „Таймс скуеър“. През 1999 година тя получава заветния статут на ангел на Victoria’s Secret. Тя е манекенката, разписала се с най-много дефилета за лейбъла, като единствен пропуск прави по време на първата си бременност през 2009-а. Със сигурност сте чували за „Фантастичния сутиен“ на Victoria’s Secret, който се появява на пазара всяка година, изработен от злато и скъпоценни камъни, а цената му е колкото на  апартамент. Адриана е единствената, която го е носила цели три пъти – най-голямата чест по време на дефилето на марката. Без да се правим на изненадани, можем да заявим, че тя е една от най-скъпоплатените модели, а в сметката си има над 75 милиона долара- Покрай всички суперлативи, тя е обрала и редица негативи от колежките си. Все пак, жените са завистливи, особено в тази професия. Това наистина разваля отношенията ти с другите момичета“, изповядва се звездата с бразилски корени. Още една причина представителките на нежния пол да недолюбоват Лима е, че тя не се наказва със строги диети и упражнения във фитнеса. Ангелът в оставка вае фигура предимно с тренировки по бокс. „Знаех, че трябва да намеря нещо, което обичам. Само така можех да съм щастлива във фитнеса. Пробвах йога, танци и аеробика. Има много видове тренировки, просто всеки трябва да открие своята страст“, разказа пред сп. New York Magazine преди време тя. Един от интересните факти за Адриана Лима, имайки предвид, че е сред най-сексапилните жени на света, е, че тя се е опазила до брака. Прости сметки показват, че красавицата е изгубила девствеността си на 28 години. Мъжете трябва да уважават моя избор. Ако не го уважават, значи не ме желаят“, обясни през 2006-а звездата, която в списъка си с изгори има редица популярни мъже, сред които рок музикантът Лени Кравиц. Решението си супермоделът взима, тъй като е със строги католически възгледи. Тя ходи на литургия всяка неделя. През 2009-а ангелът каза заветното „да“ на сръбския баскетболист Марко Ярич. Същата година тя ражда първата си наследница - Валентина Лима Ярич. Двамата възпитават още една дъщеричка – 6-годишната Сиена. Адриана и Марко вече не са заедно. Още преди да стане майка на момиченца, Лима е казвала следното: „Ако един ден имам дъщеря и тя иска да стане модел, никога не бих й позволила!“", "date": "2018.11.17", "title": "Адриана Лима: един ангел без крила"}
{"url": "https://www.monitor.bg:443/bg/a/view/teodora-duhovnikova-vleza-v-otkradnat-jivot-149814", "text": "Теодора Духовникова ще влезе в новите епизоди на \"Откраднат живот\", които зрителите ще видят следващата седмица в ефира на Нова телевия. „От дълго време обсъждаме с продуцентите тази възможност и именно сега намерихме пресечна точка с образа на Виктория Дамянова. Тя е силна жена, която се изправя смело пред изключително сериозни събития. Вероятно много жени ще се припознаят в този образ“, разказва актрисата, която ще се появи в ролята на неврохирург. „Зрителите свикват с любимите си персонажи, а новите често влизат, за да преобърнат познатите събития и ситуации“, загатва актрисата, чиято героиня ще засегне значима социална тема и ще провокира дълбоки емоции в един от главните герои на „Откарднат живот: Анатомия на гнева“. Теодора Духовникова е позната за българските зрители от успешни кино и телевизионни проекти, сред които „Дъвка за балончета“, „Вездесъщият“, „Дървото на живота“, както и „Дяволското гърло“, който предстои да бъде излъчен по Нова тв. Тази година Духовникова получи наградата на публиката за любима актриса в категория „Филм“ по време на първите награди \"NOVA подкрепя българските филми\". Конфликти ще разтърсят МБАЛ „Св. Кирил“ в предстоящите епизоди „Откраднат живот: Анатомия на гнева“. Доктор Хинова, доктор Владов и доктор Мазов ще влязат в истински сблъсък, който ще постави акцент на личните и професионалните им отношения. Доктор Стаменова ще посети отново дома на Фотев, за да помогне на Стела. Медицински одит ще потърси отговорност от екипа на болницата след случая с доктор Ковачев. Посещение на насилена пациентка ще върне доктор Огнянова към ужасяващия момент, който ще продължи да я преследва.", "date": "2018.11.17", "title": "Теодора Духовникова влиза в \"Откраднат живот\""}
{"url": "https://www.monitor.bg:443/bg/a/view/neizvestni-vandali-oglozgaha-branitelite-na-stara-zagora-149813", "text": "Неизвестни вандали са задигнали бронзовите букви от надписа \"Стара Загора, жив град с темели в кости забити…“ от капака на саркофага в подножието на 50-метровия стоманобетонен пилон от мемориала „Бранителите на Стара Загора“, възмутиха се гости на Града на липите. Хората изкачили стоте каменни стъпала, за да оставят цвете пред мястото, където са били поставени през 80-те години на миналия ХХ век кости на 14-те хиляди изклани през Руско-турската война от башибозуците на Сюлейман паша мирни жители и останали изумени от гледката. В съседство със саркофага има почти двуметрова смокиня, поникнала помежду фугите на плочите, в близост се търкалят празни бутилки от бира, виждат се и еднократни спринцовки, а повечето от мраморните плочи са изпъстрени с „автографи“. „Нямам представа кога точно са откраднати буквите, няма да е отскоро, със сигурност в общината знаят, защото при тържества на това място се поставят венци и цветя…“, коментира лаконично служител от денонощната жива охрана на монумента. 50-метровият монумент е изграден по проект на скулптурите Крум Дамянов и Божидар Козарев с участието на архитектите Богомил Давидков и Благовест Вълков. Конструкцията е оразмерена от инж. Антон Малеев. Откраднатите букви са от текста на поета Михаил Берберов. Самият мемориал е построен за 100-годишнината от боевете край Стара Загора през лятото на 1877 година, открит е официално на 30 юли 1977 година. Буквално до последните дни там е работела бригадата на прославения строител Генади Милованов.", "date": "2018.11.17", "title": "Неизвестни вандали оглозгаха Бранителите на Стара Загора"}
{"url": "https://www.monitor.bg:443/bg/a/view/tereza-mej-naznachi-nov-ministyr-za-brekzit-149791", "text": "Британската министър-председателка Тереза Мей назначи в петък заместник-министъра на здравеопазването Стивън Баркли за нов министър по въпросите на Брекзит, заяви неин говорител, цитиран от Ройтерс. Мей лично ще надзирава последните 10 дни от преговорите с Европейския съюз за бъдещата рамка, а Баркли ще се съсредоточи върху вътрешната подготовка за излизането на Великобритания от общността и прокарването на проектоспоразумението за Брекзит на министър-председателката в парламента, каза говорителят. Баркли, гласувал за излизане от ЕС на референдума през 2016 г., замени Доминик Рааб, който вчера подаде оставка като министър за Брекзит заради плана на Мей за напускане на общността. Бившата вътрешна министърка Амбър Ръд беше назначена за министър на труда и пенсиите на мястото на Естер Маквей, която също напусна заради сделката на Мей за Брекзит.", "date": "2018.11.17", "title": "Тереза Мей назначи нов министър за Брекзит"}
{"url": "https://www.monitor.bg:443/bg/a/view/asen-pavlov-horeograf-na-chinari-chastnite-ansambli-trjabva-da-sa-adaptivni-za-da-ocelejat-na-pazara-149717", "text": "- Може да е типичната гордост на хората от онова време, които не бяхме научени да се молим за пари, не бяхме научени да се менажираме сами, да се продуцираме. Бяхме подготвени като артисти да сме в ръцете на държавата. В един момент се оказахме на свободния пазар и пред много предизвикателства. Няма ансамбъл освен „Чинари“ нито като начин на финансиране, нито на менажиране. Сами си проправихме пътя. Не искам да изтъквам или укорявам Министерство на културата или държавата, защото знам каква е ситуацията и че в културата реално не се направиха промени. В последните вече 30 години носим тежко социалистическо, грандоманско наследство. Няма как в една пазарна икономика и с такова слабо финансиране да сме рентабилни на европейския пазар, за световния не говорим. Затова виждаме, че успяват отделни артисти, защото талантите са навсякъде в България, но те няма къде да се концентрират като ядро, за да направим такова шоу, каквито гледаме в Европа и Америка. Не сме се отчаяли обаче напълно. - Първите пет години, в които съществуваше ансамбълът, беше под много редуцирана форма. Танцьорите бяха 8, музикантите – трима-четирима, и две певици. Изключително малък формат, който ни даваше възможност да се реализираме на пазара. Напълнихме този вакуум и в края на първите пет години направихме един от най-успешните по това време проекти - „Четвъртото измерение“. Той беше продуциран от Янка Дочева. До този момент на пазара нямаше рекламна касета, а ние направихме и това. Съдържаше 40-минутен рекламен филм от всички етнографски области, заснет от Стилян Иванов.  През всички петилетки, които преминахме, имаше големи проекти, но в последните години зачестиха благодарение на целия екип, защото аз не съм ансамбъл „Чинари“. - Спектакълът ще е в две части. Ще бъдат представени фрагменти от 5 наши спектакъла. Стилът, който ансамбълът наложи – стилизацията в танците, музиката, костюмите, по един авторски, оригинален, атрактивен начин ще е в първата част, а във втората ще сме здраво стъпили в българския традиционен фолклор. Всичко това ще е под съпровода на невероятните музиканти от „Етнотикс”, Костадин Генчев, който е музикален модератор на юбилея, Стою Стоев – гайда, Петър Миланов – китара, Иван Цонков – перкусии, квартет „Българи“ и трио „Булгарина“. На сцената ще излязат близо 40 души. Ще има и една приятна изненада. Хората, с които основахме ансамбъла – Ивайло Илиев и неговата съпруга, се прибират от Щатите специално за събитието. Ще се присъедини и Кирил Николов, който си е тук в София. Ще се съберем част от тези, които най-много спомогнаха да се утвърди името на „Чинари“.   - Началото на ансамбъл „Чинари“ беше със съпровод на оркестър. Костадин Генчев беше в този оркестър още тогава. Тъкмо беше завършил музикалното училище и дойде в София. Заедно бяхме колеги в държавния ансамбъл. Винаги съм искал да има съпътстващи музиканти на живо, но 90-те бяха много трудни. За наша радост тогава се появиха дисковете и можехме да работим на записи. Това облекчаваше финансовата част на съществуването ни, но винаги в мен е стояла мечтата да възстановя нещата и да ги направя това, което съм си представял. Преди 6 години дойде моментът да създадем група „Етнотикс“. Тя е етно-рок група, която в основата си е изградена върху 4 гъдулки, и то свирени от 4 момичета, всичко останало е облечено от съпътстващите перкусии, вокали, китари. В началото на тази година излезе и първият самостоятелен албум на групата - „Някъде на изток“. Част от него е написан благодарение на работата по спектаклите на „Чинари“ - „Траките“, „Вакханалийки“. В момента това преплитане на модерно и старинно е много популярно. Когато стартирахме „Магията на танца“ с тази симбиоза, всички казаха: „Да, много интересно, но ПРЕКАЛЕНО съвременно“. Музиката е като дрехата, като храната – изразява те по някакъв начин. Така че всичко, което правим с днешна дата, е съвременно. - Индикацията за успеха на нашите експерименти е дали след 10-15 години продължават да се търсят. „Магията на танца“ е спектакъл, както и „Траките“, който не спираме да играем. Фолклорът е нещото, което може да правим и това е нашата сила, но на пазар, където има повече от 20-25 професионални общински и държавни ансамбли, няма как всички да произвеждат конфекция. На частния пазар трябва да си с нещо различно и провокативни. С първите проекти искахме да насочим внимание. Публиката ни е разкрепостена, обича да бъде изненадвана, очаква нови неща. Нашето голямо семейство на ансамбъл „Чинари“ е като хамелеон, който се нагажда към публиката, времето и ситуацията. Това според мен е посоката на частните трупи и ансамбли. Трябва да са много адаптивни. - Имаме хиляди изиграни спектакъла. Една от големите ни гордости е турнето в Америка 2002-2003 година. Играхме в град Брансън, в тематичния парк „Силвър долър сити“, където на ден правехме по 3 представления по 40 минути. Мъжете от „Чинари“ участваха в този проект, който създадох с Мария Гатева. Смесица между фолклорни танци и художествена гимнастика. В съседния театър играеха Цирк Дьо Солей, а от другата ни страна Кенийските акробати, едни от най-добрите в света. Собственикът направи едно заключение накрая: „Последните 10 години не е идвало такова динамично и зрелищно шоу, каквото вие направихте“. Това се 40 дни по 3 спектакъла в зала с капацитет 2500-3000 човека на ден.  Обикаляме цял свят. Последното ни реализирано турне беше в Тайван с „Чинари дръмс“, група, която се води от моя син Калоян Павлов. Сега планираме още едно интересно място – Екваториална Гвинея – притеснително и екзотично. За нас са разбрали от интернет, гледали са наши видеа и са ни харесали. - Звъняхме си по телефоните и се питахме: „Имаш ли черна фланелка с бяла риза и черен панталон? - Не, нямам. - Аз имам две, ще ти заема. - А черни обувки? - Имам едни маратонки“. А жените бяха в още по-голямо затруднение. Харесат нещо в магазин и питат дали има по четири. Не можехме да си помислим, че ще имаме такъв гардероб и реквизит, какъвто имаме в момента. За всеки спектакъл има костюми. Спомням си, когато със сина ми Калоян правехме „Траките“ и искахме едни огромни барабани, подобни на тайко барабаните. Звънях къде ли не, но ми обявяваха космически цени. Седим вкъщи и той вика: „Тези барабани колко е сложно да се направят?“ Аз веднага се опитах да го разубедя. След няколко вечери се прибирам и питам жена ми къде е Калоян, а тя казва, че цял ден бръмчи нещо в гаража. Слязох при него, а той купил плексиглас, разпробил го и в крайна сметка ги направи тези барабани. С майка му натискаме този плексиглас, за да може да хване болтовете, заливаме се от смях и си мислим – сега някой да види как големите артисти правят барабани в гаража. Същото се случи и с една въртяшка, която правихме за „Възрожденски разкази“. Вече бяхме готови и се оказа, че няма време да я направим. Той обаче не се остави да го разубедя и с дядо му за два дни я сглобиха. Нямаше как да минем без нея, защото дори танцът се казва „Въртяшка“. И си викам: „Гледай какво нещо е да имаш син. Аз исках да го откажа, защото е много трудно, той се нахвърли да направи нещата“. - Не само моето дете, но и на всички, с които основахме „Чинари“, децата ни спяха в залите. Слушаме някаква музика вкъщи, на танц, който сме правили, но аз вече съм забравил и Калоян вика: „Стоп, аз това го знам“. А този танц не е игран от 20 години, но той помни музиката от висенето си в залата. Изводът е, че когато семейството ти живее на кораб, то се чувства добре на кораб. - Ако Калоян прие предизвикателството да твори и да е изпълнител – да, но работата с хората е много трудна. От това в момента го предпазвам. Той е по-рязък. И аз бях такъв, но се научих с времето. Той често казва „Това как изтърпя“. Изтърпях го в името на бъдещето. Лесно е да кажеш край, трудно е да продължиш. - Скоро едни колеги ме нарекоха мечтател. Продължавам да си мечтая за неща, които искам да реализирам и това ме стимулира. Аз по този начин се храня духовно, като създавам произведения. Всеки следващ проект ми дава сила да го реализирам. Като  планинарите съм – следващият връх, после следващият. - Проектът на моя живот! - Асен Павлов е основател, артдиректор, хореограф и продуцент на ансамбъл „Чинари“ - Завършва Национално училище за танцово изкуство с отличие и най-високи постижения - Бил е прима солист на ансамбъл „Филип Кутев“ - От 1995 г. преподава в Националното училище за танцово изкуство - София - Носител на награди, сред които \"Златна книга\" за принос към българската култура; \"Сребърна лира\" от Съюза на музикалните и танцови дейци; \"ИКАР“ през 2015-а за спектакъла \"Траките\"; \"Кристална лира\" за 2016 г. за спектакъла \"Ние, българите\". - На 10 декември в зала 1 на НДК с голям спектакъл ансамбъл „Чинари“ ще отбележи своята 25-а годишнина", "date": "2018.11.17", "title": "Асен Павлов, хореограф на „Чинари“: Частните ансамбли трябва да са адаптивни, за да оцелеят на пазара"}
{"url": "https://www.monitor.bg:443/bg/a/view/sedmichen-horoskop-za-17-23-noemvri-149651", "text": "Овен 21 март – 20 април Чудесен съботен ден. Създайте си удобства, направете разместването, което ще ви осигури повече пространство и близост. Реализирайте всяка хрумнала ви идея. В неделя енергията ви нараства, дайте й поле за изява. Добре е за участие в състезания, конкурси и преходи в планината. Вечерта се погрижете за близките, направете желан подарък, който сте подготвили от предните дни. Отделете време за родителите и техните нужди. В понеделник преди да поискате дайте и направете услуга. До вечерта жестовете ще се върнат и във вторник ще бъдете подкрепени в личните ви инициативи. 19-20-и носят победа и възможност да подпишете изгодни договори. В сряда е време за колективни инициативи. Участвайте в съвместни проекти, влезте в нова група по интереси или сформирайте свой екип. Очертават се печалби и неочаквани обрати, които ще ви направят търсени и желани партньори. На 22-и апетитите са огромни, блъскаме се с лакти, настъпваме се по мазола и взаимно си вредим. Хаотичните ни движения пълнят джоба на скритите зад кадър. Вечерта настава омиротворение, но ще има и недоволни. Ако искате да разделите труд, награди и придобивки така че всеки да е доволен, отложете съвместните действия за петък. 23-и е ден с хармонична енергетика. Не си позволявайте скандали и разправии. Вечерта чакайте обаждане, което ще промени плановете ви за уикенда. В събота се вклюва каналът на кармичната родова памет. Добре е да се работи в посока на семейните ценности, да се правят подобрения в дома и предложения касаещи имотни въпроси. Уредете среща с роднини, може да се намери решението, което все ви убягва. Вечерта носи вдъхновение, а и някой може да ви подскаже идеята, която отдавна търсите. На 18-и енергията ви търси поле за изява, натоварете се не само интелектуално, но и физически. Вечерта направете жест и подкрепете някого. В понеделник е добре да се работи в посока на благотворителни инициатови, така сами може да станете обект на обгрижване и благотворителност. 20-и е ден свързан с коренната реформа, с различни реорганизации на работното място, които може да направите лично или шефовете да ви възложат. Тази вечер колелото на съдбата ще се завърти и на 21-и може да се събудите с голяма амбиция и възможност за допълнителни печалби. В тази сряда ще извлечете ползи дори в момент, когато мислите, че губите. Може да прехвърлите интересите си от едно място на друго или да ви поканят за престижни дейности и участия. Старото си отива, хванете в движение влака на промяната. На 22-и конкурентната битка ще е жестока. Дайте всичко от себе си, за да запазите позициите си. Каквото отложите за петък ще мине много по-спокойно и ще позволи с всеки да се разберете.   Очертава се рисков уикенд с пречки и забрани, които трудно ще избегнете. Ще се наложи да променяте плановете си в движение. Луна, Нептун и Юпитер образват тежки аспекти с вашето Слънце. Ще се правят неприятни рокади, ще изпитвате натиск по няколко линии, а близки и приятели може да се отметнат от обещанията си и ще ви оставят сами да се оправяте. Не се включвайте в публични инициативи. Насочете усилията си за подредбата и ремонтите у дома. Не позволявайте намеси в дейноста и в личния ви избор. Понеделнишки започнете с благотворителен жест. Символ на деня е сърцето преливащо от любов и състрадание. Не навреждайте, това гласи и първото изречение от Хипократовата клетва. Ако не може да помогнете оттеглете се и дайте възможност на друг да направи каквото може за общото благо. На 20-и може да получите нова информация позволяваща бързо да се решат натрупаните проблеми. Лесно се усвояват полезните мисли и полезните вещества. Проведете оздравителни процедури. 21-и е ден за събрания, за съвместни участия и сплотяване на професионалните редици. Очертават се назначения и преназначения. За 22-и не планирайте активни мероприятия. Ще се водят битки не по правилата. От този ден и Слънцето вече ще ви гледа в опозиция. Ще се оформи фронт срещу интерсите ви. В петък привидно всичко е спокойно. За вас се очертава чудесен уикенд. В събота се заемете с подредбата на дома, с нужните размествания и ремонтни дейности. Представете си ярко посоката, която трябва да следвате, за да се чувствате добре и комфортно. В неделя се събуждат неподозирани енергии, възраждат се заспали чувства, а неприятностите бързо ще се забравят. Създавайте нови връзки, направете предложение и чакайте такова. Във всяка хрумнала ви идея ще „има хляб” и перспектива, стига добре да обмислите всичко. 19-и изисква да се прояви дискретност и да не се бърза с претенциите. Насочете се към благотворителност, а не към амбициозни начинания. На 20-и ви предстоят тежки битки, ако не се отместите от пътя, по който вървят силните на деня. Но това е и един магичен ден, в който може да направите пробив и да спечелите съюзници за бъдещите проекти. Всичко предприето на 21-и ще носи късмет и ползи. Ориентирйте се към съвместни участия. Където се съберат повече хора ще се свърши добра работа. Влезете в нова група по интереси и създайте такава. Вечерта не оставайте сами, приближаващото пълнолуние засилва маниакалните депресии. На 22-и не очаквайте прошка за грешките си. Апетитите са огромни, а конкуренцията безжалостна. Отложеното за петък дава възможностда се постигнат взаимни отстъпки и договорености. Символ на 17-и е фонтанът от преливаща енергия. Ще се справите с всеки проблем. В този ден е важно да се гради, а не да се разрушава независимо дали в релноста или в мислите. Помислете как да сплотите семейството или да създадете такова. Меркурий тръгва ретроградно, препоръчва се приключване, а не старт на нови дела. В неделя енергията ви търси поле за изява. Започнете диети, направете прочистващи процедури. Ако на 19-и се включите в спонсорски проект, сами ще станете обект на обгрижване, ще си спестите данъци и ще привлечете благодетели. В този ден вселената откликва на всеки жест. Направете подарък от сърце. 20-и се свързва с колелото, с промените, на които бързо трябва да се реагира, за да останете актуални. Лесно се усвояват уроци. Тялото ви ще усвои и полезните вещества, които му предложите. На 21-и се събираме в групи по интереси. Дайте си сметка кой е с вас и кой вече работи за конкуренцията. Всяка нформация е важна, особено тази от независими и неангажирани в ситуацията източници. Най-тежко ще ви бъде на 22-и, когато може да ви притиснат до стената на необходимоста да направите някои отстъпки, да свалите цената, да се откажете от бизнес план и личен проект. Съветът е да отлагате за петък срещите, на които трябва да се взимат отговорни решения в любовта и работата. Не отсъствайте през уикенда от дома. Ако неглижирате проблемите на близките и не изпълните дадените обещания, нещата ще се задълбочат, ще се намесят неблагоприятни фактори и после ще ви трябват много усилия, за да се справите с положението. Меркурий тръгва ретроградно, стопира бизнеса и отнема творческата инициатива. Не нарушавайте закона и обещанията си. В тези дни не взимайте решение за раздели или развод. Вечерта в неделя се приберете с подарък, опитайте да стопите дистанциите. В понеделник направете това, за което някой ви помоли. Не бързайте да правите непоискани услуги, защото ще засегнете интересите на трети лица. Добре е да кандидатствате за финансиране по европейски проекти. 20-и е ден за усвояване на средства и енергии. Един ще вложи усилията си в работа и бизнес, а друг ще се заеме с личната си визия и здраве. 21-и ще ви даде възможност да приключите творчески или работен проект и да реализирате замислите си. В средата на декември от тях може да произлезе нова инициатива, която да носи престиж и добри доходи. На 22-и предстоят тежки битки и сладки победи. Амбицията придобива агресивни размери. Ще спечелите, ако не влизате в преки сблъсъци. До края на деня ще получите нещо дължимо. В петък работете за съвместна кауза. Опитайте да разберете другата гледна точка. Съботният ден е за тихи семейни занимания, за творчество и активен отдих кой както го разбира. Меркурий тръгва ретроградно и ни връща към недовършените дейности и проекти, изисква приключване на стари задължения и поръчки преди да се стартират новите инициативи. В неделя енергийният ви потенциал търси поле за изява. Натоварете се физически, пътувайте, посетете близки и родители и изливайте любовта си над околните. За понеделник планирайте участия в съвместни спонсорски проекти. Не влизайте в конфликти. Лош знак е да се скарате с някого. После дълго няма да се помирите. Не са изключени инциденти. Увеличете самоконтрола. На 20-и колелото на съдбата се завърта, издига някого към върховете на победата и славата, а друг захвърля в низините, откъдете е тръгнал. Родените в третата декада ще се сблъскат със свои и чужди страхове, ще трябва да стегнат редиците и да заемат защитна позиция. На 21-и ще се създават нови лагери на работното ви място, ще се налага да правите избор към кого и към какво да се насочите. Денят е благоприятен за предварително съгласувани начинания. 22-и показва истинкото лице на тези, с които общувате. Тече процес на преразпределяне парчетата от баницата. Никой няма да ви направи компромис. Отложеното за петък ще реши много въпроси, ще хармонизира и обнови връзките ви. В този уикенд ще постигнете поне една важна лична цел. Вече върви към финала и личната ви връзка. Време е да се разберете и съберете, да тръгнете заедно под звуците на Менделсон. Меркурий тръгва ретроградно и оставя временно настрана новите начинания в търговската ни инициатива. Огледайте се, довършете започнатата работа и си поемете отговорностите. Тези дни ви дават лост и опорна точка за бъдещето. На 19-и молитвите ни се сбъдват. Денят се свързва със сърцето и сърдечните работи. Помогнете на някой закъсал в живота и ще си осигурите стабилно приятелство. Противопоказно е в този ден да се товари сърцето. На 20-и важното да се свърши до обед, след това плановете ви ще търпят промени, а това ще настройва негативно хората, с които нещо сте си обещали. Не бива да нервничите, до два дни нещата ще се уредят. Чака ви магична вечер в любовта. За родените в първата декада 21-и носи голямо натоварване, проблеми с документи и вложения. Не теглете и не давайте заеми. Предприетото на 22-и ще носи разочарования и загуби. Очертават се жестоки битки, бъдете подготвени за подмолна атака и провокации на работното място. Партньорите и децата ще ви изненадат с големи харчове, които трябва да подсигурите. За вас почти нищо не остава. В петък намирате спасителен оазис и балансирате нещата. Край с новите начинания в бизнеса и търговската инициатива. В събота Меркурий тръгва ретроградно във вашия знак и до 6 декември ще е добре да се заемете с приключване на обещаните задачи и обмисляне на плановете за бъдещето. Ще сбъркате, ако през уикенда се товарите с ангажименти към странични хора, а оставите семейството и близките да се справят сами. На 17-и поне една забрана ще влезе в сила за родените около 1 декември. Не яжте груба храна и не казвайте груби думи. Ще се появи стар проблем и техническа неизправност, но до неделя вечер ще се справите. Не бива да нервничите излишно. На 19-и очаквайте подкрепа и съдействие. Може да получите обещаното финансиране. Придвижват се документи по спонсорски проекти и субсидии. Не се отказвайте от плановете си, бъдете настойчиви докрай. 20-и изисква да отделите повече време за лечения и за личната си визия. Ще получите и информация позволяваща да вземете важно решение. На 21-и съдбата свири сбор и събира единомишленици в екип. Бъдете там, където са личните ви интереси. На 22-и в 08 ч. 03 мин. по Гринуич Слънцето навлиза в знака на Стрелеца. Гответе се да почерпите, но не забравяйте, че в този ден апетитите са огромни и грешките не се прощават. 23-и е ден, в който ще получите една забрана, но и едно разрешение ще дойде. 17-и е ден за пренареждане на приоритетите. Насоката е повече към изпълнение на старите задължения и обещания, а не за поемане на нови. До 6 декември Меркурий ще върви ретроградно и ще стопира амбициозните ни начинания. Навлизате в период на приключване, на изпълнение на дадените преди време обещания и изпълнение на подписаните до момента договори. В неделя пасивността е нежелателна, но с нищо сериозно и амбициозно не се занимавайте. Храната да е лека. 19-и ви подсеща за дадените на родители и деца обещания. Направете това, за което някой ви помоли. И вашите молби ще бъдат удовлетворени в следващите дни. Почти в края на работното време може да уредите час при специалист за лечение или разкрасителна процедура. До сряда не вадете зъб, освен ако няма накъде. 20-и е магичен ден. Време е да свалите една тежест от гърба си, да въздъхнете и да продължите напред. На 21-и чакайте пари за добре свършената работа. Всичко ще върви по план и ще привлича благоприятната случайност към вас. Идват придобивки. Може да дойдат пари от две места. На 22-и избягвайте скандалите и защитавайте справедливи каузи. Ще елиминирате конкурент. С навлизането на Слънцето в Стрелец навлизате в сатурнова дупка. В петък е време за взаимни отстъпки и напасване на интересите, за да може да се върви напред. В събота ще се подключите към тайни и явни източници на сила. Медитирайте над кармата на рода и бъдещето на връзките си. Меркурий тръгва ретроградно и насочва дейстивята ни повече към приключване и инвентаризация. Може да дойдат пари от свършена в миналото работа или направена услуга. До 6 декември направете рекапитулация на дейности и връзки, без да започвате нищо ново. Още в неделя ще се събудите с творческа идея, която може да реализирате съвместно с близък роден под Риби около Новогодишните празници. В тези дни се събужда енергията Кундалини, а с нея и желанията ни за оправяне на нещата, които не търпят отлагане. Понеделнишки започнете с жест на внимание към някого. До вечерта чакайте награда, признание и връщане на жестовете. Не допускайте да ви замесват в скандали. 20-и е денят на колелото. Нещо от миналото излиза на преден план и оставя за следващата седмица някои ангажименти. 21-и носи разбъркване в живота за родените в първата декада. Бягайте от хора, които ви създават проблеми. Не взимайте и не давайте заеми. На 22-и смирете апетитите, скандалите са лош знак. Не позволявайте да ви провокират. Ще сънувате пророчески сън, в който ще видите проблемите си и тяхното решение. В петък с всеки ще се разберете и ще изгладите отношенията. Очертава се чудесен уикенд, в който ще намерите решението на стар проблем, ще уредите стари отношения и ще се разберете по спорни въпроси. Навлизате в период на лична и професионална инвентаризация. В главата ви ще се оформи идея, която ще носи доходи в бъдеще и ще позволи да се предпазите от грешен избор. Родените в последните дни на зодията ще бъдат близо до покровител и спонсор в следващите дни. До вторник може да получите подкрепа или финансиране. Не прекратявайте прибързано договорни отношения. Сега е момента да се замразяват някои дейности, за да може след 6 декември, когато Меркурий тръгне в директна посока да се тръгне с нова сила и да се реализират печалби. 20-и е денят на пръстена и колелото. Чакайте информация, която ще помогне да намерите изход от зациклено положение. Старите връзки помагат. 21-и е ден на неочаквани обрати и нестандартни връзки. Тази вечер не оставайте сами. Превъзбудата на пълнолунието води към грешки и преувеличения. 22-и ви включва в конфликти, от които доста неприятности може да имате. Не взимайте страна в спорове и не предизвиквайте скандали. На 23-и не си нарушавайте спокойствието на никаква цена и продължете в старата посока, независимо кой и с какво ви изкушава да го последвате. Контролирайте болезнените чувства и амбиции.", "date": "2018.11.17", "title": " Седмичен хороскоп за 17-23 ноември"}
{"url": "https://www.monitor.bg:443/bg/a/view/holandija-povali-svetovnija-shampion-v-ligata-na-naciite-rezultati-149797", "text": "Холандия победи световния шампион Франция с 2:0 в Ротердам в мач от група 1 на Лига А на Лигата на нациите. Джорджинио Вайналдум откри резултата малко преди края на първото полувреме, а Мемфис Депай оформи крайния резултат от дузпа в самия край. Тимът на Роналд Куман имаше предимство през цялата среща, като вратарят на гостите Юго Лорис спаси отбора си от по-голяма загуба със серия от отлични спасявания. Резултатът сложи край на серията на \"петлите\" от 15 поредни срещи без загуба. За последно те допуснаха загуба през март в контрола от Колумбия. Холандия - Франция 2:0 (1:0 Вайналдум 44, 2:0 Депай 90+6-дуз.) Словакия - Украйна 4:1 (1:0 Руснак 6, 2:0 Куцка 26, 2:1 Коноплянка 47, 3:1 Зрефак 52, 4:1 Мак 61) Уелс - Дания 1:2 (0:1 Йоргенсен 42, 0:2 Брайтвайте 88, 1:2 Бейл 90) Кипър - България 1:1 (1:0 Захариу 24, 1:1 Димитров 89-дуз.) Словения - Норвегия 1:1 (1:0 Вербич 9, 1:1 Йонсен 85) Гибралтар - Армения 2:6 (1:0 Де Бар 10, 1:1 Мовсисян 27, 1:2 Мовсисян 48, 1:3 Мовсисян 52, 1:4 Мовсисян 54, 1:5 Карташян 66, 2:5 Пристли 78, 2:6 Карапетян 90+4) Лихтенщайн - Македония 0:2 (0:1 Барди 53, 0:2 Несторовски 90)", "date": "2018.11.17", "title": "Холандия повали световния шампион в Лигата на нациите (РЕЗУЛТАТИ)"}
{"url": "https://www.monitor.bg:443/bg/a/view/muzejat-i-krychmite-po-evtini-s-turkarta-149755", "text": "Посещението на музей и кръчма у и в Европа излиза по-евтино с туристическа карта. В София така можем да спестим повече пари отколкото в Рим и Лондон. Понякога обаче с такава карта можем да похарчим повече, вместо да спестим пари за воаяжа, показа проверка на „Монитор“. Pass картите предлагат различни намаления за ресторанти, магазини, галерии, аутлети, а на места не се налага да се заплащат градски транспорт и посещения в музеи. Поръчката е възможна и през интернет, ако не желаем да си даваме личните данни, може да вземем картата от летище в дадената столица, от специализиран офис или от центровете за градска мобилност, каквато е практиката в София. Валидността на повечето е до 3 дни, като за тях даваме средно 50 евро. Травелпаса е лесен начин за придвижване между различните музеи, точки и атракции на туристите. Уловката е, че не всяка карта си заслужава харча и затова трябва внимателно да подберем в кои столици ще си поръчаме такава. са 2 вида и имат различна продължителност. Първият вариант е да платим 50 евро, за да посетим безплатно 123 музея и 272 изложения, пръснати из цялата страна, в период от 1 година. С тази карта вместо да дадем 18 евро за разходка в Къщата на Ван Гог и още 15 евро за катедралата „Нотър Дам“, ще можем да влезем без да плащаме допълнително. Друг вариант е туристът да си вземе карта, която е само за Брюксел и за 3 дни би излязла 42 евро, а комбинирана с транспорт и обиколка с автобус - 64 евро. Картата включва 40 обекта, като Картата в Рим е една от най-евтините и за 2 дена струва 28 евро, а за 3 – 38.50 евро. Тя предлага намаления за над 30 обекта, както и свободно придвижване по градската мрежа. Може да се поръча онлайн от 2 обособени за целта сайта, да се вземе от туристически информационни центрове или от гишета в метрото. Входът е безплатен само за първите 2 посетени музея или исторически забележителности. При други обекти не чакаш на опашка, а директно минаваш напред. Друга подобна карта струва 113 евро за 3 дни и с нея можем да влезем безпроблемно в Колизеума, Римския форум, както и на Палатинския хълм. Така спестяваме 24 евро. Можем да спестим и допълнителни 35 евро за обиколка с автобус с другата карта. излиза 98 евро, ще можем да се возим гратис в градския транспорт и ще използваме намаления за магазини, ресторанти, концерти и театри. Отстъпки се предлагат и за други харесвани дестинации като Музея на Ван Гог, както и зоологическата градина. Лондонският пас е най-скъп, ползването й за ден струва 80 евро за възрастен, а за дете - 56 евро. Картата осигурява безплатен достъп до 80 дестинации, отстъпки при заведения и магазини. Плюсът при него е, че не е нужно да се носи в портмонето, а може да се ползва приложение на телефона. Въпреки че голяма част от музеите са безплатни, ако искаме да посетим Кулата в Лондон, катедралата „Св. Павел“ и Галерията на кралицата, то общо ще дадем 43.50 евро само за себе си, а ако имаме и дете, ще дадем още близо 30 евро. С картата всичко това излиза безплатно. Най-много пари ще изхарчим, ако решим да си вземе 10-дневен пас, който ще ни струва цели 208 евро, а за децата – 157 евро. Важно е да се отбележи, че тя е заредена с определена сума пари и ако надвишиш лимита, картата спира да работи. Пропускът може да се използва точно 1 път за всяка дестинация. Sofia Pass, която дава отстъпки за 60 обекта в града. „До момента много от посетителите на столицата бяха разочаровани, защото у нас този инструмент липсваше“, коментира пред „Монитор“ председателят на Контролния съвет на Националния борд по туризъм доц. Румен Драганов. По негови думи чужденците са добре запознати с този карти, тъй като там, откъдето идват, те се предлагат отдавна. Данните на Столична община сочат ниска ползваемост – от април т.г. до сега закупените карти са едва 217. Валидността е 3 дни на цена 20 лв. За тази сума туристът може да получи отстъпка до - 50% за музея „Земята и хората“, а в Музея по минералогия, петрология и полезни изкопаеми входът е напълно безплатен. Освен за исторически сайтове и музеи, можем да получим намаление за ресторанти и магазини. В момента от някои заведения отказват достъп с картата, затова туристът трябва сам да провери в сайта на ЦГМ къде може все пак да се възползва от това, за което е платил. От Столична община поясниха през „Монитор“, че актуализации на картата се правят на всеки 6 месеца и „Трябва да направим още по-конвертируем този травелпас, за да може да се отнася за посещение на много повече места“, коментира доц. Драганов. По негови думи в много от случаите туристите трябва да бъдат изобретателни, за да се ориентират в цялата обстановка, защото често минават необслужени през целия си маршрут. „Случаят е такъв и с много софиянци, на които им е трудно да се ориентират“, завърши той. Във Варна се предлага подобен травелпас, с който туристите могат безплатно да посетят 10 музея, да се възползват от намаления в заведенията, както и отстъпки при наемане на автомобили или при СПА процедури. Ако решим да посетим Историческия музей, Археологическия музей и Аквариума в един ден, това би струвало 18 лв. А ако добавим и разходите за транспорт, то общата сума излиза над 20 лв. С травелпаса Картата може да се поръча онлайн чрез приложението или да се закупи от някои хотели и офиси за наемане на автомобили. В другия ни голям морски град Бургас също се предлага травелпас с валидност 3 дни и цена 30 лв. С него можем безплатно да влезем в Археологическия музей, в Авиомузея, а в зависимост от това кога отидем, можем безплатно да присъстваме на Фестивала на пясъчните фигури. Офертите обаче спират само дотук.", "date": "2018.11.17", "title": "Музеят и кръчмите по-евтини с туркарта"}
