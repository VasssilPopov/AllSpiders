{"url": "http://www.monitor.bg/a/view/66091-%D0%A8%D0%B5%D1%84%D1%8A%D1%82-%D0%BD%D0%B0-%D0%90%D0%BD%D1%82%D0%B8%D0%BA%D0%BE%D1%80%D1%83%D0%BF%D1%86%D0%B8%D1%8F-%D1%81-%D0%BE%D1%82%D0%B2%D0%BE%D1%80%D0%B5%D0%BD%D0%BE-%D0%BF%D0%B8%D1%81%D0%BC%D0%BE-%D0%B7%D0%B0-%D0%BE%D0%BF%D0%B8%D1%82%D0%B0-%D0%BD%D0%B0-%D0%A1%D0%A1%D0%91-%D0%B4%D0%B0-%D0%B3%D0%BE-%D0%BF%D1%80%D0%B8%D1%82%D0%B8%D1%81%D0%BA%D0%B0/", "text": "\n                    \nОтворено писмо до Народното събрание, Висшия съдебен съвет и Европейската комисия, в което алармира за грубия опит на грантаджийския Съюз на съдиите в България да го притиска и да му затвори устата изпрати шефът на новата комисия „Антикорупция“ Пламен Георгиев.\n\nПисмото му е в отговор на позицията на ССБ от сряда. В нея съдиите в тоги нападнаха Георгиев заради коментара му за скандалното решение на магистратката от Софийския градски съд Катерина Енчева да спре делото за 2,2 млрд. лева срещу Цветан Василев за конфискация на имуществото му, докато не се произнесе Съдът на ЕС в Люксембург. Във въпросното интервю Георгиев подчерта, че този прецедент може да доведе до спиране и на други дела, стартирани по искове на комисията за запор на имане, придобито с престъпни средства – твърдение, което пак в сряда реално намери своето потвърждение. Въпросния ден разградският олигарх и ортак на банкера беглец Иво Прокопиев, поиска през седмичника си „Капитал“ да бъде спряно и делото срещу него за запор на имане за близо 200 млн. лева.\n\n\"Обръщам се към вас във връзка с опит за грубо погазване на Европейската конвенция за защита правата на човека и основните свободи от неправителствената организация Съюз на съдиите в България – сдружение на магистрати, призвани априори да бранят и защитават законността и основните човешки права\", пише в писмото си Георгиев, като подчертава, че изразеното от ССБ мнение, че няма право да коментира решението на съдия, е в груб разрез с принципа за свобода на изразяване на мнение. По думите му, както от Съюза на съдиите изтъкват, че той трябва да се ръководи от принципите на закона, то същото важало и за самите магистрати. „Същото би трябвало да важи в не по-малка степен за съдиите и техните организации, а изопачаването на думите ми хвърля съмнение върху тази безпристрастност, смята Георгиев. Той припомня и няколко факта. Сред тях е този, че от общо 20 искания това е второто, уважено от български съд. Самото преюдициално запитване се отправя две години след внасянето на иска. „Факт е, че въпросите по запитването повтарят в голяма част мотивите на една от страните по това дело. Факт е, че делото към този момент не е тръгнало по същество и след повече от 2 години е на етап подготовка на делото в закрито заседание\", пише още Георгиев. „Идеята, че представителите на една от властите в страната не могат да бъдат критикувани и следователно са априори непогрешими, нарушава всички демократични принципи, на които се основава Европейският съюз, от който България е част. Тази идея за непогрешимост не би следвало да се толерира, независимо дали произтича от представител на законодателната, изпълнителната или съдебната власт\", заключава Георгиев.\n\n                    ", "date": "2018.04.05", "title": "Шефът на „Антикорупция“ с отворено писмо за опита на ССБ да го притиска"}
{"url": "http://www.monitor.bg/a/view/45794-%D0%9A%D1%80%D0%B0%D0%B9-%D0%BD%D0%B0-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%BE%D1%82%D0%BE-%D0%BF%D0%B0%D1%80%D0%BA%D0%B8%D1%80%D0%B0%D0%BD%D0%B5-%D0%B4%D0%BE-%D0%92%D0%B0%D1%81%D0%B8%D0%BB-%D0%9B%D0%B5%D0%B2%D1%81%D0%BA%D0%B8/", "text": "\n                    \nПаркирането около националния стадион „Васил Левски“ вече ще бъде платено, реши Столичният общински съвет. Дружеството \"Пазари Запад\" ще стопанисва борсата за ски, колела и спортни стоки, която от години съществува до стадиона. „В момента това пространство е хаотично подредено и много трудно се осигурява достъп на хората, които искат да посетят тази част на „Борисовата градина“, обясни Николай Стойнев от ГЕРБ. Той уточни, че пазара ще работи в събота, неделя и през празнични дни в ограничен периметър, а в останалите дни пространството ще се ползва за платен паркинг със 100 места.\n\nЩе бъде монтирана и самопочистваща се тоалетна, както и павилион за охрана, ще се грижат за почистването и поддържането на района, ще монтират две бариери на входовете към паркинга по протежението на бул. \"Евлоги и Христо Георгиеви\" от метростанция „Васил Левски“.\n\nОбщинарите гласуваха и разпродаването на сергиите от зеленчуковия пазар на ул. „Граф Игнатиев“. Причината за продажбата на съоръженията е предстоящият ремонт на улицата. След приключването на ремонта ще има сергии за зеленчуци, но те ще бъдат по-малко и от страна на сградите, а не както досега - пред църквата „Свети Седмочисленици“. Началните цени, които ще бъдат обявени за продажбата на 20 навеса и 34 маси са между 177 и 740 лв. Ремонтът на „Графа“ се очаква да започне в началото на летния сезон. Предвижда се подмяна на настилките, засаждане на дървета, пускане на фонтана и нови модерни места за продажба на книги на „Славейков“.\n\n\n \n                    ", "date": "2018.04.05", "title": "Край на безплатното паркиране до националния стадион"}
{"url": "http://www.monitor.bg/a/view/45398-%D0%A1%D1%82%D0%BE%D0%BB%D0%B8%D1%87%D0%BD%D0%B8%D1%8F%D1%82-%D0%B7%D0%BE%D0%BE%D0%BF%D0%B0%D1%80%D0%BA-%D1%82%D1%8A%D1%80%D1%81%D0%B8-%D0%BF%D0%B0%D1%80%D0%B8-%D0%B4%D0%B0-%D0%B7%D0%B0%D0%BA%D1%83%D0%BF%D0%B8-%D0%B6%D0%B5%D0%BD%D1%81%D0%BA%D0%BE-%D1%87%D0%B5%D1%82%D0%BA%D0%BE%D1%83%D1%85%D0%BE-%D0%BF%D1%80%D0%B0%D1%81%D0%B5/", "text": "\n                    \nЗоопаркът в София разкри дарителска кампания за набиране на средства за закупуването на женско четкоухо прасе, съобщиха от Столичната община. Акцията за набиране на средства се провежда в дарителския сайт www.platformata.bg и ще продължи до 13 април. Необходимата сума за закупуването на женския екземпляр е 3000 лв. Всеки участник, който дари сума в размер над 100 лв. ще получи великденски подарък в знак на благодарност – ръчно изрисувано щраусово яйце.\n\n„Четкоухите прасета ( се срещат в Африка и са включени в Червения списък на IUCN - Международен съюз за защита на природата. Тези удивително изглеждащи създания живеят в тропическите гори, предпочитайки области около реки и блата и са отлични плувци. Менюто им е разнообразно – хапват си почти всичко от корени до насекоми и мекотели“, обясниха от общината.\n\nВ края на март столичния зоопарк се сдоби с два млади мъжки екземпляра. Зоологическата градина се надява на подкрепата на обществеността за закупуването на женско четкоухо прасе и създаване на семейната група от този вид, казаха от „Московска“ 33.\n\n                    ", "date": "2018.04.05", "title": "Столичният зоопарк търси пари за женско четкоухо прасе"}
{"url": "http://www.monitor.bg/a/view/18946-%D0%9D%D0%B0-%D0%92%D0%B5%D0%BB%D0%B8%D0%BA%D0%B8-%D0%A7%D0%B5%D1%82%D0%B2%D1%8A%D1%80%D1%82%D1%8A%D0%BA-%D0%B4%D0%B5%D1%86%D0%B0-%D0%B1%D0%BE%D1%8F%D0%B4%D0%B8%D1%81%D0%B2%D0%B0%D1%85%D0%B0-%D1%8F%D0%B9%D1%86%D0%B0-%D0%B2-%D0%9F%D0%B8%D1%80%D0%BE%D0%B3%D0%BE%D0%B2/", "text": "\n                    \nПациентите на уникалното за България Отделение по детска гръдна хирургия в \"Пирогов\" се събраха в стаята за игра, по-известна като \"Стаята на София\" и спазиха традицията. Първото яйце беше боядисано в червен цвят от 13-годишен пациент. След това той беше опериран от завеждащия Детската хирургия доц. Христо Шивачев. \n\nМайката на момчето сподели, че е останала много приятно изненадана, като е разбрала, че децата ще могат да спазят традицията, боядисвайки яйца на Велики четвъртък, по-известен като червен четвъртък. \n\n                    ", "date": "2018.04.05", "title": "Деца боядисваха яйца в \"Пирогов\""}
{"url": "http://www.monitor.bg/a/view/48187-%D0%A1%D0%BF%D0%B0%D1%81%D0%B8%D1%85%D0%B0-%D0%B1%D0%B5%D0%B4%D1%81%D1%82%D0%B2%D0%B0%D1%89%D0%B8%D1%82%D0%B5-%D0%BA%D0%BE%D0%BD%D0%B5-%D0%B2-%D0%9E%D1%81%D0%BE%D0%B3%D0%BE%D0%B2%D1%81%D0%BA%D0%B0%D1%82%D0%B0-%D0%BF%D0%BB%D0%B0%D0%BD%D0%B8%D0%BD%D0%B0-%D0%BE%D1%82%D0%BA%D1%80%D0%B8%D1%85%D0%B0-%D0%BD%D0%BE%D0%B2%D0%BE-%D1%81%D1%82%D0%B0%D0%B4%D0%BE/", "text": "\n                    Спасиха бедстващите коне в Осоговската планина и вече те са преместени по южните склонове на долината на Църна река. В акцията са участвали доброволци, като по техни думи останалите 26 коня вече се хранят и са в по-добро здравословно състояние. Само преди ден бяха открити други 33 коня в Осоговския балкан, за които се предполага, че са от стадото на станалия скандално известен и разследван фермер от Кюстендил Петър Пещалов. Животните бяха открити с дрон в друг дял на планината, на километри от местността Бег бунар, на 1800 м. надморска височина. Живите коне са открити при повторен оглед в планината в сряда, направен от групата разследващи полицаи и експерти на агенцията по контрол на храните. Разследващите работиха в планината през целия ден. Животните са в добро състояние, като има и 3 новородени. Предстои разчитане на чиповете по конете, за да са разбере чия собственост са, както и да се установи как са се оказали там. Разследването  срещу Петър Пищалов продължава.\n\n„Благодаря на доброволците, които участваха активно в откриването на конете. Получих сигнал за още 4 коня”, коментира животновъдът Петър Пищалов.\n\nНай-вероятно ще се окаже, че загиналите в студа и от глад животни са много по-малко, отколкото се предполагаше. От изчезналите около 75 коня на Пищалов вече са намерени живи 62.\n\n \n                    ", "date": "2018.04.05", "title": "Спасиха бедстващите коне в Осоговската планина, откриха ново стадо"}
{"url": "http://www.monitor.bg/a/view/74640-%D0%A2%D1%80%D1%8A%D0%B3%D0%B2%D0%B0%D1%82-%D0%BA%D1%80%D1%83%D0%B8%D0%B7%D0%B8%D1%82%D0%B5-%D0%B4%D0%BE-%D0%BE%D1%81%D1%82%D1%80%D0%BE%D0%B2-%D0%A1%D0%B2%D0%B5%D1%82%D0%B0-%D0%90%D0%BD%D0%B0%D1%81%D1%82%D0%B0%D1%81%D0%B8%D1%8F/", "text": "\n                    \nТръгват круизите от Бургас до остров Света Анастасия. Новият сезон стартира на Разпети петък, когато  е планиран първият курс на кораба \"Анастасия\". От община Бургас уточниха, че ще бъдат извършвани по два круиза дневно като за начало. Корабчетата ще тръгват от Магазия 1 на Морска гара в 10 ч. и в 13.30 часа. Връщането от острова е съответно в 12.30 и 16 ч.  \n\nОстров Света Анастасия е готов и вече очаква първите си гости през Великденските празници, съобщиха от управата на острова. До края на месец април общинският катамаран \"Анастасия\" ще плава при зимни условия с капацитет до 45 пасажера, само по предварителна заявка. \"Резервации се приемат всеки ден от 9:00 часа на телефон 0882 004 124, като е необходимо да заявите пътуването си най-късно до 17:00 часа в деня преди избраната дата за посещение на Острова\", обясниха от общината.   \nЦени за пътуване с кораб \"Анастасия\" до края на месец май 2018 година:\nЦената на стандартен билет за корабчето е 10 лева, за  ученици и пенсионери - 9 лева, а децата от 3 до 7 ненавършени години ще плащат по 3 лева. Общината осигурява безплатен круиз само за хора с увреждания и за най-малките до 3 години. Отстъпки са предвидени за групови пътувания. \n\n                    ", "date": "2018.04.05", "title": "Тръгват круизите до остров Света Анастасия"}
{"url": "http://www.monitor.bg/a/view/3475-13-377-%D1%80%D0%BE%D0%B4%D0%B8%D1%82%D0%B5%D0%BB%D0%B8-%D0%BD%D0%B5-%D0%BF%D1%80%D0%B0%D1%89%D0%B0%D1%82-%D0%B4%D0%B5%D1%86%D0%B0%D1%82%D0%B0-%D1%81%D0%B8-%D0%BD%D0%B0-%D1%83%D1%87%D0%B8%D0%BB%D0%B8%D1%89%D0%B5/", "text": "509 отнесли глоби досега, броят им ще расте\n                    3 377 родители не пращат децата си да се образоват в рамките на задължителното предучилищно или училищно обучение, съобщиха от Върховна административна прокуратура (ВАС). Стряскащата тенденция лъснала, след като прокуратурата извършила проверка на територията на цялата страна по спазването на законовото изискване. Според него след навършването на 5-годишна възраст децата първо трябва да посещават училище или забавачка, а след завършването им на предучилищно образование да останат в класните стаи поне докато чукнат 16 години.\n\nПрокуратурите по места възложили на кметовете да проверят колко семейства не спазват правилата, а те от своя впрегнали инспектори в акцията. При нея било констатирано, че 4835 родители не изпълняват дори задължението си да запишат децата си, подлежащи на задължително предучилищно или училищно образование. При други 8278 случаи пък майките и татковците не осигурявали присъствие на децата им в час. Установени били и 264-ма родители, чиито деца не се явяват на допълнителното обучение.\n\nЦелта на проверката е да се обезпечи конституционното право на децата на образование, посочват от ВАС.\n\n„Съставени са 1173 акта за установяване на административно нарушение. С това започва административно-наказателно производство. Компетентни да издават наказателни постановления са общинските кметове. Те решават дали да издадат наказателни постановления или да прекратят преписката за маловажност на случая. До момента са издадени 509 наказателни постановления за налагане на глоба, законът предвижда тя да е от 50 лв. до 150 лв. Очаква се броят на наказателните постановления да расте. Наказателните постановления подлежат на обжалване пред съответните районни съдилища“, обясни пред „Монитор“ ръководителят на Върховната административна прокуратура и зам.-главен прокурор Ася Петрова.\n                    ", "date": "2018.04.05", "title": "13 377 родители не пращат децата си на училище"}
{"url": "http://www.monitor.bg/a/view/42646-%D0%94%D1%8A%D0%B6%D0%B4-%D0%B3%D1%80%D1%8A%D0%BC%D0%BE%D1%82%D0%B5%D0%B2%D0%B8%D1%86%D0%B8-%D0%B8-%D0%BD%D0%B0%D0%B4-20-%D0%B4%D0%BD%D0%B5%D1%81/", "text": "Гръмотевици и над 20° днес \n                    \nОчаква ни дъжд през следващите три дни. Най-съществени количества се очакват в петък, ще има и гръмотевици, основно в Западна България. Това коментира Христо Христов от НИМХ-БАН пред БНТ. В събота валежите ще са основно в Южна България. По Северното Черноморие няма да вали, дъжд може да има предимно на юг. На Великден няма да вали, като максималните температури ще достигнат 16 градуса. Единствено в най-южните райони около Кърджали и Хасково могат да се очакват незначителни валежи в неделя.\n\nС началото на следващата седмица температурите ще се повишават. \n\nВремето се разваля още от днес. От запад на изток облачността ще продължи да се увеличава. След обяд в западните и централните райони ще се развива купесто-дъждовна облачност и ще има краткотрайни валежи от дъжд, с гръмотевици, съобщи за дежурният синоптик Евгения Егова от Националния институт по метеорология и хидрология пред \"Фокус\". В източните райони ще духа слаб югоизточен вятър. Ще се задържи топло, с максимални температури между 20° и 25°, за София - около 22°. Атмосферното налягане ще се понижава и ще е по-ниско от средното за април.\n\nПо Черноморието преди обяд ще преобладава слънчево време. По-късно през деня от запад облачността ще се увеличава, но вероятността за валежи е малка. Ще духа слаб до умерен югоизточен вятър, който по-късно след обяд ще се ориентира от североизток. Максималните температури ще са 11-16°, а температурата на морската вода е 8-9°. Вълнението на морето ще е 2-3 бала.\n\nВ планините след обяд ще се развива купесто-дъждовна облачност и в масивите от западната половина от страната ще има краткотрайни валежи от дъжд, с гръмотевици. Ще духа слаб до умерен вятър от югозапад. Максималната температура на височина 1200 метра ще е около 14°, на 2000 метра – около 6°.\n\n                    ", "date": "2018.04.05", "title": "Очаква ни дъжд през следващите три дни (ОБНОВЕНА)"}
{"url": "http://www.monitor.bg/a/view/18729-%D0%9F%D0%BE%D0%BB%D0%BE%D0%B2%D0%B8%D0%BD-%D0%BC%D0%B8%D0%BB%D0%B8%D0%BE%D0%BD-%D0%B0%D0%B3%D0%BD%D0%B5%D1%82%D0%B0-%D0%BD%D0%B0-%D0%BF%D0%B0%D0%B7%D0%B0%D1%80%D0%B0-%D0%B7%D0%B0-%D0%92%D0%B5%D0%BB%D0%B8%D0%BA%D0%B4%D0%B5%D0%BD-%D0%B8-%D0%93%D0%B5%D1%80%D0%B3%D1%8C%D0%BE%D0%B2%D0%B4%D0%B5%D0%BD/", "text": "Замразеното вносно месо е със синкаво-кафяв кокал, предупреждават експерти\n                    \n\nБлизо половин милион агнета ще бъдат предложени на пазара у нас за Великден и Гергьовден. Това съобщи за „Монитор“ Борис Чилингиров от Асоциацията на овцевъдите.\n\nПо думите му за година у нас се продават между 600 и 700 хил. агнета.\n\n„У нас продажбите на агнешко се увеличават основно по време на четири големи християнски празника-Великден, Гергьовден, Коледа и на Богородица. В големите градове хората по разни повод в големи компании и през останалото време си купуват агнета, което увеличава консумацията в тези райони“, обяснява браншовикът.\n\nСпоред Чилингиров време е българинът трябва да се научи да си купува агнешко от проверени магазини. „Или от фермата, където клиентът може да си вземе прясно месо, което е и по-евтино. Цената на живо тегло е 5-6 за кило. Около големите градове обаче, където търсенето е по-голямо тя може да стигне и до 8 лв. за живо тегло. От 20-килограмово агне излизат 7-9 кила чисто месо“, обясни браншовикът. По думите му през миналата година търговците са изкупували агнетата на едро по 4,50 лв./кг живо тегло, а тази година са вдигнали мизата с едно левче отгоре - до 5,50 - 6.00, като тя зависи от търсенето. Причината е, че сега част от фермерите не са се съобразили с ранния Великден. В големите търговски вериги в София агнешкото е над 12 лв. килото.\n\nОвцевъдът посъветва хората да внимават какво купуват. „Прясното месо си личи. Ако кокалът му е с розов свеж цвят, значи е прясно. Видим ли кокал със синьо-сивкав цвят трябва да го избягваме, защото най-вероятно става дума за замразено месо, което е било размразено и изкарано за продажба“, обясни още Чилингиров. По думите му такова месо в магазина трябва да струва не повече от 6-7 лв. за килограм.\n\nСпоред него твърдението за внос от Гърция е силно преувеличено и е опит да бъдат подбити цените на производителите у нас. „Там има голяма консумация, особено по време на празниците. България винаги е изнасяла агнета за Гърция още от времето на комунизма“, припомни овцевъдът. „Много по вероятно е български агнета да се продават в Гърция, а не обратното, защото там цените са по-високи“, добави Чилингиров и уточни, че евентуално от съседните Сърбия и Македония може да се внасят живи агнета за кланици у нас, намиращи се близо до границата. „От Румъния има по-голям внос, но от там агнетата са с по-малко месо“, добавя Чилингиров.\n\nДруги негови колеги предполагат, че у нас може полулегално да влизат заклани цели агнета от Гърция. Причината е, че там се разрешава на търговците такива животни да се слагат на открито под навесите пред магазините да висят до 4 часа след обяд. След което обаче те задължително трябва да отидат в екарисажа. Именно такова месо може да влиза у нас, съмняват се овцевъдите.\n\nНа пазара за животни в Благоевград стопани от околните села продаваха вчера агнета, но според продавачите търсенето е било малко. Жена от близкото село Зелен дол искаше по 200 лв. за всяко от двете си агнета, тежащи, според нея по 33 кг. „На хората им се вижда скъпичко. Искат да им ги дам по 150 лв.“, каза тя пред камерата на БНТ.\n\n\n                    ", "date": "2018.04.05", "title": "Половин милион агнета на пазара за Великден и Гергьовден"}
{"url": "http://www.monitor.bg/a/view/33821-%D0%A2%D1%80%D0%B5%D1%82%D0%B8-%D0%B4%D0%B5%D0%BD-%D1%82%D1%8A%D1%80%D1%81%D1%8F%D1%82-%D0%B8%D0%B7%D0%B1%D1%8F%D0%B3%D0%B0%D0%BB%D0%B8%D1%82%D0%B5-%D0%B7%D0%B0%D1%82%D0%B2%D0%BE%D1%80%D0%BD%D0%B8%D1%86%D0%B8/", "text": "\n                    \n\nЕлектронна игра тетрис е получил Владимир Пелов, преди да избяга. Влязъл е в помещението въоръжен, няма как оръжието да е било в пратката, пратките се проверяват. Това каза правосъдният министър Цецка Цачева по бТВ. Тя изгледала вчера записите от затвора. \"Първата ми реакция беше на гняв как е възможно това да се случи - в рамките на 2 минути от един от най-добре охраняваните затвори посред бял ден да избягат затворници\", каза Цачева.Един-единствен служител на Централния софийски затвор е имал възможността да спре с оръжие рецидивистите Владимир Пелов и Радослав Колев, които избягаха през централния вход на обекта. Той обаче бил повален от тях, стана ясно от думите Цачева.  „Единственият въоръжен пост е на бариерата. Служителят, когато ги вижда да излизат от вътрешната врата, той тръгва срещу тях. Те го повалят. Тръгва след тях, вади оръжие, но районът е с леки автомобили, граждани”, разказа тя какво е видяла на записите от камерите. Там след това се виждат и други надзиратели. Според разпоредбите обаче те не са въоръжени – дори и с палки.По думите на Цачева по цялата верига е имало информация, че Пелов и Колев са опасни, имат и налагани наказания за вкарване на мобилни телефони, но в крайна сметка се оказват в помещението за приемане на пратки въоръжени.Заради бягството с постовете си се разделиха шефът на Главна дирекция „Изпълнение на наказанията” Свилен Цветанов и началникът на затвора в София Петър Кръстев. Начело на ГДИН поне временно ще застане един от зам.-директорите на Главна дирекция „Охрана”. От ГДО ще направят и анализ на организацията на охраната в Централния софийски затвор.„Във всеки момент, в който министър-председателят ми поиска оставката, аз ще я дам. Министърът на правосъдието по закон има отговорност за общото ръководство и контрол. Моите задължения като министър по отношение на изпълняването на управленската програма за политиките, които се провеждат в местата за лишаване от свобода, се спазват”, заяви Цачева по повод призивите на опозицията да напусне поста си.Всички граници са затворени за избягалите рецидивисти, каза междувременно вътрешният министър Валентин Радев пред Нова ТВ. \"Навсякъде има инструкции и по границите всички са предупредени, знаете веднага почти разпространихме снимките им, вие медиите дадохте много информация. Така че кръгът около тях се затваря\", заяви министър Радев. Той посочи, че рецидивистите са изключително опасни и въоръжени. \"Разпитваме всички от обкръжението им, близки, роднини, тези с които са имали контакти преди да влязат в затвора, по време. Напредваме\", посочи Радев. Той заяви, че сухопътните граници са най-чувствителните на Европейския съюз и по оценка на партньорите, контролът, който се упражнява по границите е повече от добре.\"Пелов може би е щял да избяга миналата година, ако не бяхме подали сигнал. Бягството му може би е било предотвратено миналата година\", коментира Радев факта, че МВР още от 2017-а е имало информация за планирано бягство на един от двамата рецидивисти. \"Дали сме съответната информация на затвора и те може би са предотвратили бягството му миналата година. Може би иначе е щял да избяга тогава\", заяви той и поясни, че задачата на министерството на вътрешните работи само да подаде сигнала към затворническите власти.Относно твърденията, че само една чистачка е опитала да спре бягството на двамата рецидивисти, Радев заяви: \"Не е така с тази чистачка. Всички така го казвате. Има и един социален работник. Той е служител на затвора и се е затичал след тях. Те са стреляли срещу него. Чистачката не е осъзнавала какво се случва. Жената е искала да види и тя, защото не е повярвала какво се случва\". По-късно стана ясно, че социалният работник е Красимир Кръстев. “Прикрих се зад дърво след крещенето, че имат граната”, каза Кръстев пред Нова тв и обясни, че се е скрил, за да запази живота си. Социалният работник казва, че пак би постъпил така, въпреки че го било страх за живота му. “Не искам да бъда герой. Просто така се получи. В края на краищата риск има във всяка работа”, добави той.Вътрешният министър обясни още, че служителите на територията на затвора са били невъоръжени, защото такива са правилата. Според него повишаването на заплатите на надзирателите ще спомогне за прекратяване на корупцията и наемане на по-качествени служители.\n\n\n                    ", "date": "2018.04.05", "title": "Само един въоръжен надзирател при бягството на затворниците, гонил ги социален  (ОБНОВЕНА)"}
{"url": "http://www.monitor.bg/a/view/19423-%D0%A2%D0%B0%D0%BA%D1%81%D0%B8-%D0%B8-%D0%BE%D0%BF%D0%B5%D0%BB-%D1%81%D0%B5-%D1%87%D1%83%D0%BA%D0%BD%D0%B0%D1%85%D0%B0-%D0%BD%D0%B0-%D1%84%D0%B0%D1%82%D0%B0%D0%BB%D0%BD%D0%BE-%D0%BA%D1%80%D1%8A%D0%B3%D0%BE%D0%B2%D0%BE-%D0%B6%D0%B5%D0%BD%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0/", "text": "\n                    \n\nДва автомобила се удариха на едно от най-натоварените кръгови кръстовища в пловдивския квартал „Тракия” до хотел „SPS”. При катастрофата има пострадала жена, която е пътувала в жълтата кола, съобщиха от полицията в Пловдив. Оттам уточниха, че сигналът за произшествието между такси с пловдивска регистрация и „Опел” с кърджалийски номера, е станала в 9 часа в четвъртък.  Най-вероятно става дума за отнето предимство на кръговото, коментираха читатели на Агенция Монитор. Според тях ударът все пак е бил доста силен, защото половината предница на кърджалийския опел е потрошена, а жълтата кола е избутана от кръговото в платното за насрещно движение. От полицията ще уточняват кой на кого е отнел предимството. Водачите на двете коли са проверени с дрегер, резултатите им са отрицателни.  \n\n\n\n\n \n\n\n \n                    ", "date": "2018.04.05", "title": "Такси и опел се чукнаха на фатално кръгово, жена пострада"}
{"url": "http://www.monitor.bg/a/view/39963-%D0%9B%D1%83%D0%B4-%D1%81%D0%B3%D0%B0%D0%B7%D0%B8-%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%B2-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "\n                    35-годишен мъж рани четирима души, след като ги прегази с откраднат бус в центъра на германския град Вюрцбург в сряда. По данни на полицията мъжът е германски гражданин с установени ментални проблеми. Той е откраднал вана от пекарна в центъра и го е подкарал, докато в него все още е бил служител на заведението. С него той е блъснал редица коли, а след това е слязъл и е изблъскал един човек от мотоциклета му. Четирима минувачи обаче са го хванали и са го задържали притиснат до земята до пристигането на полицаите. Ранени са служителят на пекарната, които е бил в буса, шофьорът на една от колите, мотористът и един пешеходец. Общо 11 превозни средства са били повредени.\n                    ", "date": "2018.04.05", "title": "Луд сгази четирима в Германия"}
{"url": "http://www.monitor.bg/a/view/59014-%D0%A0%D0%B5%D0%B9%D0%BD%D0%BE%D0%BB%D0%B4%D1%81-%D0%B4%D0%B0%D0%B2%D0%B0-%D0%BA%D0%BE%D1%81%D1%82%D1%8E%D0%BC%D0%B0-%D1%81%D0%B8-%D0%BE%D1%82-%D0%94%D0%B5%D0%B4%D0%BF%D1%83%D0%BB-%D0%B7%D0%B0-%D0%B1%D0%BB%D0%B0%D0%B3%D0%BE%D1%82%D0%B2%D0%BE%D1%80%D0%B8%D1%82%D0%B5%D0%BB%D0%BD%D0%BE%D1%81%D1%82/", "text": "\n                    Американският актьор Райън Рейнолдс ще предложи розова версия на костюма си от „Дедпул“ на търг. Събраните средства звездата ще задели за благотворителност - в полза на фондация за борба с рака.\nПървата лента за антигероя на Marvel се появи на бял свят в началото на 2016 г., а към момента снимачният екип начело с режисьора Дейвид Лич работи върху втория филм от поредицата. Той се очаква да направи световната си премиера на 18 май.\n„Този костюм не прилича на нищо друго на света, както и самият Дедпул не може да бъде сравнен с никой друг супергерой. С него можем да ударим раковите заболявания така, както той бие своите врагове\", намигна Рейнолдс в социалните мрежи по повод търга, като допълни, че костюмът е подходящ, както за разходка до магазина, така и за сватба.\n\nЗа да имат шанс да се сдобият с лота, феновете трябва да внесат най-малко 10 долара във Фондацията LetsFCancer. Колкото по-големи са даренията, толкова шансът за получаването на костюма става по-голям. За превод от 5000 долара Рейнолдс обещава да запише лично гласово послание.\n                    ", "date": "2018.04.05", "title": "Рейнолдс дава костюма си от „Дедпул“ за благотворителност"}
{"url": "http://www.monitor.bg/a/view/27895-%D0%9C%D0%B0%D1%80%D0%BA-%D0%A0%D0%BE%D0%BD%D1%81%D1%8A%D0%BD-%D1%81-%D0%BE%D1%82%D0%BB%D0%B8%D1%87%D0%B8%D0%B5-%D0%BE%D1%82-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B0%D1%82%D0%B0-%D0%90%D1%81%D0%BE%D1%86%D0%B8%D0%B0%D1%86%D0%B8%D1%8F-%D0%B7%D0%B0-%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D0%B0%D0%B2%D1%82%D0%BE%D1%80%D1%81%D0%BA%D0%B8%D1%82%D0%B5-%D0%BF%D1%80%D0%B0%D0%B2%D0%B0/", "text": "\n                    Прочутият продуцент Марк Ронсън ще получи специална награда от британската Асоциация за защита на авторските права (BMI). Отличието си той ще получи за своите творчески постижения, както и за благотворителната си дейност. Това ще се случи по време на церемонията по раздаването на наградите за поп музика на организацията следващия месец в Бевърли Хилс.\n\n\"Трансформиращ се човек, който определя стандартите и полага основите на тенденции - това са само част от нещата, с които може да бъде описан несравнимият Марк Ронсън\", обясни Барбара Кейн, представител на BMI.\n\nСлед като започва кариерата си като диджей по клубове в началото на 90-те години, продуцентът продължава да жъне успехи с работата си в студиото с големи имена в музиката, сред които Ейми Уайнхаус и Бруно Марс. Работил е по песни още на Кристина Агилера, Лили Алън, Duran Duran, Пол Маккартни, Лейди Гага и др.\n                    ", "date": "2018.04.05", "title": "Марк Ронсън с отличие от британската Асоциация за защита на авторските права"}
{"url": "http://www.monitor.bg/a/view/34695-%D0%9A%D1%80%D0%B0%D1%81%D0%B8-%D0%91%D0%B0%D0%BB%D1%8A%D0%BA%D0%BE%D0%B2-%D0%BE%D1%82%D0%BA%D1%80%D0%B8-%D0%B8%D0%B7%D0%BB%D0%BE%D0%B6%D0%B1%D0%B0-%D0%BD%D0%B0-%D0%BF%D0%B0%D0%BF%D0%B0%D0%B3%D0%B0%D0%BB%D0%B8/", "text": "\n                    Футболната легенда и настоящ треньор на „Етър” Велико Търново, Красимир Балъков, откри изложба на говорящи папагали в търновския мол. На откриването бяха поканени още и поп фолк певицата Галена и съпругът и Галин, както и представители на местния бизнес елит, но повечето от поканените не се отзоваха. За сметка на това обаче, Бала, беше истински очарован от шарените птички и повече от 15 минути им се радва като ги взема в ръцете си, а те се катереха по гърба и раменете му и кротко лягаха по гръб в ръцете му.\n\nИзложбата, която ще бъде отворена в мола до Гергьовден, е най-голямата в Източна Европа и включва над 30 папагали от три континента. Любителите на говорещите птици ще могат да видят представители на най-популярните видове: жако, какаду, ара, както и по-малко познатите амазони, еклектус, а така също и един особен вид кълвачи – токотукани, които не могат да летят, но могат да правят по 15-20 метра скокове. Онези от жителите и гостите на Велико Търново, които решат да посетят изложбата, трябва да са доста внимателни какви дрехи ще облекат, тъй като ако не харесат от пръв поглед посетителя, пернатите могат да му спретнат и една не особена приятна изненада, като поизцапат в кафяво дрехите му и ги направят доста трудни за изпиране. За разлика от други папагали, изучили до съвършенство цинични и вулгарни думи и изрази, тези в изложбата в търновския мол са изключително възпитани и могат да бъдат слушани и от деца, без да се налага поставянето на червена точка. Те се представят с имената си, а някои от тях могат да се оясняват в любов, на български и дори на английски език.\n                    ", "date": "2018.04.05", "title": "Краси Балъков откри изложба на папагали"}
{"url": "http://www.monitor.bg/a/view/35651-%D0%A2%D0%B5%D1%80%D0%B2%D0%B5%D0%BB-%D0%9F%D1%83%D0%BB%D0%B5%D0%B2-%D1%81%D1%80%D0%B5%D1%89%D1%83-%D0%9B%D0%B0%D1%81%D0%BB%D0%BE-%D0%9F%D0%B5%D0%BD%D0%B7%D0%B5%D1%88-%D0%BD%D0%B0-%D0%B6%D0%B8%D0%B2%D0%BE/", "text": "\n                    Феновете на на бойните спортове ще имат възможноста да гледат на живо две големи събития през уикенда, едното от които с българско участие. В съботната вечер Тервел Пулев ще се изправи във Виена срещу Ласло Пензеш за десета поредна победа на професионалния ринг в полутежка категория. Очаква се мачът на българина да започне около 22.40 ч. Събитието ще се излъчва на живо по Mtel Sport 2 и на ppv.mtel.bg.\n\nПрякото предаване от австрийската столица стартира в 19.30 ч., като зрителите на Mtel Sport 2 ще имат шанса да видят и едни от най-добрите български състезатели в олимпийския бокс. Те ще се срещнат с асовете на Австрия в своеобразен мач на нациите. На ринга ще се качат Тинко Банабаков, Христо Златев, Петър Драганов, Стефан Койков, Благой Найденов, Иван Мечков и Александър Георгиев.\n\nБроени часове след боксовите емоции, Mtel Sport 2 ще излъчи директно и една от най-силните галавечери на UFC за 2018 г. Началото е в ранните неделни часове - от 5.00 и ще може да следи в реално време и на ppv.mtel.bg. В основния двубой в спор за временната титла в лека категория ще се срещнат действащият шампион в кат. \"перо\" Макс Холоуей и Хабиб Нурмагомедов. Холоуей замени в последния момент временния шампион Тони Фъргюсън и ако спечели, ще стане единствения действащ състезател, които притежава поясите в две от категориите на UFC. При успех на Нурмагомедов руснакът ще остане непобеден, постигайки своята 26 поредна победа.\n\nUFC проявата ще предложи още един мач за титла – между шампионката до 52 кг при жените Роуз Намаюнас и Йоана Йонджейчек. Полякинята ще се опита да ви върне титлата, която загуби в края на миналата година от Намаюнас. Изненадващата загуба беше първа в кариерата на Йонджейчек и сега всички UFC фенове ще искат да разберат дали това е било случайност или не.\n                    ", "date": "2018.04.05", "title": "Тервел Пулев срещу Ласло Пензеш на живо"}
{"url": "http://www.monitor.bg/a/view/307-%D0%AE%D0%BD%D0%BE%D1%88%D0%B0-%D0%BD%D0%B0-%D0%9B%D0%B5%D0%B2%D1%81%D0%BA%D0%B8-%D1%81%D0%B5-%D0%B7%D0%B0%D0%BA%D0%B0%D0%BD%D0%B8-%D0%BD%D0%B0-%D1%81%D0%B8%D0%BD%D0%B8%D1%82%D0%B5/", "text": "\n                    Юношата на „Левски“ Лъчезар Балтанов, който в момента защитава цветовете на „Ботев“ (Пловдив) и е капитан на тима, се закани, че „канарчетата“ ще вземат трите точки на „Коматево“. Двата тима се изправят един срещу друг в петък от 14:30 часа.\n\n„В момента защитавам цветовете на „Ботев“ (Пловдив) и винаги давам всичко от себе си. Мач като мач. Излизаме за трите точки и да зарадваме феновете. Мисля, че играхме доста добре на „Герена“ и не заслужавахме загубата. Знаем си възможностите и мисля, че сме добър отбор“, заяви халфът, като допълни, че отборът е 100% мобилизиран за успех.\n\n„Имаме сили да победим, но трябва да сме концентрирани. Физически със сигурност ще издържим. Ще мислим за Купата след мача с „Левски“. Доста от момчетата сме дълго тук, но много добри футболисти също ни напуснаха. Надявам се отново да играем финал. Ако се повтори успехът ни, ще е нещо невероятно и наистина е уникално\", коментира Балтанов.\n                    ", "date": "2018.04.05", "title": "Юноша на „Левски“  се закани на „сините“"}
{"url": "http://www.monitor.bg/a/view/48272-%D0%A1%D0%BE%D1%87%D0%BD%D0%B0-%D0%B1%D1%80%D1%8E%D0%BD%D0%B5%D1%82%D0%BA%D0%B0-%D1%81%D0%B8-%D0%BF%D1%80%D0%B8%D0%B7%D0%BD%D0%B0-%D0%B7%D0%B0-%D1%80%D0%BE%D0%BC%D0%B0%D0%BD-%D1%81-%D0%A0%D0%BE%D0%BD%D0%B0%D0%BB%D0%B4%D0%B8%D0%BD%D1%8C%D0%BE/", "text": "\n                    Перуанската моделка Аниа Гадеа си призна, че е била интимна с футболната звезда на Бразилия Роналдиньо. Сочната брюнетка, която е била на корицата на местното издание на \"Плейбой\", беше засечена още през лятото на 2017 г. с 38-годишния Роналдиньо. Тя обаче отричаше пред медиите да има някаква връзка с него и твърдеше, че са само добри приятели. Нещо, което като познаваме светския живот на футболиста със заешка захапка, е доста трудно да бъда повярвано. Оказа се, че съмненията са основателни, след като самата Аниа промени версията си. Без да се изчервява, повярвайте.\n                    ", "date": "2018.04.05", "title": "Сочна брюнетка си призна за роман с Роналдиньо"}
{"url": "http://www.monitor.bg/a/view/25909-%D0%9F%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D0%B7%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D0%B8-%D1%81%D1%80%D0%B5%D0%B4-%D0%B4%D0%BE%D0%B1%D1%80%D0%BE%D0%B2%D0%BE%D0%BB%D1%86%D0%B8%D1%82%D0%B5/", "text": "Забранени зони, ограничения в движението и полетите край стадионите\n                    \nНевероятно строги мерки за безопасност подготвят организаторите на световното първенство по футбол в Русия. Зам.-министърът на вътрешните работи на страната Игор Зубков обяви някои от тях на специална конференция в Москва, която беше 7-а по тази тема.\n\n\"Създадени са руски футболни информационни пунктове и регионални центрове за оперативно управление, уточни Зубов. - Правоохранителните органи ще събират информация за рискови групи сред феновете на отборите. Ще се проверяват и доброволците, включително и за участие в терористични организации.\"\n\nСпоред зам.-министъра вече е проведена огромна работа по контрол и антитерористична защита на обектите на мондиала. На всеки от тях ще има обособени зони за безопасност, където ще се извършван проверки. Освен това ще има и забранени участъци, ограничения в движението на транспортни средства, на полети на безпилотни апарати и за провеждане на публични мероприятия. Зубов подчерта, че причина за такива нечувани мерки са и увеличаващите се опити за използване на спортни събития за разваляне на отношенията между Русия и Запада. Според него те винаги са потенциално място за диверсии от страна на терористи и често се съпровождат от сблъсъци между фенове и масово нарушаване на обществения ред. Подобни провокации могат да възникнат в най-различни региони по света, но събирането на едно място на толкова различни по националност и възгледи хора е предпоставка за повишено внимание. Мачовете от шампионата ще се проведат в 11 града.\n\n\"Не мога да подмина тази тема, каза той. - Вече имаше места на провокации, съпоставими по интензивност с военни операции. Това са нови обстоятелства, които трябва да се отчитат при анализите за заплахи и сигнали за наличието им.\"\n\n\n\nМеждувременно в Саратовска област беше подготвен специален пътеводител за феновете, чрез който те могат да опознаят местните забележителности. Той ще бъде издаден в печатен и електронен вид.\n\n\n \n                    ", "date": "2018.04.05", "title": "Проверяват за терористи и сред доброволците"}
{"url": "http://www.monitor.bg/a/view/30653-%D0%98-%D0%91%D0%B5%D1%80%D0%BE%D0%B5-%D1%81%D0%B5-%D0%BE%D0%B3%D0%BB%D0%B5%D0%B4%D0%B0-%D0%B7%D0%B0-%D1%82%D0%B8%D1%82%D0%BB%D0%B0%D1%82%D0%B0/", "text": "\n                    Треньорът на „Берое“ Александър Томаш демонстрира самочувствие преди градското дерби с „Верея“, като сподели, че тимът му има голямо бъдеще и може да се намеси в борбата за титлата. „Всеки един в отбора трябва да знае какво представлява „Берое“. Ние сме клуб с история и традиции и искаме да бъдем на върха на възможностите си. Защо да не се намесим в борбата за титлата, всичко е въпрос на вяра и амбиции. Човек е толкова голям, колкото са големи мечтите му“, заяви Томаш.\n\nМеждувременно стана ясно, че бранителят Иван Иванов почти сигурно ще напусне „Берое“ след края на сезона. От мениджърската агенция „Vasilev & Co.“ разкриха, че той е получил множество предложения от България и чужбина, които вероятно ще се вземат под внимание. През настоящия сезон Иванов има 18 мача и един гол за заралии.\n                    ", "date": "2018.04.05", "title": "И „Берое“ се огледа за титлата"}
{"url": "http://www.monitor.bg/a/view/50400-%D0%95%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE-%D1%82%D1%83%D1%80%D0%BD%D0%B5-%D0%BF%D1%80%D0%B5%D0%B4%D1%88%D0%B5%D1%81%D1%82%D0%B2%D0%B0-%D0%A1%D0%BC%D0%B0%D1%80%D1%82%D1%84%D0%BE%D0%BD%D1%8A%D1%82-%D0%B1%D0%B5%D0%B3%D0%BB%D0%B5%D1%86-2/", "text": "\n                    \nНовият детски български филм „Смартфонът беглец“ ще получи продължение. Това стана ясно на старта на европейското турне на екипа на лентата начело с режисьора Максим Генчев. Въпреки че заглавието ще направи премиерата си у нас чак на 7 септември в столичното кино „Люмиер“, интересът към продукцията зад граница провокира замислянето и на втора част на историята.\n\n\n\n„Смартфонът беглец“ вече бе показан в Българския културен институт в Лондон, както и на международния детски фестивал „КиКиФе“ в Германия. Час и половина зрителите съпреживяваха вълненията и приключенията на тримата герои - Фил (Симеон Филипов), Марко (Матей Генчев) и Анжи (Василена Стоянова), а след прожекцията оживено дискутираха преживяното с екипа и с актьорите. Малките зрители трудно се разделиха с любимите си герои, направиха си много снимки за спомен, взеха автографи от тях и проявиха желание за нови срещи.\n\n„Постепенно във времето ще покажем продукцията по фестивали, защото се въведе практика когато един български филм се покаже навън и постигне успех, той да бъде посрещан добре от родната публика – такава ни е народопсихологията”, обясни наскоро Генчев.\n\n\n \n                    ", "date": "2018.04.05", "title": "Европейско турне предшества „Смартфонът беглец 2“"}
{"url": "http://www.monitor.bg/a/view/71102-%D0%90%D0%BB%D0%B8%D1%81%D0%B8%D1%8F-%D1%81%D0%B8-%D1%82%D0%B0%D1%82%D1%83%D0%B8%D1%80%D0%B0-%D0%92%D0%B0%D0%BB%D0%B5%D1%80%D0%B8/", "text": "\n                    \nПопфолк певицата Алисия се сдоби с татуировка. Изпълнителката на „Старай се да си първи“ омастили името на сина си Валери на ръката си, а с решението да предприеме такава крачка й помогнало именно и самото момче. Това се случи по време на екскурзията на семейството в Барселона.\n\n\n\nТова е втората визита на Алисия в испанския град в рамките само на месец. Певицата заведе Валерко в каталунската столица и за дербито от Примера дивисион между Барселона и Атлетико (Мадрид) на \"Ноу Камп\". В Испания майка и син дори поляха рождения ден на звездата, който бе на 1 март. 11-годишното момче на Алисия и футболиста Валери Божинов вече проявява афинитет към спорта. От предишната си визита в Испания той си тръгна с първите си бутонки, на които са изписани и инициалите му.\n\nМеждувременно Алисия подкрепи кампанията „Пожелай си“, предлагаща безплатни ин витро процедури. „Искам да има повече деца, смях и радост във всяко българско семейство. Успех на инициативата!“, категорична е тя. “. Зад каузата да се помогне на двойки с репродуктивни проблеми застават още певицата Маги Джанаварова, трио „Сопрано“, актрисата и модел Деси Зидарова, тв водещата Лиляна Ангелова, по-позната като Клюкарката на „Папараци“ и други.\n\n\n \n                    ", "date": "2018.04.05", "title": "Алисия си татуира Валери"}
{"url": "http://www.monitor.bg/a/view/75096-%D0%A1%D0%A2%D0%90%D0%A0%D0%90%D0%A2%D0%90-%D0%9B%D0%AE%D0%91%D0%9E%D0%92-%D0%A0%D0%AA%D0%96%D0%94%D0%90-%D0%9D%D0%95-%D0%A5%D0%92%D0%90%D0%A9%D0%90/", "text": "\n                    Бившите съпрузи Дженифър Анистън и Брад Пит заживяха отново под един покрив. Актрисата, която придоби световна популярност с участието си в хитовата комедия „Приятели“ щяла да се нанесе при холивудския секссимвол, след като напусне „мечтаната“ си къща с Джъстин Теру, твърдят източници, близки до звездата пред In Touch.\n\nПрипомняме, че само броени дни след като стана ясно, че и вторият брак на Анистън е достигнал своя крах, се появиха слухове за подновения романс между нея и Пит. Главен виновник за стоплянето на отношенията им пък бил Джордж Клуни. „Той винаги е мразил Анджи и изобщо не одобряваше начина, по който тя контролираше Брад по време на брака им. Той обичаше Брад и Джен като двойка и беше съкрушен от раздялата им, особено когато разбра, че е заради Анджи. Затова Джордж беше първият, който свърза отново Джен и Брад“, издава близък до Пит. Сред множеството спекулации относно връзката на Анистън и Пит е и тази, че тя вече активно възпитава наследниците на любимия си. „Децата му винаги са били любопитни относно Джен, защото знаят, че е бил женен и преди. Винаги са искали да я опознаят, но Анджи не би позволила. Затова сега, когато най-накрая се запознаха с нея и прекарват доста време заедно, те наистина я обичат. Брад е много впечатлен колко добра майка е Джен“, пише сп. New Idea.\n                    ", "date": "2018.04.05", "title": "Дженифър Анистън се нанесе при Брад Пит"}
{"url": "http://www.monitor.bg/a/view/30184-%D0%92%D0%B0%D1%81%D0%B8%D0%BB-%D0%9C%D0%B8%D1%85%D0%B0%D0%B9%D0%BB%D0%BE%D0%B2-%D0%BF%D0%BE%D0%BB%D1%83%D1%87%D0%B8-%D0%BF%D0%BE%D1%87%D0%B5%D1%82%D0%B5%D0%BD-%D0%B7%D0%BD%D0%B0%D0%BA-%D0%BE%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0/", "text": "\n                    \nВасил Михайлов получи почетен знак за приноса си към българската духовност и култура от държавния глава Румен Радев. Отличието бе връчено на актьора дни преди неговия 80-и рожден ден, когато той влезе в ролята на Стоян Глаушев в постановката „Железния светилник“ в театър „Българска армия“. Президентът и съпругата му Десислава Радева бяха сред зрителите на представлението. „Преживяхме и продължаваме да живеем в трудни години, но в никоя от тях българският театър не пустееше - той бе светилникът за мнозина и вярвам, че ще продължи да бъде такъв и занапред“, каза по адрес на актьора Радев.\n\nМихайлов получи поздравления и от целия творчески екип на театъра.\n\n80-та му годишнина стана повод артистът да получи и Наградата на София в рамките на 22-то издание на филмовия фестивал СФФ.\n\nПрипомняме, че наскоро той отказа да приеме присъдената му от Съюза на артистите специална награда за изключителен принос към театралното изкуство. „Това е моят малък протест за всичко онова, което става и не се случва в театъра“, изтъкна тогава Михайлов.\n\nОсвен легендарния образ на капитан Петко Войвода, незабравими са превъплъщенията му в киното като Ибрям Али в „Краят на песента“ на Милен Николов, Нерезанов в „Маргарит и Маргарита“ на Николай Волев, бащата на момичето в „Жажда“ на Светла Цоцоркова и др.\n\n\n \n                    ", "date": "2018.04.05", "title": "Васил Михайлов получи почетен знак от президента"}
{"url": "http://www.monitor.bg/a/view/10052-%D0%9F%D0%BE%D0%B4%D0%B0%D0%B2%D0%B0%D1%82-%D0%BC%D0%BE%D1%80%D0%B0%D0%BB%D0%B5%D0%BD-%D0%B8%D1%81%D0%BA-%D1%81%D1%80%D0%B5%D1%89%D1%83-%D0%9C%D0%B8%D1%81-%D0%92%D1%81%D0%B5%D0%BB%D0%B5%D0%BD%D0%B0%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "Организаторите на конкурса у нас издирват родния Мистър Свят\n                    \nС морална стойност – такъв съдебен иск обмисля да подаде лицензиантът на конкурсите Мис Свят и Мис Вселена за България Страхил Гановски срещу Николета Тодорова. 19-годишната студентка по археология влезе в новинарския поток, след като обяви в национален ефир, че голяма част от форумите за красота у нас и зад граница са корумпирани, като участнички в тях си купуват титлите с финансови средства или по-често – с телата си. „Повечето конкурси у нас функционират на този принцип. И по света е така, дори с Мис Вселена, който се провежда ежегодно в Америка“, обясни преди време Николета.\n\nСлед изказването й, Гановски заяви намерението си да отнесе въпроса в съда. „Все още не съм подал иск, обмислям възможността. При всички положения, това ще бъде по-скоро\n\n\n\nне повече. Самата Николета бе подведена от своята майка, за да даде подобно интервю и единственият човек, на който тя трябва да „благодари“ за развоя на събитията е именно майка й“, обясни пред „Монитор“ лицензиантът, чиято агенция „Бок Стар Моделс“ изпрати Тодорова на Мис Вселена в Лас Вегас в края на миналата година. „Разбирам, че схващането е масово за българските конкурси, но намесването на втория по големина конкурс за красота в света в подобна афера е не само неистинно, но дори абсурдно. Там участничките са следени нонстоп от гидове и охрана и подобно „корумпиране“ няма как да се случи“, категоричен е още Гановски.\n\nПред „Монитор“ Тодорова обясни, че няма проблем да върне короната си на Мис Вселена-България. Определи отнемането й обаче като „безпричинно“. „Неведнъж съм казвала, че аз лично никога не съм се спречквала с подобни проблеми в работата ми с въпросната агенция. Фактът, че се стигна до това за мен\n\n\n\nме води към мисълта, че „гузен негонен бяга“, обясни още красавицата.\n\nМеждувременно Гановски вече се е заел и с организацията на Мистър Свят на родна почва. Кастингите за конкурса се очаква да се проведат скоро, а победителят от българския форум ще бъде изпратен в Манила на 1 септември, когато ще се проведе международното състезание по красота.\n\n                    ", "date": "2018.04.05", "title": "Подават „морален“ иск срещу Мис Вселена-България"}
{"url": "http://www.monitor.bg/a/view/15968-%D0%9C%D0%B8%D1%81%D1%82%D0%B5%D1%80%D0%B8%D1%8F%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B3%D0%BB%D0%B0%D1%81%D0%BE%D0%B2%D0%B5-%D1%80%D0%B0%D0%B7%D0%BF%D0%BB%D0%B0%D0%BA%D0%B0-%D0%9B%D0%B8%D1%81%D0%B0-%D0%94%D0%B6%D0%B5%D1%80%D0%B0%D1%80%D0%B4/", "text": "Родният хор и австралийската певица направиха фурор в Брюксел\n                    \n„Лиса Джерард много се вълнува и усеща българския фолклор. Дори плаче“, така накратко описа второто съвместно участие на Мистерията на българските гласове с австралийската певица, една от солистките на нашия хор Гергана Димитрова. Преди вечер съвместният им проект BooCheeMish, който трябва да излезе като албум до края на месеца, пожъна истински фурор в Брюксел.\n\nЗала Ancienne Belgique-AB, в която се случи концертът, се оказа тясна за всички желаещи да споделят музикалната емоция, а\n\n \n\n\n\n \n\nБурни аподисменти и екзалтирана публика от всички краища на Европа придружаваха всяко парче от бъдещия албум. Проектът е дело на композитора Петър Дундаков и е своеобразно прераждане на „Мистерията на българските гласове“, които за първи път след 20 години ще издадат студиен запис. Колаборацията между народните ни песни и лиричния глас на Джерард дебютира на сцена през юни 2017 г. с два поредни концерта – в столичната зала „България“ и в Античния театър в Пловдив. „Това е едно ново начало за Мистерията на българските гласове заедно с Лиса“, разказва още пред „Монитор“ Гергана Димитрова, която изпълнява и няколко сола заедно с Джерард по време на концертите.\n\n\n\nПоловинката от култовото австралийско дуо Dead Can Dance се запознава с българският фолклор още през 80-те години, когато присъства на концерт именно на Мистерията на българските гласове. Родната музика е и едно от вдъхновенията, за да започне да прави собствени композиции и по-късно, заедно с Брендън Пери, да създаде супер успешния си дует. „Тя има много силно отношение към фолклора ни, а този проект е като едно завръщане към нейното начало, към мечтата да се докосне до Мистерията на българските гласове, която се сбъдва реално сега. Когато се срещнем лично не крие добрите си думи за нас. Дори ни\n\n \n\n\n\n \n\nМного е искрена и с всяка следваща среща ставаме все по-близки“, разказва Гергана Димитрова.\n\nПред родния хор със световна слава и и композиторката на музиката към култовата лента „Гладиатор“ предстоят още съвместни концерти, първия от които е на 1 юни в Швейцария. Организаторите на събития проявяват все по-голям интерес към проекта и покани за сцена съвсем не липсват.\n\n\n \n                    ", "date": "2018.04.05", "title": "Мистерията на българските гласове разплака Лиса Джерард"}
{"url": "http://www.monitor.bg/a/view/52813-%D0%A7%D0%B5%D1%80%D0%BD%D0%B0%D1%82%D0%B0-%D0%97%D0%BB%D0%B0%D1%82%D0%BA%D0%B0-%D0%BD%D0%B0%D0%BB%D1%8F-1300-%D0%BA%D1%83%D0%B1%D0%B8%D0%BA%D0%B0-%D1%81%D0%B8%D0%BB%D0%B8%D0%BA%D0%BE%D0%BD/", "text": "\n                    Плеймейтката Златка Димитрова наля по 650 кубика силикон във всяка гърда, за да бъде секси през лятото. Тя се довери на частна клиника в Пловдив, откъдето бе изписана в четвъртък. Красавицата с новите анатомични импланти пое към вкъщи в компанията на съпруга си Миро и на малкия Миро. Двамата мъже изненадаха Златка Димитрова с огромен букет от 25 червени рози, разказаха свидетели на изписването й от пловдивската клиника. С пристигането си в Клиника „Симетрия“ веднага след операцията, партньорът й разби всички слухове за тяхната раздяла – хирургичният екип видя, че те все още са много влюбени един в друг. Златка постъпи преди два дни за операция при д-р Ангел Енчев, защото е единственият хирург, на когото поверява грижите за перфектния си външен вид - преди няколко години той извая идеалния й нос, а когато спечели титлата „Мис Плеймейт“ през 2009 г., се подложи на операция за уголемяване на бюст в неговата клиника. Плеймейтката беше развълнувана от предстоящата интервенция и веднага оповести с множество снимки в социалните мрежи, че й предстои смяна на имплантите - „Нов силикон за новия летен сезон“.\n\n„Досега пациентката имаше по 420 кубика силикон във всяка гърда, но след раждането много отслабна и поиска моя съвет как спортната й фигура би изглеждала още по-секси и би се вписала в перфектните мерки 90/60/90. Така заедно взехме решение, че по 650 кубика импланти ще й се отразят отлично“, сподели д-р Ангел Енчев.\n\n \n                    ", "date": "2018.04.05", "title": "Черната Златка наля 1300 кубика силикон "}
{"url": "http://www.monitor.bg/a/view/83248-%D0%A2%D0%B0%D0%B9%D0%BC%D1%81-%D0%9B%D0%BE%D0%BD%D0%B4%D0%BE%D0%BD-%D0%B2%D1%81%D0%B5-%D0%BF%D0%B0%D0%BA-%D0%B7%D0%BD%D0%B0%D0%B5-%D0%BA%D1%8A%D0%B4%D0%B5-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D0%BF%D1%80%D0%B0%D0%B2%D1%8F%D1%82-%D0%9D%D0%BE%D0%B2%D0%B8%D1%87%D0%BE%D0%BA/", "text": "\n                    \nБританските спецслужби предполагат с висока степен на вероятност, че са установили местонахождението на секретната руска лаборатория, в която е било приозведено нервнопаралитичното вещество, използвано в Солсбъри за отравянето на руския шпионин Сергей Скрипал, пише в. \"Таймс\".\n\nВестникът се позовава на източници от спецслужбите, които обаче не са разкрили пред медията точното място на лабораторията.\n\nС помощта на научен анализ и на разузнавателни средства на правителството и на спецслужбите се е удало да установят вероятния източник на производство. Министерският съвет има достатъчно обширна информация за това, заявява анонимен източник пред \"Таймс\". Кабинетът на премиера Тереза Мей бил информиран още на 7 март по време на заседанието със спецотряда \"Кобра\". Това означава, че лабораторията, произвела „Новичок“, е била ясна на британското правителство още и дни след покушението срещу Скрипал и дъщеря му, пише \"Таймс\", правейки уговорка, че източникът все пак пояснява, че информацията не е 100 процента сигурна.\n\nВ същото време британският външен министър Борис Джонсън приветства решението на Изпълнителния съвет на Организацията за забрана на химическите оръжия (ОЗХО), с което бе отхвърлено предложението на Русия за ново съвместно разследване на случая с отравянето на Сергей Скрипал. Предложението бе отхвърлено с 15 на 6 гласа, а 17 страни се въздържаха. В гласуването участваха 38 от 41 страни членки на Изпълнителния съвет на ОЗХО.\n\n\"Русия имаше една цел наум след опитите за убийство на територията на Обединеното кралство чрез използването на бойно химическо вещество - да затъмни истината и да обърка обществото\", се казва в изявлението на Джонсън. По думите му \"международната общност още веднъж е прозряла тази тактика и енергично отрази опитите на Русия да извади от релси правилния международен процес\".\n\nЛондонският \"Гардиън\" обаче коментира, че Борис Джонсън ще бъде изложен на неудобни въпроси за твърденията си, че Русия е производител на нервнопаралитичното вещество от Солсбъри, след като в сряда британското външно министерство изтри от страницата си в \"Туитър\" текст, в който се казва, че експертите от Лабораторията за отбранителна наука и технология в Портън Даун са установили, че \"това е боен нервнопаралитичен агент, произведен в Русия\".\n\nВъв вторник от лабораторията казаха, че \"не са идентифицирали точния източник\" на отровата, а в сряда Бен Уолъс, министър за сигурността и икономическата престъпност, уточни, че учените от Портън Даун са осигурили само част от картината и от тях не се е очаквало да приписват отговорност за атаката. Уолъс каза пред Би Би Си, че \"учените са си учени\" и даде пример, че криминолозите установяват фактите.\n\nИзтритият текст в \"Туитър\" с дата 20 март е по повод презентацията на британския посланик в Москва по случай Скрипал. Сега Джонсън е под засилващ се натиск да обясни дали правителството си е променило позицията, пише \"Гардиън\".\n\nМеждувременно американските дипломати, експулсирани от Русия в отговор на изгонването на 60 руски дипломати от Вашингтон във връзка с аферата \"Скрипал\", заминаха в четвъртък сутрин от посолството в Москва за САЩ. Отравянето на бившия руски шпионин Сергей Скрипал доведе след 14 март до вълна от изгонване на дипломати от Русия и от западни държави, засегнала общо около 300 дипломати. В края на март Русия реагира на мерките по експулсиране на 150 нейни дипломати от Лондон, Вашингтон и техни съюзници и обяви, че гони 60 американски дипломати и закрива консулството на САЩ в Санкт Петербург.\n\n\n\nПлеменницата на Сергей Скрипал – Виктория заяви, че възнамерява да замине за Англия и да върне в Русия неговата дъщеря Юлия, предаде Ройтерс. Виктория Скрипал каза в ефира на руската телевизия, че е кандидатствала за британска виза, но добави, че не е сигурна дали властите в Обединеното кралство ще й позволят да види братовчедката си Юлия или чичото си Сергей, които на 4 март бяха отровени при нападение с нервнопаралитично вещество.В резултат на атаката двамата изпаднаха в критично състояние, но на 29 март болницата, в която бяха настанени за лечение, заяви, че Юлия се подобрява, докато Би Би Си съобщи, позовавайки се на свои източници, че тя е \"в съзнание и говори\".\n\"В момента имам само една цел: да замина за там и да отведа Юлия, поне Юлия\", каза Виктория Скрипал. Тя допълни, че Юлия Скрипал винаги е била много далеч от политиката. \"Доста по-сложно е със Сергей\", каза племенницата. Тя заяви, че поддържа редовен контакт с руския посланик в Лондон Александър Яковенко, както и че той й е помогнал да получи руски задграничен паспорт. Виктория Скрипал допълва, че британските власти не са й дали никакви гаранции, че ако отиде в болницата, ще може да види Юлия, както и че ще зависи от Юлия дали двете ще се срещнат.\n\nРуските медии разпространиха и запис, в който Виктория Скрипал разговаря с жена, която се представя за Юлия Скрипал. Събеседничката говори, че \"всичко с нея е наред\". Виктория й съобщава, че ако получи виза, ще замине за Лондон в понеделник. Жената, представяща се за Юлия Скрипал, заявява, че състоянието на Сергей Скрипал е \"нормално\".\n\n \n \n\n \n\n\n \n                    ", "date": "2018.04.05", "title": "\"Таймс\": Лондон все пак знае къде руснаците правят \"Новичок\""}
{"url": "http://www.monitor.bg/a/view/15251-%D0%97%D0%B0%D1%85%D0%B0%D1%80%D0%BE%D0%B2%D0%B0-%D1%82%D1%8A%D1%80%D1%81%D0%B8-%D0%B4%D0%BE%D0%BC%D0%B0%D1%88%D0%BD%D0%B8%D1%82%D0%B5-%D0%B6%D0%B8%D0%B2%D0%BE%D1%82%D0%BD%D0%B8-%D0%BD%D0%B0-%D0%A1%D0%BA%D1%80%D0%B8%D0%BF%D0%B0%D0%BB/", "text": "\n                    Говорителката на руската дипломация Мария Захарова поиска от Великобритания да разкрие здравословното състояние на домашните животни на семейство Скрипал, предаде Франс прес.\nБившият двоен агент Сергей Скрипал и дъщеря му Юлия бяха отровени на 4 март в английския град Солсбъри. Великобритания обвинява Русия за това нападение, а Кремъл отрича да е замесен.\nЛондон експулсира руски дипломати и обяви замразяване на двустранните отношения. Двадесетина страни подкрепиха Великобритания и на свой ред експулсираха руски дипломати. Русия направи същото като ответна мярка и това доведе до най-голямата вълна от взаимни експулсирания на дипломати - общо около 300 - в историята на отношенията на Русия и западните страни, отбелязва АФП.\n$Разполагаме с надеждни сведения, че семейство Скрипал са имали домашни животни. Къде са тези животни сега? Какво е състоянието им? Защо британската страна е премълчала този факт? Става дума за живи организми и ако в къщата е имало токсични вещества, тези живи организми трябва да са пострадали\", заяви Захарова на седмичната си пресконференция.\n\"Това е в пряка връзка със случая, ако наистина става дума за химически отровни вещества и като се има предвид, че няколко версии за отравянето го свързват с къщата, където е живеело семейство Скрипал\".\nПлеменницата на Сергей Скрипал, цитирана от руската преса, заяви, че семейството е имало морски свинчета и котки.\nПолицията установи, че Сергей Скрипал и дъщеря му Юлия са били в първоначален контакт с отровното вещество в дома на бившия шпионин, след като откри най-висока концентрация от веществото на входната врата на къщата.\n                    ", "date": "2018.04.05", "title": "Захарова търси домашните животни на Скрипал "}
{"url": "http://www.monitor.bg/a/view/56544-%D0%97%D1%83%D0%BA%D1%8A%D1%80%D0%B1%D1%8A%D1%80%D0%B3-%D0%B2-%D0%A1%D0%B5%D0%BD%D0%B0%D1%82%D0%B0-%D0%BD%D0%B0-%D0%A1%D0%90%D0%A9-10-%D0%B0%D0%BF%D1%80%D0%B8%D0%BB/", "text": "\n                    \n\nЕвропейската комисия определи като неприемлива злоупотребата с лични данни от Фейсбук. Новите разкрития показват, че са засегнати и европейски потребители, отбеляза говорител на комисията.\nТой съобщи, че ЕК наблюдава водените във Великобритания и САЩ разследвания по случая с \"Кеймбридж Аналитика\". Комисията миналата седмица е дала 14-дневен срок на Фейсбук за разяснения и засега от дружеството са изразили готовност да окажат съдействие.\nГоворителят съобщи, че очаква в следващите дни да се установи контакт между представители на ЕК и на Фейсбук. Комисията постоянно се информира за действията, предприети от службата за защита на личните данни във Великобритания и от федералната комисия на САЩ за защита на потребителите, допълни говорителят.\n\nСъщевремнно стана ясно, че изпълнителният директор на Фейсбук Марк Зукърбърг се е съгласил да даде показания в Сената, предаде Асошиейтед прес. Зукърбърг ще се яви на рядко съвместно заседание на сенатските комисии за търговията и по юридическите въпроси на 10 април. Отделно той ще се яви и на заседание на заседание на комисията по енергетика и търговия на Камарата на представителите на 11 април. Американските конгресмени поискаха да разговарят лично с шефа на Фейсбук след разкритията, че свързаната с Тръмп фирма за политически консултации \"Кеймбридж Аналитика\" се е сдобила неправомерно с личните данни на десетки милиони потребители на Фейсбук без тяхно разрешение с намерението да повлияе на хода на президентските избори от 2016 г. Фейсбук вече привлече внимание върху себе си, след като руснаци използваха тази и други социални мрежи за намеса в същите избори.\n\nТехническият директор на Фейсбук Майк Шрьопфер призна в блога си, че засегнатите от \"Кеймбридж Аналитика\" потребители на Фейсбук са 87 милиона, а не 50 милиона, както се говореше досега, предаде Франс прес. Повечето от засегнатите потребители се намират в САЩ. От \"Кеймбридж Аналитика\" обаче оспориха и заяви, че става дума само за 30 милиона засегнати.\n\nПрез 2014 г. \"Кеймбридж Аналитика\" е пуснала психологическа анкета във Фейсбук, на която отговорили 270 000 души и чрез нея получила достъп до личните данни на 87 милиона техни приятели. Това позволило на британската фирма да се сдобие с ценна база данни за разработване на алгоритъм за анализ на политическите предпочитания на избиратели преди да бъде наета от предизборния екип на Доналд Тръмп.\n\nСъщевременно социалната мрежа Фейсбук изтри стотици руски акаунти и страници, свързани с така наречената \"фабрика за тролове\", обвинена от американски прокурори в разпространяване на фалшиви новини и дезинформация в предизборната кампания в САЩ през 2016 г., предаде Ройтерс. Социалната мрежа уточни, че много от изтритите акаунти и страници, както и постове и статии са били свързани с базираната в Русия Федерална новинарска агенция (ФНА). Екипът по сигурността на Фейсбук заключил, че ФНА е \"технологично и структурно свързана\" с базираната в Санкт Петербург Агенция за изследване на интернет.\n\nПред Ройтерс изпълнителният директор на Фейсбук Марк Зукърбърг каза, че Агенцията за изследване на интернет \"няколко пъти е действала така, че да измами и манипулира хората по света и ние не ги искаме повече във Фейсбук\".\nИзтритите акаунти и страници във Фейсбук са основно на руски език. Преди това Фейсбук само закриваше фалшиви акаунти или акаунти, в които се разпространяват фалшиви новини.\n\nПрез февруари Агенцията за изследване на интернет заедно с две други фирми и 13 руснаци бяха обвинени от специалния прокурор Робърт Мълър за намеса в президентските избори в САЩ. Според обвиненията Агенцията за изследване на интернет, наричана \"фабрика за тролове\", е ръководела \"престъпен и шпионски заговор\" за намеса в предизборната кампания в подкрепа на републиканския кандидат Доналд Тръмп и за очерняне на кандидатката на демократите Хилари Клинтън.\n\n\n \n\n\n \n                    ", "date": "2018.04.05", "title": "Зукърбърг в Сената на САЩ 10 април; ЕК гневна на бизнесмена "}
{"url": "http://www.monitor.bg/a/view/51474-%D0%9E%D0%BF%D0%B5%D1%80%D0%B8%D1%80%D0%B0%D1%85%D0%B0-96%D0%B3%D0%BE%D0%B4%D0%B8%D1%88%D0%BD%D0%B8%D1%8F%D1%82-%D0%BF%D1%80%D0%B8%D0%BD%D1%86-%D0%A4%D0%B8%D0%BB%D0%B8%D0%BF/", "text": "\n                    \nДеветдесет и шест годишният принц Филип, съпруг на кралица Елизабет Втора, се възстановява удовлетворително бързо в болницата след извършената операция по смяна на тазобедрената става. Това съобщи Бъкингамският дворец, цитиран от осведомителните агенции.\n\nФилип, който носи титлата херцог на Единбург, постъпи във вторник в болницата \"Крал Едуард VII\" в Лондон, която по правило се използва от членовете на кралския двор. \"Херцогът на Единбург премина успешна операция за смяна на тазобедрената става. Той се възстановява удовлетворително на този ранен етап\", са казва в съобщението на дворцовата канцелария. Пациентът ще остане в болницата още няколко дни. \"Той се чувства удобно и е в добро настроение\", добавиха от двореца.\n\nПринцът се оттегли през август от обществени прояви, като се пошегува, че не е в състояние \"да стои прав повече\". Той не придружи 91-годишната си съпруга на църковна служба миналия четвъртък поради проблеми с тазобедрената става. Филип пропусна и неделната служба за Възкресение в църквата \"Свети Георги\" в Уиндзор, която по традиция се посещава от кралското семейство. Внукът му принц Хари и американката Меган Маркъл ще сключат брак следващия месец именно в тази църква в западен Лондон.\n\nОстава малко повече от месец, когато Меган ще стане част от британското кралско семейство, въпреки това тя вече отдавна е под прицела на медиите и критиците. Поглед към нея отправи и известният биограф Андрю Мортън. Той е автор на биографичната книга за принцеса Даяна, в която за първи път се разкриват интимни подробности от живота й и защо се проваля брака й с принц Чарлз. Сега Мортън издава нова книга, посветена на бъдещата съпруга на принц Хари. От страниците й става ясно, че Маркъл била ревностна почитателка на Лейди Ди, възхищавала се на стила й и благотворителните ѝ инициативи и гледала на нея като на модел за подражание.\n\n\"Тя винаги е била обсебена от кралското семейство и искаше да бъде Даяна номер 2\", споделя приятел на Маркъл от детството ѝ пред биографа.\n\nВ книгата авторът коментира и любовните връзки на Меган от миналото, като я нарича \"свръхамбициозна и пресметлива\" млада жена.\n\nБъдещата херцогиня на Съсекс никога няма да се поколебае да използва обкръжението си, за да постигне целите си, както започна с бившия си съпруг Тревър Енгелсън. Продуцентът ѝ уредил някои малки роли, но красавицата се отдалечила от него в момента, в който започнали снимките сериала \"Костюмари\" в Торонто, пише Мортън.\n\n\"Той не е единственият, който страдаше от студения душ на Меган. Приятелите ѝ в Лос Анджелис също забелязаха промяна, докато тя се издигаше. Меган подреди по приоритети живота си, създавайки нови приятелства с тези, които биха могли да трансформират кариерата ѝ\", допълва още авторът.\n\nКнигата на Андрю Мортън, озаглавена \"Меган: Холивудската принцеса\", ще се появи на пазара след броени дни, на 17 април.\n\n \n\n \n\n\n \n                    ", "date": "2018.04.05", "title": "Оперираха 96-годишния  принц Филип, съпругата на Хари била обсебена от кралското семейство"}
{"url": "http://www.monitor.bg/a/view/87892-%D0%9C%D0%B5%D1%80%D0%BA%D0%B5%D0%BB-%D0%BF%D1%80%D0%B8-%D0%A2%D1%80%D1%8A%D0%BC%D0%BF-%D0%BD%D0%B0-27-%D0%B0%D0%BF%D1%80%D0%B8%D0%BB/", "text": "\n                    \n\nГерманският канцлер Ангела Меркел ще посети американския президент Доналд Тръмп на 27 април, съобщиха световните медии.\n\nДвамата ще обсъдят различни проблеми, свързани с работата на НАТО и световната реакция по случая Скрипал.\n\n\nМеждувременно Тръмп подписа заповед за изпращане на Националната гвардия на САЩ на границата с Мексико за подпомагане на граничните служби в охраняването й, предаде ДПА.\n\"Положението на границата сега е станало кризисно. Продължаващото по южната ни граница беззаконие е фундаментално несъвместимо с безопасността, сигурността и суверенитета на американците\", се казва в меморандума, според който Националната гвардия ще има за задача \"да спре потока от смъртоносни наркотици, членове на организирани престъпни групи и други престъпници и незаконно влизащи чужденци в страната\".\n\nДоналд Тръмп тези дни проведе първата си среща на върха с лидерите на балтийските държави Латвия, Литва и Естония.\nНа брифинга за медиите след срещата американският президент отново потвърди ангажимента на страната си за \"дълбоки и трайни приятелски отношения\" и похвали своите балтийски колеги, че са свършили \"прекрасна работа\". С оглед на растящото напрежение между Москва и НАТО тези три страни се явяват важни съюзници на САЩ - и американското правителство ще си направи услуга, ако се поучи от техния сложен опит на предната линия на руската енергийна, кибер и пропагандна война.\nВ стратегически план е огромно значението на тази среща на върха, която се състоя на фона на експулсиранията на дипломати, след като Великобритания обвини Москва за отравянето на бивш руски разузнавач в Обединеното кралство, и само дни след тестовото изстрелване от Русия на новата й междуконтинентална балистична ракета \"Сармат\". Когато през 2015 г. президентът Барак Обама се срещна с лидерите на трите балтийски държави във Вашингтон, той ги нарече \"най-надеждните съюзници (на САЩ) в НАТО\". По-наскоро, по време на визита в естонската столица Талин през 2017 г., американският вицепрезидент Майк Пенс отново потвърди ангажимента на страната си към балтийските държави с думите, че САЩ стоят твърдо зад обещаната в Член 5 от договора за НАТО гаранция за взаимна защита на всички членки на алианса: \"Атака срещу един от нас е атака срещу всички ни\".\nБалтийските държави получиха същото послание и от Тръмп, който изрази задоволство от тяхната ангажираност в \"споделянето на товара\" по разноските за НАТО. Сега американският президент трябва да изработи внимателно политика, която да покаже подкрепата на Вашингтон за нуждите на тези страни, управлявани съответно от литовския президент Далия Грибаускайте, естонския Керсти Калюлайд и латвийския Раймондс Вейонис.\nБалтийските държави не са просто консуматори на сигурност, предоставяна от НАТО; те са и дейни поддръжници на външната политика на САЩ. Откакто през 2004 г. се присъединиха към алианса, балтийските страни участват в редица мисии на НАТО. Те разположиха свои военни в Афганистан в рамките на операциите под егидата на алианса и изпратиха войници в Ирак, за да воюват срещу \"Ислямска държава\". В добавка трите страни приеха на своя територия батальони на НАТО в рамките на по-широките действия за възпиране на руската агресия. Вашингтон, който вече изпрати свои военни в Норвегия и Полша, трябва да обмисли ротация през следващите години на своите части и през балтийските държави.\nСлед 2010 г. и трите балтийски държави постепенно увеличиха дела от своя брутен вътрешен продукт за отбрана. Естония беше един от само петте съюзници от НАТО, изпълнили към 2017 г. зададената цел за 2 процента от БВП за отбрана; Литва и Латвия я постигнаха тази година. През 2015 г. Литва върна наборната военна служба, докато в Естония казармата съществува още от 90-те години. След анексирането през 2014 г. на Крим от Русия и след увеличаването на военните си бюджети те планират до 2020 г. да похарчат общо около 2 милиарда долара за отбрана. Трите балтийски държави също така закупуват американско въоръжение като например противотанкови ракетни комплекси \"Джавълин\". Макар че Тръмп гръмко изразява очакването си страните от НАТО да повишат разходите си за отбрана, при положение че балтийците вече са постигнали тази цел, американското правителство сега трябва да им помогне и да очертаят по-широките си приоритети в сферата на отбраната.\n \n\n\n \n                    ", "date": "2018.04.05", "title": "Меркел при Тръмп на 27 април"}
{"url": "http://www.monitor.bg/a/view/87102-%D0%9F%D0%B5%D1%82-%D1%82%D1%80%D1%83%D0%BF%D0%B0-%D0%BE%D0%BA%D1%8A%D1%80%D0%B2%D0%B0%D0%B2%D0%B8%D1%85%D0%B0-%D1%82%D1%80%D0%B5%D1%82%D0%B8%D1%8F-%D0%B4%D0%B5%D0%BD-%D1%81%D0%BB%D0%B5%D0%B4-%D0%BA%D0%B0%D1%82%D0%BE%D0%BB%D0%B8%D1%87%D0%B5%D1%81%D0%BA%D0%B8%D1%8F-%D0%92%D0%B5%D0%BB%D0%B8%D0%BA%D0%B4%D0%B5%D0%BD-%D0%B2-%D0%9C%D0%B8%D0%BB%D0%B0%D0%BD%D0%BE/", "text": "\n                    Кръв се ля на поразия източно от Милано през третия ден след католическия Великден и накара националните медии на Италия да заговорят за невиждан по тия места терор. Най-напред вчера малко преди обяд бяха разстреляни на място във фабричките им край град Бреша предприемачите Елио Пелицари и Джеймс Ноли. Час и половина след второто убийство палачът им Козимо Балсамо сложи край на живота си в паркинг наблизо със същия пистолет. А в 18 и 15 часа в зала с покер автомати до градчето, носещо името на великия художник на Ренесанса – Караваджо, бяха умъртвени с няколко изстрела петдесетгодишния Карло Новембрини и четирийсетгодишната му любовница Мария Роза Фортини.\n\nВ интерес на истината втората касапница засенчи бързо първата в информационните емисии на радиата и телевизиите не само защото стана след нея, но преди всичко защото и органите на реда, и репортерите от криминалните хроники отначало объркаха мотивите за нея. Първата полицейска проверка на самоличността на Карло Новембрини показа, че той е човек на сицилианската мафия и дори е лежал в затвора за участие в престъпно сдружение на коза ностра. Естествено рано снощи както информационните сайтове, така и електронните медии, обясняваха касапницата в Караваджо с уреждане на стари мафиотски сметки. Да, ама междувременно зорко местно ченге бе прегледало записите на охранителните видеокамери в залата с покер автомати и установило, че хладнокръвния убиец прилича много на брата на разстреляния мъж. След няколко часа той е открит, арестуван и още преди полунощ си признава, че е убил брат си, при това със съдействието на сестрата на двамата. Мотивът? Карло бил преспал с Мария Роза Фортини докато била съпруга на брат му, после предизвикал раздялата им и демонстрирал връзката си с нея пред всички, правейки за резил човека, с когото имали една и съща кръв. А подобно прегрешение кодексът на честта не само в Сицилия, а изобщо на Апенините, не прощава, констатираха днес сутринта медиите.\n\nДоколкото до първата кървава трагедия с две убийства и едно самоубийство, то извършителят им Козимо Балсамо преди двайсетина години бил нещо като тартор на банда, специализирана в кражбата на ценни метали от фабрики в Северна Италия. Ятаци пък му били двамата ликвидирани от него мъже, с които били изправени на подсъдимата скамейка през 2007 г. Но докато те били оправдани, Козимо бил осъден на 10 години затвор, плюс конфискация на общо седем къщи и вили на обща стойност над 2 млн. евро и на още над милион евро в брой и ценни книжа. И през целите десет години в пандиза той винял за злочестата си съдба двамата неверни авери, като смятал, че те били отървали кожата, защото го изпели на полицията. Нещо повече – когато преди месец излязл от затвора, шейсет и две годишният Козимо обяснил на адвокатката си, че скоро щял да напусне този свят, но не и сам. За съжаление защитничката въобще не дала ухо на думите му...\n                    ", "date": "2018.04.05", "title": "Пет трупа окървавиха третия ден след католическия Великден в Милано"}
{"url": "http://www.monitor.bg/a/view/51568-%D0%9C%D0%BE%D1%81%D0%BA%D0%B2%D0%B0-%D0%97%D0%B0%D0%BF%D0%B0%D0%B4%D1%8A%D1%82-%D0%BD%D0%B5-%D0%BC%D0%BE%D0%B6%D0%B5-%D0%BF%D0%BE%D0%B2%D0%B5%D1%87%D0%B5-%D0%B4%D0%B0-%D0%BD%D0%B5-%D1%81%D0%B5-%D1%81%D1%8A%D0%BE%D0%B1%D1%80%D0%B0%D0%B7%D1%8F%D0%B2%D0%B0-%D1%81-%D0%B4%D1%80%D1%83%D0%B3%D0%B8%D1%82%D0%B5/", "text": "\n                    Дипломат №1 на Русия Сергей Лавров е убеден, че Западът се опитва да получи едностранно преимущество за сметка на Москва, предаде РИА Новости. По думите на министъра, западните страни трябва, най-накрая, да разберат, че повече не могат да не се съобразяват с другите. Заявлението на ръководителя на външно-политическото ведомство прозвуча по време на Московската конференция по международна сигурност.\n\n          В същото време Лавров увери участниците във форума, че Русия не е заинтересована в насаждането на напрежение в отношенията между западните държави. „Ние на никого нищо не натрапваме, не претендираме на изключителност. Изграждайки отношенията с партньорите си, ние неизменно се ръководим от международното право, признаваме централната роля на ООН, уважаваме интересите, традициите, самобитността на другите нации и народи. Не сме заинтересовани нито в конфронтация, нито в развързване на надпревара във въоръжаването“, заяви ръководителят на външно-политическото ведомство. Той обаче подчерта, че „Русия ще отстоява своите интереси, суверенитет и независимост целенасочено и ефективно“.\n\n          По-рано Лавров се усъмни в способността на САЩ да се договарят. „Големи въпроси поражда умението на Вашингтон да води преговори, особено на фона на опитите да провалят крупни международни договорености, като договора по иранската ядрена програма, решението на ООН по близкоизточното урегулиране, декларацията на парижката конференция по климата, базовите принципи на Световната търговска организация“, обобщи дипломатът. Освен това той посочи, че в политиката на САЩ се наблюдава тенденция към ревизионизъм в световните дела. \n\n          Лавров засегна и темата с отровения бивш руски разузнавач, наричайки делото „Скрипал“ „неприкрита гавра с международното право“. Официалната представителка на руското Външно министерство Мария Захарова пък коментира изтрития от британското дипломатическо ведомство твит, в който се говореше за „съвършено точната“ съпричастност на Москва към отравянето на Сергей Скрипал и дъщеря му Юлия. „Великобритания вече си има своята „епруветка на позора“, така Захарова подписа скриншота на изтрития твит на страницата си във Фейсбук. В заключение тя нарече британските си колеги „лъжци“.\n                    ", "date": "2018.04.05", "title": "Москва: Западът не може повече да не се съобразява с другите  "}
{"url": "http://www.monitor.bg/a/view/80368-11%D1%87%D0%B0%D1%81%D0%BE%D0%B2%D0%B8-%D0%B2%D0%B5%D1%87%D0%B5%D1%80%D0%BD%D0%B8-%D0%BF%D0%BE%D1%81%D1%82%D0%B8-%D1%83%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%B6%D0%B8%D0%B2%D0%BE%D1%82%D0%B0/", "text": "\n                     \n\nВсеизвестно е, че въздържанието от цигари и алкохол, физическата активност и здравословното хранене са ключови за дълголетие. По-необичайни промени в начина на живот обаче също могат да допринесат за удължаването му. Колкото и странно да звучи, за дълъг живот може да помогне нещо толкова просто като затварянето на вратата на кухнята след вечеря, пише в. \"Дейли експрес\", позовавайки се на американско изследване.\n\nСпоред публикация в \"Харвард хелт пъблишинг\" вечерното затваряне на пътя към кухнята увеличава шансовете за дълголетие.\n\nХраненето и употребата на алкохол в часовете непосредствено преди лягане в дългосрочен аспект могат да повлияят неблагоприятно върху здравето. Поради тази причина експертите препоръчват да се вечеря по-рано и достъпът до хранителни и питейни изкушения да се ограничава чрез затваряне на кухненската врата.\n\nКъсното похапване освен това повишава нивата на стресовия хормон кортизол, което може да доведе до редица хронични заболявания.\n\nПроучването е поредното в подкрепа на т.нар. \"вечерни пости\" - времето между вечерята и закуската, през което въздържанието от храна и напитки се свързва с предпазване от болести и дълголетие. Препоръката на експертите е да се спазва 11-часово \"постене\" между вечерята в 20 часа и закуската в 7 часа.\n                    ", "date": "2018.04.05", "title": "11-часови вечерни пости удължават живота"}
{"url": "http://www.monitor.bg/a/view/23682-%D0%A1%D0%BF%D1%80%D1%8F%D1%85%D0%B0-%D0%BF%D0%B8%D0%B5%D0%BD%D0%B5%D1%82%D0%BE-%D0%BD%D0%B0-%D0%BE%D1%81%D0%B8-%D0%B2-%D0%AE%D0%B6%D0%BD%D0%B0-%D0%9A%D0%BE%D1%80%D0%B5%D1%8F/", "text": "\n                     \n\nЮжнокорейските здравни власти забраниха на гражданите да пускат оси в традиционната си алкохолна напитка соджу.\n\nПоверието твърди, че оризовата водка в комбинация с тези насекоми сваля високото кръвно налягане и кръвната захар. Други южнокорейци пък слагат стоножки и червеи дъждовници в националното питие, като по този начин му приписват силен здравословен ефект.\n\nВластите в Сеул публикуваха специално съобщение, в което предупреждават, че комбинацията оси и соджу, може да доведе до остри алергични реакции и до смъртоносни задавяния.\n\nОпасността от подправеното с чужди твари соджу станала особено голяма при развилата се в големи мащаби онлайн търговия с подобна продукция. Много южнокорейци не осъзнават на каква опасност се подлагат, тъй като гледат на осите в соджуто като на вековна традиция.\n\n \n                    ", "date": "2018.04.05", "title": "Спряха пиенето на оси в Южна Корея "}
{"url": "http://www.monitor.bg/a/view/10643-%D0%A2%D0%B0%D0%B9%D0%BD%D0%B8%D1%8F%D1%82-%D0%B6%D0%B8%D0%B2%D0%BE%D1%82-%D0%BD%D0%B0-%D0%A1%D0%B5%D0%B9%D1%84-%D0%B0%D0%BB-%D0%98%D1%81%D0%BB%D0%B0%D0%BC/", "text": "\n                    Какво се случва със Сейф ал Ислам? Въпросът буди безпокойство в Зинтан, малък град на прага на либийската пустиня, където синът на бившия диктатор Муамар Кадафи бе държан като затворник, след като бе заловен в южната част на страната през ноември 2011 г.\nПрез юни 2017 г. групировката, която го държеше, обяви, че е пуснат на свобода, но това така и не бе потвърдено. Някои го смятат дори за мъртъв, защото няма никакви сведения за съдбата му в страна, където обикновено тайните не се пазят много добре.\nИмето му отново влезе в новините, когато бяха повдигнати обвинения срещу бившия френски президент Никола Саркози за предполагаемо либийско финансиране на предизборната му кампания през 2007 година. През 2011 г. Сейф ал Ислам заяви в ефира на \"Евронюз\": \"Ние му финансирахме кампанията\".\nЧетиридесет и пет годишният син на Кадафи не е виждан от юни 2014 година. По време на делото срещу него - което според ООН и неправителствени организации е било претупано - той се яви чрез видеоконферентна връзка от Зинтан.\nПрез юли 2015 г. той беше осъден задочно на смърт през юли. Издирван е и от Международния наказателен съд (МНС) в Хага по обвинения в престъпления срещу човечеството, извършени по време на бунта през 2011 г., довел до падането от власт и смъртта на баща му.\nМакар и няколко либийски и дипломатически източници да уверяват, че Кадафи-син е още в Зинтан, на 170 км югозападно от Триполи, не се знае дали е още в затвора.\nВ този град, устроен на племенни начала, езиците не се развързват лесно.\nРазположен на стръмните склонове на планинския масив Джебел Нефуса, дълго маргинализираният бедуински град се трансформира. Насред осеяните с маслинови дръвчета полета се издигат модерни сгради, на метри от съвсем обикновени къщи.\nВидимото спокойствие на този 40-хиляден град - бастион на бунта срещу режима на Кадафи - контрастира с военната мощ, с която разполагат местните групировки. Те са сред най-могъщите в Либия.\nС глава, увита в черен тюрбан и потъмняло от пустинното слънце лице, Мохтар ал Ахзар, един от военачалниците в Зинтан, заявява категорично при първото споменаване на името Сейф ал Ислам Кадафи: \"Да. Той (още) е затворник\".\nМалко по-късно обаче представителят на Военния съвет на града, който обединява основните въоръжени групировки, вече не е толкова категоричен: \"Въпреки че вече не е затворник, той е издирван от МНС\" и либийското правосъдие. \"Няма къде да отиде\".\nШабан ал Мархани, един от племенните вождове на града, също си мънка под носа и дава неясен отговор: \"Сейф ал Ислам е тук (в Зинтан) и е затворник, но неговата съдба не е в ръцете на Зинтан\".\n\"Във всеки случай Сейф ал Ислам никога не е бил затворник в пълния смисъл на думата . След задържането му той бе поставен под домашен арест, не в затвор\", каза пред АФП човек от службите за сигурност.\n\"Катибат Абу Бакр ас Седик\", въоръжената групировка, която залови Сейф ал Ислам, отказа неколкократно да предаде пленника си на властите в Триполи или на МНС. След това, за всеобща изненада, тя обяви през юни 2017 г., че го е освободила.\nТова не бе взето на сериозно, особено след като няколко месеца по-рано се появи същата информация.\n\"Катибат Абу Бакр ас Седик\" заяви, че прилага закон за амнистията, обнародван през 2015 г. от парламента в източната част на страната, но според юристи той не може да се приложи в случая на Сейф ал Ислам.\n\n\nДепутатът Омар Гайс, който представлява Зинтан в либийския парламент, казва, че не е в състояние да потвърди или да отрече информацията за освобождаването му.\n\"Сейф ал Ислам е считан за укриващ се престъпник. И ако бъде арестуван, ще бъде отново съден\", добави той и уточни, че \"беглецът\" е преследван от либийските власти за различни деяния.\nСлужбата на главния прокурор в Триполи смята, че Сейф ал Ислам \"не може да подлежи на амнистия\", предвид престъпленията, за които е признат за виновен.\nАФП не можа да се свърже със службата на прокурора на Международния наказателен съд за коментар относно съдбата на Кадафи-син .\nВ последното си изявление по тази тема, през юни 2017 г., МНС заяви, че ще вземе \"необходимите мерки, за да разбере къде се намира Кадафи\".\nЗа това объркване допринасят и привържениците на бившия режим.\nНа 19 март човек, който твърди, че представлява Сейф ал Ислам, обяви от Тунис кандидатурата му за следващите президентски избори в Либия.\nНа следващия ден \"Катибат Абу Бакр ас Седик\" написа на страницата си във \"Фейсбук\", че се е \"свързала\" със Сейф ал Ислам, който е отрекъл да се е обръщал към някого с искане да говори от негово име.\nВ Зинтан обаче се говори, че тази въоръжена групировка е била разпусната преди близо година. АФП не можа да открие командира й Аджми Аатири. Бъркотията е пълна.\n                    ", "date": "2018.04.05", "title": "Тайният живот на Сейф ал Ислам"}
{"url": "http://www.monitor.bg/a/view/46075-%D0%93%D1%8A%D1%80%D1%86%D0%B8%D1%8F-%D1%85%D0%B2%D1%8A%D1%80%D0%BB%D1%8F-%D0%B2%D0%BE%D0%B9%D1%81%D0%BA%D0%B0-%D0%BF%D0%BE-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%A2%D1%83%D1%80%D1%86%D0%B8%D1%8F/", "text": "\n                    Гръцкият министър на отбраната Панос Каменос разпореди да бъдат изпратени допълнителни войски на островите в Егейско море и в граничните райони с Турция. Каменос заповяда в района на островите на река Марица да се разположат още 7000 войници. „Ако се опитат да оспорят и една педя от нашата територия, ние, обединените гърци, ще ги унищожим“, заяви министърът по време на военно обучение на остров Икария, съобщава „Грийк рипортър”.\n\nСпоред изданието, „Целият гръцки народ трябва да внимава, защото врагът непрекъснато провокира“. „Ние не се страхуваме, но няма да падаме на колене заради техните провокации, заплахи и обиди“, каза още Каменос, който е и лидер на дясната националистка партия „Независими гърци“.\n\nТази седмица комисията по отбрана в гръцкия парламент одобри в спешна процедура увеличаване на военните разходи с 1 млрд. евро, на фона на засилващото се напрежение с Турция. Сумата е предвидена за модернизация на 85 изтребителя F-16 и двете ескадрили Mirage-200, които са на въоръжение, както и за гръцкия флот.\n\nТурският министър по отношенията с ЕС Омер Челик веднага коментира изказванията на Каменос от Париж, където е на посещение, писаха гръцките сайтове. Според Челик Каменос си е загубил ума.\n\nМеждувременно премиерът Алексис Ципрас отново призова Турция „в знак на добра воля“ да освободи двамата гръцки войници, които бяха арестувани миналия месец, след като пресякоха турската граница в района на Марица. Той също така изрази загриженост, като подчерта „нарастващите провокации“ на Анкара. „В последно време тя засили провокациите и допринесе за ескалацията на ситуацията на всички фронтове“, каза Ципрас на правителствено заседание.\n\n \n                    ", "date": "2018.04.05", "title": "Гърция хвърля войска по границата с Турция"}
{"url": "http://www.monitor.bg/a/view/56574-%D0%9A%D0%B8%D0%BC-%D0%B3%D0%BE%D1%82%D0%BE%D0%B2-%D0%B7%D0%B0-%D1%88%D0%B5%D1%81%D1%82%D1%81%D1%82%D1%80%D0%B0%D0%BD%D0%BD%D0%B8-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8/", "text": "\n                    Севернокорейският лидер Ким Чен Ун е казал на китайския президент Си Цзинпин по време на преговорите в Пекин миналата седмица, че е съгласен да се върне към шестстранните преговори по ядрената и балистичната програма на Пхенян. Това съобщи днес японският вестник \"Никей\", цитиран от Ройтерс.\n\nЦитирайки няколко източници, свързани с Китай и Северна Корея, вестникът казва, че Ким и Си са се споразумели за подновяване на шестстранните преговори, водени последно през 2009 година.\n\nВ тях участват двете Кореи, САЩ, Русия, Япония и домакинът Китай. Според източниците е възможно Ким да съобщи през май на Доналд Тръмп готовността си за възобновяване на диалога, но въобще не е ясно дали това означава, че преговорите действително ще бъдат подновени.\n                    ", "date": "2018.04.05", "title": "Ким готов за шестстранни преговори"}
{"url": "http://www.monitor.bg/a/view/76228-%D0%9F%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D0%BD%D0%B0%D0%B4-100-%D1%81%D0%B8%D0%B3%D0%BD%D0%B0%D0%BB%D0%B0-%D0%B7%D0%B0-%D0%B8%D0%B7%D0%B1%D1%8F%D0%B3%D0%B0%D0%BB%D0%B8%D1%82%D0%B5-%D0%B7%D0%B0%D1%82%D0%B2%D0%BE%D1%80%D0%BD%D0%B8%D1%86%D0%B8/", "text": "\n                    \nИмаме над 100 сигнала за избягалите затворници, около 30 от тях са по-вероятни. Проверяваме всички. Това каза министърът на вътрешните работи Валентин Радев, коментирайки издирването на двамата избягали затворници от Централния Софийски затвор. „Издирваме всички, които са свързани с това”, обясни министър Радев, цитиран от \"Фокус\". Във връзка със задържането на сина на един от избягалите затворници, вътрешните министър коментира: „Разпитваме го. Той за сега не ни помага много. Продължаваме работа”.\n\nНа въпрос дали съществува вероятност бегълците да са напуснали страната, Радев отговори: „Много бързо заградихме, надявахме се още в София да ги хванем. Виждате колко са опитни. Те не са случайни. Много са опасни”. Той отказа да даде повече подробности, за да не се пречи на разследването и отново призова гражданите, ако имат информация, да сигнализират в най-близкия полицейски участък или тел. 112.\n\n                    ", "date": "2018.04.05", "title": "Проверяват над 100 сигнала за избягалите затворници "}
{"url": "http://www.monitor.bg/a/view/26341-%D0%9D%D0%B0%D0%BC%D0%B0%D0%BB%D1%8F%D0%B2%D0%B0%D1%82-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F%D1%82%D0%B0-%D0%B2-%D0%A1%D0%BE%D1%84%D0%B8%D1%8F/", "text": "Близо 4000 камери следят за нередности, най-много коли крадат в центъра\n                    \n\nПрестъпленията в София през миналата година са намаляли с 4% в сравнение с 2016г. Това обяви директорът на СДВР Ивайло Иванов. Той заедно с кмета на града Йорданка Фандъкова и ръководството на пожарната отчетоха пред Столичния общински съвет действията, които са предприели през 2017 г. за опазването на сигурността и обществения ред в столицата. От СДВР отчитат обаче, че разкриваемостта на всички престъпления спада с 14%. “Над 70% от престъплениеята в София заемат посегателствата против собствеността. Битовата пресъпност си остава доминиращата за изминалата годината и борбата срещу нея е приоритет”, заяви Иванов и допълни, че кражбите са най-често извършването престъпление в града.Столичната полиция регистрира спад на автокражбите. През 2017 г. са открадните 1249 коли, а през 2016 г. -1746. Най-много кражби на автомобили са станали в центъра на София, следват кварталите “Студентски град”, “Лозенец” и “Хиподрума”, заяви Иванов.През 2017 г. с 16,2% се увеличават престъпленията свързани производството и разпространяването на наркотици, но разкриваемостта там е над 70%, заяви Иванов. Той уточни, че най-обезпокоителното е, че спада възрастовата граница на лицата, които употребяват и разпространяват наркотици.От своя страна кметът на София Йорданка Фандъкова заяви, че на територията на града има над 2000 камери. Отделно 1756 камери следят случващото се в училищата и детските градини. През настоящата година от “Московска” 33 ще продължат да разширяват видеонаблюдението си. Предвидено е камери да бъдат инсталирани в 22 училища с над 300 деца, каза Фандъкова. По думите й на местата с видеонаблюдение се отчита 70% намаляване на престъпността.От общината са издали 1262 акта на автомобили превозващи хора с увреждания. 485 от тях са за злоупотреби с преверенциалните карти за паркиране на хора с увреждания.През миналата година в София са се провели 3640 масови мероприятия, от тях 990 за митинги и протести, а 2650 са културни, спортни и благотворителни прояви.Шефът на столичната пожарна Веселин Гетов обяви, че през 2017 г. са провели 2125 спасителни операции. Той отчета, че при 85% от случаите пожарните пристигат на мястото на инцидента до 10 минути след изпратения сигнал. През миналата година 13 души са загубили живота си при пожар, което с трима по-малко в сравнение с 2016 г.\n\n\n                    ", "date": "2018.04.05", "title": "Шефът на СДВР отчете: Намаляват престъпленията в София"}
{"url": "http://www.monitor.bg/a/view/79642-%D0%9F%D1%83%D1%81%D0%BD%D0%B0%D1%85%D0%B0-%D0%BE%D1%82-%D0%B0%D1%80%D0%B5%D1%81%D1%82%D0%B0-%D1%81%D0%B8%D0%BD%D0%B0-%D0%BD%D0%B0-%D0%9F%D0%B5%D0%BB%D0%BE%D0%B2/", "text": "\n                    \nСинът на избягалия от Централния софийски затвор Владимир Пелов е бил освободен от ареста, съобщи bTV. Младежът беше задържан вчера с мотив, че не сътрудничи на разследването. 20-годишният Владимир Стефанов беше задържан в Ботевград и по-късно преместен в София. Полицията проверяваше съпричастността му към бягството.   \n\n                    ", "date": "2018.04.05", "title": "Пуснаха от ареста сина на Пелов "}
{"url": "http://www.monitor.bg/a/view/54220-%D0%97%D0%B0%D0%B4%D1%8A%D1%80%D0%B6%D0%B0%D1%85%D0%B0-32%D0%B3%D0%BE%D0%B4%D0%B8%D1%88%D0%B5%D0%BD-%D0%BC%D1%8A%D0%B6-%D0%B7%D0%B0-%D0%B1%D0%BB%D1%83%D0%B4%D1%81%D1%82%D0%B2%D0%BE-%D1%81-%D0%BF%D0%BB%D0%B5%D0%BC%D0%B5%D0%BD%D0%BD%D0%B8%D1%87%D0%BA%D0%B0%D1%82%D0%B0-%D1%81%D0%B8/", "text": "\n                    \n \n\nЗадържаха 32-годишен мъж за блудствени действия с 9-годишната си племенничка, съобщиха от Прокуратурата. Под ръководството и надзора на Софийска районна прокуратура е образувано и се води досъдебно производство за това, че Петър М., на 3 април 2018 г., около 18.00 часа, в дома си, в София, е извършил блудствени действия с 9-годишната П.\n\nПредвид високата обществена опасност на деянието и извършителя, както и поради факта, че деянието е извършено в изпитателен срок на предходно негово осъждане, наблюдаващият прокурор е постановил задържането на М. за срок до 72 часа, като е разпоредено привеждането му в сградата на СРС на 6 април 2018 г. – за разглеждане на искане за вземане спрямо него на мярка за неотклонение „Задържане под стража“.\n\n \n                    ", "date": "2018.04.05", "title": "Задържаха 32-годишен мъж за блудство с племенничката си  "}
{"url": "http://www.monitor.bg/a/view/49552-%D0%98%D0%B7%D0%BF%D1%80%D0%B0%D1%89%D0%B0%D1%82-%D0%BF%D1%80%D0%B5%D0%B4-%D0%A2%D0%B5%D0%BC%D0%B8%D0%B4%D0%B0-%D0%B7%D0%B0-19%D0%B8-%D0%BF%D1%8A%D1%82-%D0%BA%D1%80%D0%B0%D0%B4%D0%B5%D1%86/", "text": "\n                    \nЗа 19-и път ще застане пред Темида в Казанлък 38-годишен местен жител, който е с постоянна мярка „задържане под стража“ от 5 април за поредна кражба на мобилен апарат от магазин. Сергей И. е задържан след сигнал от 5 февруари за изчезването на струващ 150 лв. апарат, собственост на 56-годишен търговец на дрехи.\n\nСлед като задигнал апарата мъжът пробвал да го продаде на свой познат-таксиметров шофьор, който му отказал, но впоследствие му услужил с личната си карта, за да бъде продаден в старозагорска заложна къща.\n\nПоловината от живота си казанлъчанинът е прекарал в затвора, показва справката за съдимост, за последно е напуснал килията на 4 август м.г., като поредната кражба е извършена в изпитателния срок за предсрочното му освобождаване.\n\nВ съответствие с разпоредбите на НК за това си престъпление може да влезе в затвора за срок от 2 до 10 години.\n\nЗапознати с битието на Сергей твърдят, че в момента ефективни присъди изтърпяват двамата му сина, а наскоро била задържана и една от трите му дъщери, които са непълнолетни. Цялото домочадие се препитавало с кражби, мъжът има един-единствен месец, в който е работел с договор.\n\n                    ", "date": "2018.04.05", "title": "Изпращат пред Темида за 19-и път крадец  "}
{"url": "http://www.monitor.bg/a/view/75050-%D0%9F%D1%80%D0%B5%D0%B4%D0%B8-%D0%B4%D0%B0-%D0%B8%D0%B7%D0%B1%D1%8F%D0%B3%D0%B0-%D0%9F%D0%B5%D0%BB%D0%BE%D0%B2-%D1%81%D0%B8-%D0%BF%D0%BE%D0%B8%D1%81%D0%BA%D0%B0%D0%BB-%D0%A2%D0%B5%D1%82%D1%80%D0%B8%D1%81-%D0%B0-%D0%9A%D0%BE%D0%BB%D0%B5%D0%B2-%D0%B1%D1%8A%D0%B7%D1%80%D0%BE%D0%B2%D0%B0%D1%80%D1%87%D0%B5/", "text": "Цецка Цачева: Има престъпна небрежност\n                    \n\nПреди бягството си от Софийския затвор Владимир Пелов и Радослав Колев са поискали пратка, с предварително заявени вещи. Първият си е поискал електронна игра Тертис, а Колев – бързоварче. Това обясни в кулоарите на НС правосъдният министър Цецка Цачева по повод скандалния случай с двамата бегълци, който въоръжени преодоляха охраната в столичния затвор. Повод за коментара й бе въпрос дали двамата са имали свиждане и имали възможност оръжията да са внесени отвън, с някоя от пратките.\n\n„Бягството се случва след момент на предаване на вещи, които са били предварително заявени. Личен контакт с посетители за свиждане не е осъществяван към този момент. Пратката е получена от служители на затвора, които след като са я прегледали и са я предоставили на двете лица”, обясни Цачева. Тя обаче не пожела да каже кои са тези служители на затвора. Министърът обясни, че към този момента не може да каже дали оръжията са внесени отвън или пък затворниците са получили помощ от вътрешен човек.\n\nЦачева потвърди, че е поискала оставките на директора на Главна Дирекция „Изпълнение на наказанията” и шефа на Софийскя затвор по предложение на премиера Бойко Борисов. От думите й стана ясно, че тя вчера лично е посетила столичния затвор, за да се запознае на място със ситуацията, като дори е успяла да гледа записите от камерите в мястото за лишаване от свобода.\n\n„Има престъпна небрежност по отношения на изпълнение на задължения”, каза Цачева и увери, че щяла да поиска двете оставки дори и без настояването на премиера за тях. Тя обаче отказа да заяви дали ще има други оставки, като обясни, че комисията в затвора, която проверява казуса, трябва да приключи работа на 12 април. За нея е необяснимо как при всички вътрешни правила, инструкции и заповеди двамата бегълци са се оказали въоръжени, особено Пелов, който е бил с пистолет.\n\nЦачева припомни, че спрямо Пелов е имало сигнал, че обмисля бягство. Дотогава той е полагал неплатен труд в метален цех, но след това е спрян от работа. Надзирателите са били специално инструктирани., предвид психопортрета му – опасен, готов да не изпълнява вътрешни правила и склонен на конфликти с други затворници. „Всички е било предвидено, но резултатът е плачевен”, заяви Цачева. Тя даде да се разбере, че проблемът с „пробойните” е заради огромното текучество на кадри в затворите. Миналата година незаетите места са били 460, но след спешни конкурси те са намалели на 200. Въпреки това текучеството е голяма, а много от хората напускат след 1 или 2 месеца. Според нея решението е комплексно  - финансови средства, които вече били отпуснати, човешкия фактор, изпълнението на всички правила.\n\nЦачева обясни още, че  поръчала на новия временен шеф на ГД „Изпълнение на наказанията” Васил Миладинов, заедно с новия директор на затвора, в най-кратък срок да дадат информация какво още е нужно – кадри, охранителна техника, преградни съоръжения или друго. Цачева се надява на тяхната добра експертиза, тъй като двамата са от системата на ГД „Охрана”.\n\nПо думите и положението с условията за полагане на труд е „много тежко”. Само служителят на пост номер 1, който се намира на входа до бариерата, е въоръжен. Съгласно всички правила всички други служители на постове из затвора нямат право никакви помощни средства, обясни тя. Разговорите със синдикатите на надзирателите за скока на заплатите ще продължат след Великден.\n\n\n\n \n                    ", "date": "2018.04.05", "title": "Преди да избяга Пелов си поискал „Тетрис”, а Колев – бъзроварче"}
{"url": "http://www.monitor.bg/a/view/65736-%D0%A8%D0%BE%D1%84%D1%8C%D0%BE%D1%80-%D0%BD%D0%B0-%D0%BB%D0%B5%D0%BA%D0%B0-%D0%BA%D0%BE%D0%BB%D0%B0-%D1%83%D0%B4%D0%B0%D1%80%D0%B8-%D1%80%D0%BE%D0%BA%D0%B5%D1%80-%D0%B8-%D0%B8%D0%B7%D0%B1%D1%8F%D0%B3%D0%B0/", "text": "\n                    Шофьор на лека кола удари моторист на едно от кръстовищата в Пловдив и избяга. От полицията издирват виновния водач, съобщиха оттам.\n\nПътното произшествие станало около 1,20 часа през нощта в четвъртък на кръстовището между бул. „Цар Борис Трети Обединител” и ул. „Св. Петка”. Шофьорът на леката кола правил обратен завой, но явно не се огледал добре и отнел предимството на насрещно движещ се мотоциклет „Ямаха”. След като блъснал моториста виновникът не спрял и избягал от катастрофата. В болница за наблюдение са настанени  41-годишният моторист и негова спътничка. Алкохолната проба на мъжа е отрицателна. Служители на сектор „Пътна полиция“ са предприели действия за установяване самоличността на другия участник в произшествието. По случая е образувано досъдебно производство, съобщиха от полицията в Пловдив.\n                    ", "date": "2018.04.05", "title": "Шофьор на лека кола удари рокер и избяга"}
{"url": "http://www.monitor.bg/a/view/39436-%D0%A8%D0%BE%D1%84%D1%8C%D0%BE%D1%80-%D0%BF%D0%BE%D0%B4%D0%BE%D0%B1%D1%80%D0%B8-%D1%80%D0%B5%D0%BA%D0%BE%D1%80%D0%B4%D0%B0-%D1%81%D0%B8-%D0%B7%D0%B0-%D0%B3%D0%BB%D0%BE%D0%B1%D0%B8-%D1%81%D0%BF%D0%B8%D0%BF%D0%B0%D1%85%D0%B0-%D0%B3%D0%BE-%D0%B7%D0%B0-43%D1%82%D0%B8-%D0%BF%D1%8A%D1%82/", "text": "\n                    Легендата на пътните джигити в Шуменско Бахтияр Исуф е бил спипан за 43-ти път в нарушение от служители на КАТ и е предаден за пореден път на съда, съобщи инспектор Веселин Георгиев от \"Пътна полиция\" в Шумен.\n\nНа 29 март полицаи от Нови пазар спрели край града \"Ауди А4\". Зад волана бил 48-годишният Бахтияр. Оказало се, че шофьорът кара по време, в което е лишен от правото на управление като наказание за предишно нарушение. С книжката се разделил, след като си изгубил всичките контролни точки.\n\nБахтияр И. е един от най-редовните участници в нарушаването на Закона за движение по пътищата в Шуменска област и не минават няколко месеца да не се чуе за него. Кола кара от 2003 година, книжка има от 2008, а само за последните 11 години има 43 акта за различни нарушения, най-пресните два са от миналата седмица. В момента има актуални влезли в сила 33 наказателни постановления за общо 10 160 лева, а извън тях му се водят и две глоби по фиш за по 30 лева. Шофьорът от Царев брод обаче не е платил нито лев по тях, а в миналото е платил само един акт за 60 лева, после спрял да се тревожи за плащанията към КАТ.\n\nСамо през 2016 на джигита от Царев брод са му написали 13 акта, като девет от тях са за алкохол. Тогава работата стигнала до съд. Бахтияр обаче решил да не ходи пеш до Районния съд в Нови пазар и пак се качил в колата без книжка. Спипали го на път за съда, оказало се, че е и пиян. Поредната изцепка му донесла 3 месеца затвор ефективно, излежал си ги, но не спрял да джитка с колата без книжка.\n\n \n                    ", "date": "2018.04.05", "title": "Шофьор подобри рекорда си за глоби, спипаха го за 43-ти път "}
{"url": "http://www.monitor.bg/a/view/22607-%D0%9A%D0%BE%D0%BB%D0%B0-%D1%83%D0%B1%D0%B8-%D0%B6%D0%B5%D0%BD%D0%B0-%D0%BD%D0%B0-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%B5%D0%BD-%D0%BF%D1%8A%D1%82/", "text": "\n                    48-годишна жена загина на място след като беше блъсната от кола на международния път Русе – Стара Загора, край Полски Тръмбеш. Инцидентът станал на 4 април късно вечерта. Жената пресичала тъмния път, когато внезапно върху нея връхлетял автомобил „Фолксваген”, управляван от 34-годишния М.М. от съседното село Петко Каравелово. За нещастие ударът се оказал смъртоносен.\n\nРокер пък бере душа в болница след като се заби челно в автобус на изхода на Велико Търново, близо да разклона за град Дебелец. Пътниците в автобуса не са пострадалии са се отървали само със силна уплаха. Мотористът обаче лежи в реанимация с опасност за живота.\n                    ", "date": "2018.04.05", "title": "Кола уби жена на международен път"}
{"url": "http://www.monitor.bg/a/view/3299-7-%D0%B4%D0%BE%D1%81%D1%8A%D0%B4e%D0%B1%D0%BD%D0%B8-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%B0-%D0%B7%D0%B0-%D0%BD%D0%B0%D1%81%D0%B8%D0%BB%D0%B8%D0%B5-%D0%BD%D0%B0%D0%B4-%D0%B6%D0%B8%D0%B2%D0%BE%D1%82%D0%BD%D0%B8-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                    \n7 досъдебни производства за насилие и жестокост над животни са образувани във Варна от началото на тази година, съобщиха от ОД на МВР-Варна, където работи специализирано звено „Зоополиция“. Данните от статистиката сочат, че през миналата година образуваните такива досъдебни производства са общо 22. Това са инциденти, при които след сигнали и извършените по тях проверки, са установени данни за извършено престъпление. След доклад в прокуратурата е образувано и досъдебно производство по разследване на тези случаи.\n\nПрез годината се работи и по други сигнали, при които обаче не са установени престъпления. Във всяко Районно управление на ОД на МВР-Варна има по няколко полицейски служители, които работят по случаите на престъпления срещу животни. Сигнали за човешка жестокост срещу четириноги могат да се подават на телефон 112 и на директните телефони на районните полицейски управления, както и на електронната поща .\n\nСпоред данни от полицията, около 200 са регистрианите случая на престъпления срещу животни в страната за 2016 година, като за миналата година има ръст от 30 %. Варна е един от градовете сред челниците по прояви на човешка жестокост към животните. Някои от случаите бяха разказани от нас и показани по националните телевизии. В резултат на това, вече има няколко ефективни присъди, а други са отнесли парични глоби до 1000 лева и условни присъди. Най-пресният случай, по който разследващите във Варна работят, е умишленото опожаряване през последната седмица на февруари на приют за кучета. Две от животните тогава изгоряха в колибите си, други две бяха настанени във ветеринарна клиника в тежко състояние. Районната прокуратура води по този случай разследване за умишлен палеж и жестокост към животни.\n\n                    ", "date": "2018.04.05", "title": "7 досъдeбни производства за насилие над животни във Варна  "}
{"url": "http://www.monitor.bg/a/view/78716-%D0%9E%D1%81%D1%82%D0%B0%D0%B2%D0%B8%D1%85%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D0%BE%D0%B1%D0%B2%D0%BD%D1%8F%D0%B5%D0%BC%D0%B8%D1%82%D0%B5-%D0%B7%D0%B0-%D0%BE%D0%B1%D0%B8%D1%80%D0%B0-%D0%BD%D0%B0-%D0%B8%D0%BD%D0%BA%D0%B0%D1%81%D0%BE%D1%82%D0%BE-%D0%B2-%D0%9F%D0%BB%D0%B5%D0%B2%D0%B5%D0%BD/", "text": "\n                    Апелативният съд във Велико Търново остави в ареста обвиняемите за грабежа на инкасото в Плевен. Трима от четиримата задържани: Мирослав Я., Десислав А. и Николай С., обжалваха наложените им най-тежки мерки за неотклонение „задържане под стража”. Четвъртият, Асен М. не е подал в законовия срок молба за обжалване.\n\nВ съдебната зала обаче тримата не се явиха, а присъстваха само техните адвокати, които поискаха измяна на мерките на подзащитните им в по-леки. Според апелативните съдии обаче, по отношение на тримата обжалващи, са налице предпоставките по чл. 63 от НПК за вземане на на-тежката мярка за неотконение: обвинение за извършено тежко криминална престъпление, опасност за укриване, бягство или извършване и на друго пресъпление. Поради това и подадените въззивни жалби са оставени без уважение. Определенията на ВТАС са окончателни и не подлежат на по-нататъшно обжалване.\n\nЧетиримата задържани са обвинени в това, че на 28 март в съучастие помежду си са нападнали брониран автомобил на частна охранителна фирма, превозващ инкасо, и със сила и заплаха са отнели чужди движими вещи, 200 хил. лв., като извършеният грабеж е в големи размери. Предвиденото наказание за извършеното престъпление е лишаване от свобода от 5 до 15 години и конфискация на до една трета от имуществото.\n\n \n\n \n\n \n\n \n\n \n\n \n\n \n\n \n\n \n                    ", "date": "2018.04.05", "title": "Оставиха в ареста обвняемите за обира на инкасото в Плевен"}
{"url": "http://www.monitor.bg/a/view/45768-37%D0%B3%D0%BE%D0%B4%D0%B8%D1%88%D0%B5%D0%BD-%D0%BA%D1%80%D0%B0%D0%B4%D0%B5%D1%86-%D1%80%D0%B0%D0%B7%D0%B8%D0%B3%D1%80%D0%B0%D0%B2%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D0%B8-%D0%BC%D0%B5%D0%B4%D0%B8%D1%86%D0%B8/", "text": "\n                    \n\n37-годишният Георги Делчев от Сандански е готов за главна роля в нова версия на филма „Опасен чар“, в който да играе себе си. Преди няколко дни той пътувал във влака София-Кулата, омагьосал с компанията си млада жена и в един момент използвал нейната разсеяност и откраднал незабелязано дамската й чанта. В нея имало пари, телефон и документи. Дамата забелязала липсата и веднага сигнализирала на началник влака. На жп гара Дупница полиция посрещнала пътническия влак и започнал щателен обиск купе по купе. Когато полицаите наближили „артистът“ изведнъж пребледнял и симулирал припадък, като се строполил в коридора на влака. Наложило се да бъде извикана линейка и спешните медици установили повишено кръвно налягане – пулсът му тупкал 120 удара в минута. Бил транспортиран в дупнишката болница и когато лекарите го оставили за минута сам в болничната стая Георги Делчев преджобил дрехите и на съседа си по легло, който бил излязъл до тоалетна.\n\nУстановявайки липсата на парите си човекът веднага сигнализирал и дошлите полицаи открили доста пари в клетия „пациент“ Георги Делчев, на който кръвното му вече било в нормални граници. С белезници на ръце полицаите го отвели в арестантска килия, където дълго време ще трябва да се „възстановява“.\n\n\n                    ", "date": "2018.04.05", "title": "37-годишен крадец разиграва полиция и медици"}
{"url": "http://www.monitor.bg/a/view/85470-%D0%A2%D0%B8%D1%80-%D0%B1%D0%BB%D1%8A%D1%81%D0%BD%D0%B0-%D0%B2%D0%B5%D0%BB%D0%BE%D1%81%D0%B8%D0%BF%D0%B5%D0%B4%D0%B8%D1%81%D1%82-%D0%BD%D0%B0-%D0%B1%D1%83%D0%BB-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D0%A0%D1%83%D1%81%D0%B5/", "text": "\n                    \nТежкотоварен камион блъсна велосипедист на международния булевард „България“ в Русе. Възрастният мъж се е опитал да пресече забранения за пешеходци натоварен път, бутайки колелото си.\n\nИнцидентът е станал малко след 13,00 часа. Тежкотоварният камион „Мерцедес“, управляван от 54-годишен водач, се движел в посока от Дунав мост към изхода на града за София. 63-годишният велосипедист не преценил добре разстоянието и пресякъл пътното платно.\n\nЕкип на Спешна помощ е откарал пострадалия велосипедист в УМБАЛ „Канев“. Лекарите установили, че мъжът има множество фрактури.\n\nСлед катастрофата движението по булеварда бе затруднено. Движението на тежкотоварните камиони бе временно спряно. Пропускаха се само леките автомобили.\n\n                    ", "date": "2018.04.05", "title": "Тир блъсна велосипедист  на бул. „България“ в Русе"}
{"url": "http://www.monitor.bg/a/view/71786-%D0%9D%D0%B5%D0%BF%D1%8A%D0%BB%D0%BD%D0%BE%D0%BB%D0%B5%D1%82%D0%B5%D0%BD-%D0%B1%D0%B5%D0%B7-%D0%BA%D0%BD%D0%B8%D0%B6%D0%BA%D0%B0-%D0%BE%D0%BF%D0%B8%D1%82%D0%B0-%D0%B4%D0%B0-%D0%B8%D0%B7%D0%B1%D1%83%D1%82%D0%B0-%D0%BE%D1%82-%D0%BF%D1%8A%D1%82%D1%8F-%D0%BF%D0%B0%D1%82%D1%80%D1%83%D0%BB%D0%BA%D0%B0/", "text": "\n                    Непълнолетен без книжка се опита да избута от пътя патрулката, която го преследвала, след като нарушителят не спрял за проверка, съобщиха от ОД на МВР-Варна.\n\nЕкшънът се разиграл на 3 април, около 23,15 часа, когато на ул. „Съединение“ в Бяла, полицейски патрул предприел действия за проверка на лек автомобил „Фиат“. Униформените подали светлинен и звуков сигнал, но водачът не се съобразил с полицейското разпореждане и продължил да се движи. Служителите на ОД на МВР – Варна предприели преследване на автомобила, като се опитвали да го забавят и спрат. Нарушителят обаче отново продължил, като се опитал да избута преследващия го полицейски автомобил от пътя, като му нанася материални щети. Направени са още няколко опита нарушителя да бъде спрян и в гориста местност до село Рудник, действията на полицейските служители дават резултат. При последвалата проверка е установено, че водачът на превозното средство е непълнолетно момче от същото село, което няма правоспособност. В автомобила с него пътували още три непълнолетни момчета – две от Рудник и едно от Бяла. Четиримата са задържани за срок до 24 часа, като след разпит са предадени на родителите им. По случая е образувано досъдебно производство, като материалите са докладвани на прокурор от Районна прокуратура – Варна.\n\n \n\n \n\n \n                    ", "date": "2018.04.05", "title": "Непълнолетен без книжка опита да избута от пътя патрулка "}
{"url": "http://www.monitor.bg/a/view/57772-%D0%94%D0%BE-1-%D0%BE%D0%BA%D1%82%D0%BE%D0%BC%D0%B2%D1%80%D0%B8-%D0%BF%D0%B8%D1%88%D0%B0%D1%82-%D0%B4%D0%BE%D0%BA%D0%BB%D0%B0%D0%B4-%D0%B7%D0%B0-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5%D1%82%D0%BE-%D0%BD%D0%B0-%D1%82%D0%BE%D0%BF%D0%BB%D0%BE%D1%84%D0%B8%D0%BA%D0%B0%D1%86%D0%B8%D0%B8%D1%82/", "text": "\n                    \nВ срок до  1 октомври министърът на енергетиката Теменужка Петкова трябва да представи в парламента доклад за техническото състояние на топлофикациите. Това решиха днес депутатите по време на парламентарния контрол след дискусията за държавната политика в  сферата топлоснабдяването. В подкрепа на текста гласуваха 167 души. Въздържали се и против предложението нямаше.\nПървоначално депутатите от БСП поискаха в решението да бъде записан много по-къс срок от само 2 месеца. Преди гласуването обаче червеният народен избраник Таско Ерменков предложи той да бъде удължен до началото на отоплителния сезон. В изказването си той акцентира на факта, че топлоснабдяването е колективна услуга.\nОт името на вносителите на решението депутатът Любомир Бонев посочи необходимостта от реформи в сектора. Той подчерта, че голяма част от топлофикационните дружества нямат възможност да инвестират средства за модернизация на производството на топлоенергия и на преносната си мрежа. Бонев посочи за пример авариите в Перник през изминалата зима. „Само за 2 месеца – януари и февруари проверката на министерството на енергетиката показа 17 аварии там”, припомни той. „По време на една от най-големите близо 30 хиляди души останаха без отопление за две седмици. Останалите повреди са били са отстранявани в периода за 48 часа. В крайна сметка Защитата на потребителите обаче ограничена и няма кой да отговори на техните искания”, добави депутатът.\nВ изказването си  по време на дискусията министърът на енергетиката Теменужка Петкова припомни, от всички 12 топлофикации в страната 11 са частни. Само една от дружествата досега не се е възползвала от получаването на безплатни квоти за парникови емисии. „В периода 2013-2017 г. те са получили такива квоти за над 3 млн. лв. За това време те са инвестирали направили инвестиции за 67 млн. лв.”, добави министърът.\n\n                    ", "date": "2018.04.05", "title": "До 1 октомври пишат доклад за състоянието на топлофикациите"}
{"url": "http://www.monitor.bg/a/view/66189-%D0%9E%D1%82%D0%BA%D1%80%D0%B8%D1%85%D0%B0-%D0%BE%D0%B3%D0%BD%D0%B8%D1%89%D0%B5-%D0%BD%D0%B0-%D0%BF%D1%82%D0%B8%D1%87%D0%B8-%D0%B3%D1%80%D0%B8%D0%BF-%D0%B2%D1%8A%D0%B2-%D1%84%D0%B5%D1%80%D0%BC%D0%B0-%D0%B7%D0%B0-%D0%BF%D0%B0%D1%82%D0%B8%D1%86%D0%B8-%D0%B2-%D0%AF%D0%BC%D0%B1%D0%BE%D0%BB%D1%81%D0%BA%D0%BE/", "text": "\n                    \nНа 4 април 2018 г. е потвърдено ново огнище на високопатогенна инфлуенца A по птиците тип H5N8 в животновъден обект за отглеждане на патици, намиращ се село Зимница, община Стралджа, област Ямбол. Това съобщиха от Министерството на земеделието, храните и горите. Незабавно са предприети всички мерки за ликвидиране на огнището съгласно Плана за спешни мерки при констатиране на огнище на Инфлуенца А при птици. Очаква се действията по унищожаването на всички птици в засегнатия животновъден обект да приключат още днес. Обособена е 3-километрова предпазна зона и 10-километрова наблюдавана зона около животновъдния обект, като са наложени забрана за търговията и придвижването на домашни, диви и други птици и яйца за разплод, организиране на панаири, пазари, изложби и други струпвания на домашни или други птици.\n\n                    ", "date": "2018.04.05", "title": "Откриха огнище на птичи грип във ферма за патици в Ямболско"}
{"url": "http://www.monitor.bg/a/view/77542-%D0%91%D0%9D%D0%91-%D1%81-%D0%BD%D0%BE%D0%B2%D0%B8-%D1%82%D0%B0%D0%BA%D1%81%D0%B8-%D0%B7%D0%B0-%D0%BF%D1%80%D0%B8%D0%B5%D0%BC%D0%B0%D0%BD%D0%B5-%D0%BD%D0%B0-%D0%B1%D0%B0%D0%BD%D0%BA%D0%BD%D0%BE%D1%82%D0%B8-%D0%B8-%D0%BC%D0%BE%D0%BD%D0%B5%D1%82%D0%B8/", "text": "Сменяме банкноти до хилядарка без допълнителна такса\n                    \n\n Българската народна банка (БНБ) вече ще ни уедрява безплатно стотинки до 200 лева. Досега централната банка е давала банкноти срещу стотинки без да взима такса, ако монетите са били до стотарка. Това сочи новата тарифа за таксите, които БНБ ще събира за обслужване на клиенти с банкноти и монети от 10 април, съобщи пресцентърът на банковия регулатор. Досегашният ценоразпис беше в сила от 7 декември 2015 г.Банката ще ни взима и 1,3% такса, ако дадем монети разделени по номинал на стойност над 200 лева, но не по-малко от 1 лев. В момента допълнително плащаме, ако събраните стотинки в касичката, които искаме да обърнем, надхвърлят 100 лева.Както „Монитор“ писа, през 2016 г. българите са обменили колосалната сума от близо 24 милиона лева - 23 965 606 лева, т.е. от жълти стотинки в банкноти, така и от банкноти в монети.Общият брой на обслужените клиенти пък е 31 317. Това означава, че всеки един от тях е обменил средно по 765,26 лева. Ако обаче разделим сумата на дванадесет месеца, излиза, че месечно разменяме приблизително по 2 млн. лева.Ако пък сме решили, че искаме да разменим книжни пари за монети, както правят повечето от търговците, за да имат стотинки за връщане, ще бъдем освободени от такса, ако сумата е до хилядарка. За суми над 1000 лева, таксата е 0,3 на сто върху разликата, но не по-малко от 50 стотинки.Когато парите не са разделени по купюри таксата на БНБ е 0,5% върху цялата сума, но не по-малко от 1 лев.Няма да бъдем таксувани, ако искаме да заменим евробанкноти с равностойност до 1000 лева. Но ако европейската валута надхвърля хилядарка, то ще трябва да платим 0,5 на сто върху разликата над 1000 лева, но не по-малко от 5 лева.На касите на Централната банка и в касовия център можем да заменим и повредени пари, които по някаква случайност са попаднали в ръцете ни или ние без да искаме сме надраскали или скъсали. За подобна услуга от БНБ няма да ни вземат такса.Според последно изнесените данни от централния трезор към края на миналата година парите в обращение у нас достигат 15,7 млрд. лева. Банкнотите са на стойност 15,3 млрд. лева, а стотинките – 362 хил. лв.\n\n\n                    ", "date": "2018.04.05", "title": "Уедряват ни безплатно стотинки до 200 лева (ОБНОВЕНА)"}
{"url": "http://www.monitor.bg/a/view/78106-%D0%9C%D0%B0%D0%B3%D0%B0%D0%B7%D0%B8%D0%BD%D0%B8%D1%82%D0%B5-%D0%BD%D0%B0-%D0%9C%D1%82%D0%B5%D0%BB-%D1%89%D0%B5-%D1%80%D0%B0%D0%B1%D0%BE%D1%82%D1%8F%D1%82-%D0%B2-%D1%83%D0%B4%D0%BE%D0%B1%D1%81%D1%82%D0%B2%D0%BE-%D0%BD%D0%B0-%D0%BA%D0%BB%D0%B8%D0%B5%D0%BD%D1%82%D0%B8%D1%82%D0%B5-%D0%B8-%D0%BF%D0%BE-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5/", "text": "\n                    По време на предстоящите великденски празници магазините на Мтел в страната ще работят в удобство на своите клиенти, съобщиха от телекома.\n\nМагазините в търговските центрове и моловете ще работят със стандартно работно време на 6 и 9 април, а на 7 април ще бъдат отворени спрямо установеното работно време на обектите. Останалите магазини на телекома извън търговските центрове, ще бъдат отворени за потребители между 10 и 17 часа, като половината от тях ще работят на 6-и, а останалите на 9-и април. Подробна информация за работния график на търговските обекти може да се получи на *88 и в секцията Мтел магазини на сайта на телекома. Единственият почивен ден за магазините ще бъде 8 април, неделя.\n\nПотребителите ще могат да заплащат своите сметки по всяко време с приложението Моят Мтел. Също така те ще могат да се възползват от разнообразни мобилни и фиксирани услуги, продукти, аксесоари и промоционални предложения от телекома денонощно на mtel.bg.\n                    ", "date": "2018.04.05", "title": "Магазините на Мтел ще работят в удобство на клиентите и по празниците"}
{"url": "http://www.monitor.bg/a/view/15871-kaufland-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D1%82%D0%B2%D0%B0%D1%80%D0%B8-%D0%BF%D1%8A%D1%80%D0%B2%D0%B8%D1%8F-%D1%81%D0%B8-%D0%BE%D0%B1%D0%BD%D0%BE%D0%B2%D0%B5%D0%BD-%D1%85%D0%B8%D0%BF%D0%B5%D1%80%D0%BC%D0%B0%D1%80%D0%BA%D0%B5%D1%82-%D0%B7%D0%B0-2018-%D0%B3/", "text": "\n                    \"Kaufland България\" отвори вратите на първия за тази година модернизиран хипермаркет в столичния кв. Дружба с близо 3800 кв. м. търговска площ и близо 7000 кв. м обширни паркинг места. Компанията инвестира над 7 млн. лв. в обновяването на обекта, като част от дългосрочната стратегия за модернизиране на бизнеса със засилен фокус върху потребителите и тяхното качествено, лесно и удобно пазаруване. Крайната цел е една: да превърне пазаруването в приятно изживяване, като създаде максимален комфорт от паркинга до информационния пункт и касата. С мисъл за ценното време на клиента, Kaufland осигурява всичко необходимо на едно място, поднесено по лесен и удобен начин.\n\nИнтериорната концепция е разработена с цел удобство за всички типове потребителско търсене. От седмично пазаруване през всекидневно обновяване на свежата трапеза и домакинство. А за клиентите с динамично ежедневие Kaufland предлага пресни плодове и зеленчуци, салати, прясно изпечени тестени изделия и свежи предложения от новата витрина „To Go“. Новата концепция на Kaufland е създадена с мисъл за три взаимосвързани елемента: промените осигуряват максимален комфорт за клиента, околната среда и екипа в магазина.\n\nОбновеният филиал предалага над 400 артикула повече в сравнение с богатството в асортимента преди обновяването на обекта. За улеснението на клиентите, ориентирани към вегетарианската, веганска и био храна, храните са изнесени непосредствено до секцията за плодове и зеленчуци, в близост до входа на хипермаркета.\n\nПаркоместата също са разширени и вече са с размери 2.70 м, а в допълнение са направени и паркоместа за майки с колички.\n                    ", "date": "2018.04.05", "title": "\"Kaufland България\" отвори първия си обновен хипермаркет за 2018 г."}
{"url": "http://www.monitor.bg/a/view/82727-%D0%92%D1%81%D0%B5%D0%BA%D0%B8-%D0%BF%D0%B5%D1%82%D0%B8-%D0%B3%D0%BE%D1%82%D0%BE%D0%B2-%D0%B4%D0%B0-%D0%BF%D0%BB%D0%B0%D1%82%D0%B8-%D0%B4%D0%BE-25-%D0%BE%D1%82-%D0%BF%D0%B0%D1%80%D0%B8%D1%82%D0%B5-%D0%B7%D0%B0-%D1%81%D0%B0%D0%BD%D0%B8%D1%80%D0%B0%D0%BD%D0%B5%D1%82%D0%BE/", "text": "Голяма част от кооперациите събират само по петарка на човек за фонда за ремонти\n                    Всеки пети е готов да задели за енергийна ефективност на жилището си до 25% от разходите, други около една десета могат да заделят между 26 и 50%. Това сочи социологическо проучване на „Екзакта“, съобщиха от регионалното министерство.\n\nЕдва 1,5% от анкетираните изразяват готовност да финансират между 51 и 99%. Други почти 9 на сто обаче са готови да поемат инвестицията изцяло, а 0,4% - на база дела си в собствеността на блока.\n\nВ реално изражение - 13,5% от хората заявяват, че\n\n\n\n7,5% - между 501 и 1000 лв., 8,3% - между 1001 и 2000 лв., за изпълнение на мерки за енергийна ефективност в жилищата им. Отново е голяма групата на тези, които не могат да посочат конкретна сума и смятат, че разходите за саниране не са по джоба им. Такива са 56,3% от участниците в проучването. Анкетата, проведена сред 1500 българи в 98 населени места сочи, че общо 40,6% от българите имат нагласата да платят определен процент от санирането сами.\n\nДанните от анкетата показват още, че в многофамилните жилища за поддръжка на сградите се събират\n\n\n\nТакъв е вариантът при 35,3% от участниците в изследването, като най-масовата месечна вноска е в размер на 5 лв. за член от домакинство. Други 33,5% казват, че при нужда от ремонти се събират допълнителни средства, а в сградите, обитавани от 11,9% от анкетираните е създаден специален фонд за поддръжка на общите части.\n\nПо данни на МРРБ към 4 април 2018 г. по Националната програма за енергийна ефективност са въведени в експлоатация 1129 санирани сгради, а в процес на строителство са 439. Според действащите правила стойността на цялата инвестиция се поема от държавата. Обмисля се обаче на следващ етап от програмата\n\n\n\nпредвид определения в законодателството ангажимент за собствениците да поддържат имуществото си в добро техническо състояние за тях и за околните.\n\nСпоред данните на строителното министерство в края на миналата година е започнало санирането по 98,5% от всички 2022 сгради със сключени договори за целево финансиране по програмата. Предвижда се през 2018 г. да бъдат обновени още 51 010 жилища в общо 712 сгради, от което се очаква да се възползват 109 хил. души. Според данните, последните одобрени за реновиране сгради се очаква да бъдат завършени в края на 2019 г.\n\n \n                    ", "date": "2018.04.05", "title": "Всеки пети готов да плати до 25% от парите за санирането"}
{"url": "http://www.monitor.bg/a/view/51094-%D0%91%D0%BB%D0%B8%D0%B7%D0%BE-8000-%D0%B1%D1%8A%D0%BB%D0%B3%D0%B0%D1%80%D0%B8-%D0%B7%D0%B0%D1%80%D1%8F%D0%B7%D0%B0%D0%BB%D0%B8-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82%D0%B0/", "text": "\n                    \nБлизо 8 хиляди млади българи или около 3,4 на сто от всички български студенти, са напуснали по различни причини висшето си образование през 2016 г. Това сочат данни от анализ на Евростат за младите европейци, напуснали следването си през въпросния период, предаде БТА.\n\nКато основна причина за напускане на системата на висшето образование, според европейската статистика, се отчита незаинтересоваността на младежите да учат, както и желанието им да работят - около 25% или всеки четвърти прекъснал висшето си образование, както у нас, така и в ЕС.\n\nСпоред данни на НСИ за въпросния период, у нас в системата на висшето образование са се обучавали общо около 231 хиляди души, като от тях 31 хиляди са били в частни висши училища. През 2016 г. са завършили различни степени на висшето си образование 60 383 души, от които 23 хиляди мъже и над 37 хиляди жени. Най-много от завършилите са били със степен \"бакалавър\" - близо 31 хиляди души, следвани от магистрите - 26 хиляди, професионалните бакалаври - 2 400 и докторантите - над 1 400 души.\n\nНапусналите младежи в частните висши училища през 2016 г. са били около 3 хиляди, а останалите 5 хиляди са напуснали системата на държавните висши училища.\n\nНай-предпочитаните специалности у нас са били в областта на здравеопазването - близо 27 на сто от всички студенти, следвани от стопанските науки и администрацията - 18% и право - 12%. Най-нисък е бил делът на студентите, обучаващи се в специалност журналистика - 0,4 на сто, природни науки - 0,3 на сто и математика - 0,1 на сто.\n\nНад 3 милиона младежи в ЕС са били в университет или в колежа, но са преустановили обучението си в даден момент, показва проучването на Евростат. Почти 30 милиона млади хора в ЕС, обаче са завършили висшето си образование през същия период, отчита европейската статистика.  \n\nВсеки четвърти млад европеец, напуснал висшето си образование, посочва като причина за това желанието си да започне работа, за сметка на следването. Други 22% от напускащите системата на висшето образование посочват незаинтересованост от следването. Около 18% споделят, че имат съществени затруднения при обучението си, а около 17 на сто напускат по семейни или финансови причини, отчита Евростат. Като брой най-висок е делът на напускащите системата на висшето образование във Франция - близо 1,2 милиона души. Следват - Италия с 523 хиляди, Великобритания - 404 хиляди, Полша - 200 хиляди, Германия - 165 хиляди и др. В съседна Гърция са напуснали висшето си образование около 15 хиляди души, в Румъния - около 8 хиляди, а в Турция - 575 хиляди, отчита Евростат. Най-малко са напусналите системата на висшето образование в Исландия - едва около 4 хиляди души.\n\n                    ", "date": "2018.04.05", "title": "Близо 8000 българи зарязали университета "}
{"url": "http://www.monitor.bg/a/view/6583-300-000-%D0%B1%D1%8A%D0%BB%D0%B3%D0%B0%D1%80%D0%B8-%D1%82%D1%80%D1%8A%D0%B3%D0%B2%D0%B0%D1%82-%D0%BD%D0%B0-%D0%BF%D1%8A%D1%82-%D1%81%D0%BF%D0%B8%D1%80%D0%B0%D1%82-%D1%82%D0%B8%D1%80%D0%BE%D0%B2%D0%B5%D1%82%D0%B5/", "text": "\n                    \nВ последния работен ден преди Великден се очаква около 300 хиляди българи да тръгнат на път тази вечер. Стотици патрули на Пътна полиция ще бъдат разположени по пътищата на страната. Най-натоварените пътища се очаква да бъдат пътищата Благоевград-Кулата, София-Калотина, Русе-Хасково и автомагистралите. Само от столицата ще излязат 150 хиляди автомобила, съобщи БНТ. \n\nОт 16.00 ч. до 20.00 ч. днес се ограничава движението на камионите над 12 тона по автомагистралите и най-натоваренитe пътища заради повишаване на безопасността при пътуване и увеличаване на пропускателната способност на инфраструктурата, съобщиха от Агенция „Пътна инфраструктура“. Движението на тировете ще е ограничено по следните пътни направления: автомагистралите; път I-1 с. Ребърково - Ботевград, като движението се пренасочва по път II-16 Ребърково - Своге - София; път I-1 - етапна връзка на лот 2 на АМ „Струма“ при Благоевград - ГКПП „Кулата“; път I-4 п. в. „Коритна“ - Велико Търново - Шумен; път I-5 Русе - Велико Търново; път I-8 ГКПП „Калотина“ - София; път I-9 Варна - Бургас; път II-18 Околовръстен път на град София; път II-99 Бургас - Царево. Камионите ще бъдат ограничени и в последния почивен ден - 9 април (понеделник), от 14.00 ч. до 20.00 ч. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\n\nЗа улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“. В понеделник от 10 ч. до 20 ч. в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.\n\nПо време на Великденските празници ремонтни дейности няма да се извършват, за да не се затруднява трафикът и шофьорите да пътуват спокойно. Единствено, ако е необходимо ще се предприемат спешни и неотложни дейности, свързани с безопасността на движение.\n\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ.  \n\n                    ", "date": "2018.04.05", "title": "300 000 българи тръгват на път, спират тировете "}
{"url": "http://www.monitor.bg/a/view/9188-%D0%93%D0%B5%D0%BD%D0%B8%D0%B0%D0%BB%D0%B5%D0%BD-%D1%86%D0%B8%D0%B3%D1%83%D0%BB%D0%B0%D1%80-%D0%BD%D0%B0-10%D0%B3-%D1%81%D0%BF%D0%B5%D1%87%D0%B5%D0%BB%D0%B8-%D0%BA%D1%80%D0%B0%D0%BB%D1%81%D0%BA%D0%B8-%D0%BA%D0%BE%D0%BD%D0%BA%D1%83%D1%80%D1%81-%D0%B2-%D0%91%D0%B5%D0%BB%D0%B3%D0%B8%D1%8F/", "text": "\n                    Гениалният 10-годишен Виктор Василев от Пловдив спечели един от най-престижните цигулкови конкурси в Европа – Grumiaux в Брюксел. Конкурсът се организира за 11-та поредна година и след като 8-членното жури е номинирало пловдивчанчето за първото място, той е бил поканен лично от принцеса Анн да се включи и в заключителния концерт по време на церемонията за връчване на наградите. Виктор Василев свири на цигулка от 4-годишна възраст. В Белгия той е участвал в най-малката възрастова категория – до 10-годишните, в която се е съревновавал с 22 деца от целия свят. Свирил е Алегро - Фиоко, и Виенявски - Каприз №3, оп. 18 на първи тур; и Виенявски – Концерт №2, D-moll, I част и У. Крол – “Banjo and Fiddle” на втори, съобщават от фондация „Димитър Бербатов”, чийто стипендиант е Виктор.\n\nРоден е през 2007 година в семейство на професионален музикант. Първата му среща с цигулката е на четиригодишна възраст, когато се запознава с изтъкнатия цигулков педагог г-жа Дарина Данкова. Вече шест години той има невероятната възможност  да работи неотлъчно с нея и да израства в овладяването на цигулковото изкуство. Виктор е възпитаник на НУМТИ „Добрин Петков“ – Пловдив, но успоредно с това вече втора година е извънреден младши студент в Нов български университет – София в класа на проф. Марио Хосен (Австрия).\n\nУчаства в майсторските класове на световно известни изпълнители и преподаватели по цигулка като проф. Жерар Пуле, проф. Михаел Фришеншлагер, проф. Елизабет Кропфич, проф. ЮлиусХорват. През май тази година, след предварително прослушване на цигулари от цяла България, Виктор беше избран да участва и в майсторския клас на световноизвестната цигуларка МидориГото.\n\nВиктор е стипендиант на Ротари клуб, благодарение на чиято подкрепа бяха осъществени пътуванията и участията му в конкурсите в Чехия и Словакия.\n                    ", "date": "2018.04.05", "title": "Гениален цигулар на 10г. спечели кралски конкурс в Белгия"}
{"url": "http://www.monitor.bg/a/view/59284-%D0%9C%D0%92%D0%A0-%D0%9F%D1%80%D0%BE%D0%B2%D0%B5%D1%80%D0%B5%D1%82%D0%B5-%D1%81%D0%BF%D0%B8%D1%80%D0%B0%D1%87%D0%BA%D0%B8%D1%82%D0%B5-%D1%82%D1%80%D1%8A%D0%B3%D0%BD%D0%B5%D1%82%D0%B5-%D0%BF%D0%BE%D1%80%D0%B0%D0%BD%D0%BE-%D0%B8-%D1%88%D0%BE%D1%84%D0%B8%D1%80%D0%B0%D0%B9%D1%82%D0%B5/", "text": "\n                    \nШофирайте разумно и със съобразена с пътната обстановка скорост, призоваха от МВР Отдел „Пътна полиция“ в ГДНП разпространи препоръки за безопасно движение по пътищата.\n\nПрез празничните и почивните дни се активизира движението на всички участници в движението по пътищата. Водачите на превозни средства бързат да стигнат до набелязаната цел и забравят, че цялото им семейство е в автомобила. С безразсъдното си нетърпеливо и нетолерантно отношение те подлагат на опасност не само своя живот, но и на близките си, както и на другите участници в движението по пътищата, с които може да попаднат в сблъсък.\n\nВсе по-често по автомагистралите се движат велосипедисти, без да имат това право.\n\nОбразуването на колони и задръствания на изходните и входните артерии на големите населени места и на граничните контролно-пропускателни пунктове са обичайно явление през последните години. Дългото чакане изнервя водачи, пътници, служители на различните обслужващи ги администрации.\n\nДа не забравяме и за възникнали нови повреди и неравности на пътя в следствие на обработването през зимата на улиците и пътищата с различни препарати срещу лед и сняг.\n\nЧесто по улиците в населените места забързани пешеходци забравят, че не са сами на пътя, че има пешеходни пътеки, подлези или надлези и пресичат неправилно, нерядко и без да се огледат. Отчитат се все повече случаи, при които пешеходците със слушалки на ушите и вгледани в мобилните си телефони или други мобилни устройства се изолират от околния свят и с поведението си предизвикват рискови ситуации на за инциденти на пътя.\n\nКомпромисите, които правим, често са опасни за самите нас, те помрачават и празничното не настроение.\n\nЗа предпазване от попадане в риск от пътнотранспортни произшествия отдел „Пътна полиция“ при Главна дирекция „Национална полиция“ препоръчва:\n\n\n\n- Проверете спирачките, маслото, гумите и светлините.\n\n- Проверете чистачките и зареди резервоарчето с препарат.\n\n- Не бързайте да смените зимните гуми с летни.\n\n- Ако автомобилът ви е неизправен, не правете компромис, изберете друг превоз.\n\n- Заредете повече гориво в случай, че се наложи да пътуваш дълго и бавно.\n\n- Вземете документите на автомобила и полицата за сключена задължителна застраховка „Гражданска отговорност“ на автомобилистите.\n\n\n\n- Планирайте отрано и практично пътуването.\n\n- Използвайте светлата част на деня за придвижване.\n\n- Тръгнете по-рано.\n\n- Преди шофиране починете добре.\n\n- Не пийте алкохол поне 8 часа преди пътуването.\n\n- Въздържайте се от обилно хранене, преди да седнете зад волана. Така ще избегнете сънливостта и забавените реакции.\n\n- Зад волана по дългия маршрут нека е най-опитният водач.\n\n- Не си определяйте час на пристигане. Това води до притеснение при закъснение и до рисково управление с превишена скорост и неправилни маневри.\n\n- Карайте с разумна и съобразена скорост. Помнете, че в населените места се движат много пешеходци, някои от тях в нетрезво състояние. В близост до пътя има и много деца.\n\n- Поставяйте предпазния колан и настоявай всички пътници в автомобила да направят това. Запомнете, че и Вие като шофьор носите отговорност пътниците да са с поставени колани.\n\n- Не превозвайте детето си без обезопасителна система (седалка или столче). Ползването им е задължително съгласно Закона за движението по пътищата.\n\n\n\n- Не правете опити за изпреварване, защото няма да се придвижите много напред.\n\n- Движете се със скоростта на колоната и на по-голяма дистанция.\n\n- При движение зад товарни автомобили и интензивно насрещно движение не губете търпение и не предприемайте изпреварване. По-добре спрете, починете и продължете отново.\n\n- При интензивно градско движение и образували се колони не предизвиквайте задръстване, навлизайки в кръстовището при зелен сигнал на светофара.\n\n- Ако сте в задръстване, запазете спокойствие, бъдете търпеливи.\n\n- При образувана колона на автомагистрала не заемайте аварийната лента, за да има достъп за линейки и автомобили на полицията и пътните органи.\n\n- Ако попаднете в неподвижна колона в тунел, изгасете двигателя, затворете плътно прозорците и останете в автомобила. Спазвайте точно указанията на контролните органи.\n\n\n\n- Изберете кой ще шофира, ако ще празнувате навън и ще сте с кола. Ако няма желаещ за шофьор, отидете с друг транспорт.\n\n- Не правете компромис със себе си и близките си и не предоставяйте управлението на автомобила на неправоспособни и/или на употребили алкохол или наркотици хора.\n\n- Приберете ключовете за колата или мотоциклета на сигурно място, ако има опасност неправоспособният Ви син или дъщеря да го подкарат без разрешение.\n\n- Възпрепятствайте управление на моторни превозни средства от неправоспособни.\n\n- Не допускайте шофьорът на колата, в която се движите, да превишава скоростта и да извършва рискови изпреварвания, защото при злополука потърпевш ще бъдете и Вие.\n\n\n\n- След зимата по пътищата се появяват неравности и дупки, банкетите са изровени. Голяма е опасността от повреди по ходовата част на превозното средство; висок е и рискът от пътни инциденти. Движете се със съобразена с пътните условия скорост. Криволиченето за избягване на неравностите е опасно не само за Вас.\n\n- Бъдете особено предпазливи при шофиране по време на или след сняг или дъжд, защото неравностите на пътя са „замаскирани“, пълни са с вода или са трудно забележими.\n\n- На много места пътната маркировка е заличена и това затруднява ориентацията в тъмното. Увеличете дистанцията, движете се със скорост, позволяваща спиране в зоната на видимостта.\n\n- Ако на платното забележите пешеходец в нетрезво или неадекватно състояние, спрете и го изведете на безопасно място. Сигнализирайте на тел. 112.\n\n                    ", "date": "2018.04.05", "title": "МВР: Проверете спирачките, тръгнете по-рано и шофирайте разумно"}
{"url": "http://www.monitor.bg/a/view/82514-%D0%9F%D0%BE%D0%BA%D0%B0%D0%BD%D0%B8%D1%85%D0%B0-%D0%BF%D1%80%D0%BE%D1%84-%D0%A1%D1%82%D0%B0%D1%80%D1%87%D0%B5%D0%B2-%D0%B4%D0%B0-%D0%B8%D0%B7%D0%B2%D0%B0%D0%B5-%D0%BF%D0%B0%D0%BC%D0%B5%D1%82%D0%BD%D0%B8%D0%BA-%D0%B2-%D0%A1%D1%82%D0%B0%D1%80%D0%B0-%D0%97%D0%B0%D0%B3%D0%BE%D1%80%D0%B0/", "text": "\n                    \n\nСпециална покана да избере място, където да бъде поставена стара или нова негова творба получи скулпторът проф. Валентин Старчев при откриването на първата му от близо 30 десетилетия самостоятелна изложба в Стара Загора.\n\nПредложението направи зам.-кметът Иванка Сотирова, която припомни, че роденият тук преди 82 години автор има няколко значими за старозагорци работи. Сред тях са внушителният паметник на митрополит Методи Кусев при входа на едноименния култов парк; фигурата на легендарния тракиец капитан Петко войвода; излетият от бронз партизанин пред Братската могила в парк „5 октомври“, както и едно от най-ранните му произведения- жабките на фонтанчето при входа на Аязмото.\n\nИменития автор, който почти се разплака преди откриването на изложбата от подарена му снимка отпреди 70 години, където е сниман с приятелчета от детството, даде съгласие и обеща лично да проучи местата. Сред тях е и пространството пред новия дом-музей „Литературна Стара Загора“, който предстои да отвори врати до няколко месеца в центъра на града.\n\n„За съжаление не разполагам с работите си от вече демонтирания комплекс „1 300 години България …“, коментира проф. Старчев възможността предизвикалатата бурни спорове негова творба да бъде пренесена в Града на липите. Иначе, подчерта той, Стара Загора има впечатляваща както антична така и най-нова история, в която след известно преосмисляне разпарчатосания вече монумент пред НДК можел да смени адреса си.\n\nДвадесет свои скулптурни работи /5 от които показани през януари в изложбената зала „Райко Алексиев“/ и още толкова черно-бели мащабни по своя формат рисунки от последните 15 години изложи проф. Старчев в старозагорската художествена галерия. Сред тях са най-новите му „Орфей“, „Мадона“, „Пророк“, „Нощ“ и „Светлина“, изработени от гипс и стиропор като своеобразен авторски вик срещу поредното посегателство над монументалната композиция „130 години“.\n\nПри откриването на експозицията, събрала десетки почитатели на Старчев, директорът на галерията проф. д-р Марин Добрев припомни, че неговата композиция „Гълъби“ пред българския павилион на международното изложение  „Експо 1970“ г. в Осака е предизвикала адмирациите на гениалния японски архитект Кензо Танге. Сред многобройните му монументални творби е и паметникът на знаменосеца от четата на Хаджи Димитър Димитър Николов-Заралията  в родното му село Знаменосец, съвместно дело с проф. Крум Дамянов, а малцина  знаят, че негова „Пиета“ е била подарена на папа Йоан Павел ІІ през вече далечната 1983-а.\n\nСпециални поздрави проф. Валентин Старчев получи от представител на Съюза на архитектите за дългогодишната си преподавателска работа в УАСАГ, където през 1985 г. става ръководител на катедра „Рисуване и моделиране“.\n\n\n                    ", "date": "2018.04.05", "title": "Поканиха проф. Старчев да извае паметник в Стара Загора   "}
{"url": "http://www.monitor.bg/a/view/73020-%D0%9F%D0%BE%D0%B6%D0%B0%D1%80-%D0%BE%D1%81%D1%82%D0%B0%D0%B2%D0%B8-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D0%BD%D0%B0-%D1%83%D0%BB%D0%B8%D1%86%D0%B0%D1%82%D0%B0/", "text": "Изгорели и парите за бала, които синът си заработил на строителен обект\n                    Огромна трагедия сполетя бедно семейство от мездренското село Елисейна. На връх Цветница докато Росица Стоянова и най-малкият й син Тихомир празнували при познати, пожар изпепелил до основи скромния им дом. \n\n Огънят унищожил не само цялата им покъщнина, но и парите, които дванадесетокласникът от училище „Климент Охридски“ си заработил за бала на строителен обект в Своге. От неделя насам майката и синът спят в каруца до руините на къщата си, за да пазят и малкото останало от нея. Те разказват, че в деня на трагедията, докато огнеборците се борили с пламъците, някой е откраднал част от домашните им животни.\n\nОбщината в Мездра и Националното сдружение на сираците в България се обединиха в подкрепа на семейството. Кметът Генади Събков и председателят на сдружението Слави Михайлов отидоха при пострадалото семейство.\n\n„Можем да помогнем с техника и хора, които да изчистят терена. Ще положим усилия за осигуряването на фургон, в който временно да бъдете настанени. Ще  направим всичко възможно този тъжен отпечатък, който имате в живота си от Цветница, по Великден да изглежда по-различно - да има оптимизъм и да изчезнат сълзите от очите ви. Ще внесем и докладна до Общинския съвет да бъдете подпомогнати финансово. Най-важното, което трябва да направим на първо време е да решим битовите ви проблеми, за да има къде да живеете и да се отърсите от шока, в  който се намирате вече седмица“, успорои Росица и Тихомир кметът Събков.\n\n“Аз съм възпитаник на социалните домове и човек, който никога не е имал свой дом. В момента живея  в общинско жилище и зная какво означава да си на улицата. Не мога да си представя какво е да имаш дом и да го загубиш. Това ме провокира да дойда в Мездра и заедно с общината и с  помощта на приятели да помогнем. Призовавам гражданите в навечерието на един от най-светлите християнски празници Великден да помогнат на Росица и Тихомир  и да им съдействаме да продължат живота си, както трябва . Вярвам, че чудеса стават не само по Коледа“, каза Слави Михайлов.\n\nДобрата новина за семейството е, че вече са се отзовали и първите дарители. Фирма от столицата ще дари матраци, а бизнесмен от Мездра ще помогне със строителни материали. Български заводи подаряват костюм и обувки на абитуриента за бала.\n\n Росица Стоянова има 4 деца, но само Тихомир, който е най-малкия, живее с нея. Семейството от години живее бедно, гарантирани са им само 146 лева от помощи и детски надбавки, които получава майката. Двамата са изключително трудолюбиви и борбени. Росица и Тихомир свързват двата края благодарение на това, че момчето помага на познати, а майката се грижи за домакинството и стопанските животни. Въпреки неволите, Тихомир намира сили да ходи на училище и да помага. В сряда бил на пробната матура по български език и литература, а после помагал на помощния персонал в училището. Той е готов да помага в изграждането на новия дом на семейството, ако наистина получат строителни материали.\n\n \n\nЖелаещите да дарят финансови средства на семейството от село Елисейна, чиято къща изгоря на Цветница, могат да го направят по\n\nсметката на Община Мездра,\n\nбанка „ДСК“-клон Мездра.\n\nIBAN: BG95STSA93008425414506\n\nBIC STSABGSF\n\nКод за вид плащане- 445100\n\nНеобходимо е в основанието за плащане да бъде оказано, че е дарение за Росица Борисова Стоянова.\n\nДруги видове дарения, ще се приемат в Общинския център за социално услуги и дейности от социалния работник Кънчо Даниелов Цаков. Телефон за контакт на г-н Цаков- 0883 323 683.\n \n                    ", "date": "2018.04.05", "title": "Пожар остави семейство на улицата "}
{"url": "http://www.monitor.bg/a/view/50082-%D0%93%D0%95%D0%A0%D0%91-%D0%B0%D1%82%D0%B0%D0%BA%D1%83%D0%B2%D0%B0-%D0%91%D0%A1%D0%9F-%D1%81-%D0%9C%D0%B5%D0%B7%D0%B4%D1%80%D0%B0%D0%B3%D0%B5%D0%B9%D1%82-2-%D0%A7%D0%B5%D1%80%D0%B2%D0%B5%D0%BD%D0%B8%D1%82%D0%B5-%D0%9E%D1%82%D0%B2%D0%BB%D0%B8%D1%87%D0%B0%D1%82-%D0%B2%D0%BD%D0%B8%D0%BC%D0%B0%D0%BD%D0%B8%D0%B5%D1%82%D0%BE/", "text": "\n                    \n\nГЕРБ атакува БСП с продължение на сагата „Мездрагейт” с нови разкрития за шуробаджанащина в общината, управлявана от червения кмет Генади Събчев. Така според ГЕРБ само за 2 години и половина, откакто е на власт, Събчев е подменил голяма част от администрацията на общината с нови хора, но на партиен или семеен принцип.\n\n„Червен октопод задушава Община Мездра”, заяви Антон Тодоров от ГЕРБ. Изброяването на имената продължи над 10 минути и включва около 27 човека.\n\nГоляма част от тези хора са назначени без конкурс, обясни пък депутатът Красен Кръстев и допълни, че съпругата на Събчев е банков служител в местната банка, която обслужва сметките на общината.\n\nТака според схемата на ГЕРБ Пепа Христова, която е служител в дирекция „Местни приходи“ е снаха на общинската съветничка от БСП Наталия Христова. Последната е и шеф на местната структура БСП – жени. Ива Петрова от дирекция „Хуманитарни дейности“ пък е майка на шефа на младежкото движение на БСП в Мездра – д-р Веселин Петров. Добромир Александров пък е главен експерт в дирекция „Сигурност“, но е сина на активист на БСП – бизнесмена Александър Тошев. Самият Тошев бил собственик на фирмата „Ритле“ АД, един от големите длъжници на НАП с над 1,6 млн. лева. Цветослав Петков е част от дирекция „Общинска собтсветност“ и е син на бившата общинската съветничка от БСП Анета Петкова. Тя пък е назначена от кмета Събчев за директор на Центъра за личностна подкрепа в Мездра. Секретарка на кмета пък е Христина Петкова, която е съпруга на Цветослав Петков и снаха на Анета Петкова. Начело на болницата в Мездра пък е д-р Илиана Михайлова, което е шеф на общинската структура на БСП в града. Снахата на кмета Силвия Събкова пък работи в детската градина в Мездра. Директор на същата градина е Зоя Цветкова – съпруга на кметски наместник от БСП. Диана Вутова е директор на комплекса за социални услуги за деца, но е активист на БСП и кандидат за общински съветник на партията. Владислава Димитрова е управител на Дома за стари хора в Мездра. Тя обаче е член на БСП и кандидат за депутат на левицата съпруга на общинския съветник на БСП Даниел Димитров.\n\nМеждувременно депутатът Петя Аврамова заяви, че Събчев излъгал, че е прекратил договора с фирмата изпълнител на спортната зала в Мездра. Тя цитира писмо от фирмата до кмета, в което те предупреждават, че средствата са целево отпуснати и ще трябва да се върнат в бюджета, което пък ще доведе до големи щети на общината. От компанията се оплакват, че през есента на 2015 строителството е спряно, защото местната власт не е могла да осигури пълни проекти. Според нея парите за строеж на залата не отишли по предназначение и затова не се случвал градежът на зданието. Аврамова се възмути, че Събчев си позволил да нарича някого \"болен мозък\" и препоръча на мездренци сами да преценят кой лъже и кой - не. \n\nНа свой ред БСП обвиниха ГЕРБ, че се опитват да отвлекат вниманието от други по-важни проблеми – каквото е искането на ЧЕЗ за скок на цената на тока. Според социалиста Георги Свиленски ГЕРБ са започнали кметската си кампания за следващите местни избори и използват компромати срещи кметове от БСП. „БСП ще застане зад всеки свой кмет, който работи за интересите на общината  и спазва закона”, обясни Свиленски. Той заяви, че лично кметът Събчев още 2016 година е подал сигнал в прокуратурата във Враца за всички нередности, които ГЕРБ оповестяват за спортната зала, а сигналът е срещу действията на две фирми и хора от общинската администрация. Относно схемата на ГЕРБ за връзки в общината, Свиленски  я определи като „некоректна”.\n\nБСП вече са внесли и писмо до шефа на КВЕР Иван Иванов относно исканото от ЧЕЗ увеличение на цената на тока и питат дали то няма да е двойно и дали така не се цели финансова подкрепа за фирмата купувач на ЧЕЗ – „Интерком”, която пък да изплати своите задължения.\n\n\n                    ", "date": "2018.04.05", "title": "ГЕРБ атакува БСП с „Мездрагейт” 2, Червените: Отвличат вниманието"}
{"url": "http://www.monitor.bg/a/view/83684-%D0%94%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-250-%D0%BC%D0%BB%D0%BD-%D0%BB%D0%B2-%D1%81%D0%B0-%D1%81%D0%BA%D0%BB%D1%8E%D1%87%D0%B5%D0%BD%D0%B8-%D0%BF%D0%BE-%D0%BF%D1%80%D0%BE%D0%B3%D1%80%D0%B0%D0%BC%D0%B0%D1%82%D0%B0-%D0%B7%D0%B0-%D0%BD%D0%B0%D1%83%D0%BA%D0%B0/", "text": "\n                    \nДоговори за 250 млн. лева са сключени по две от процедурите по оперативната програма „Наука и образование в интелигентен растеж\". Става дума за центровете за върхови постижения и на центровете за компетентност. Това заяви по време на парламентарния контрол просветния министър Красимир Вълчев.\n\nВ края на февруари са подписани три договора за безвъзмездна финансова помощ за 130 млн. лева относно центрове за върхови постижения. За центровете за компетентност в края на март са подписани шест договора за близо 120 млн. лева.\n\nПо думите на министъра рискът от загуба на пари за научни проекти по оперативната програма намалява. Преди година Вълчев предупреди, че заради забавяния има риск от загуба на средства до 70 млн. лева. Сега обаче той разясни, че този риск не съществува. Има обаче такъв за загуба на средства от резерва по оста за наука – за около 15 млн. евро.\n\n                    ", "date": "2018.04.05", "title": "Договори за 250 млн. лв. са сключени по програмата за наука"}
{"url": "http://www.monitor.bg/a/view/37986-%D0%98%D0%B7%D0%B2%D0%B8%D0%BD%D0%B8%D1%82%D0%B5%D0%BB%D0%BD%D0%B8%D1%82%D0%B5-%D0%B1%D0%B5%D0%BB%D0%B5%D0%B6%D0%BA%D0%B8-%D0%B8%D0%B7%D1%87%D0%B5%D0%B7%D0%B2%D0%B0%D1%82-%D0%B4%D0%BE-%D0%BD%D1%8F%D0%BA%D0%BE%D0%BB%D0%BA%D0%BE-%D0%BC%D0%B5%D1%81%D0%B5%D1%86%D0%B0/", "text": "\n                    \nМедицинските бележки за извинения на отсъствията от детска градина и училище ще бъдат премахнати до няколко месеца. Това стана ясно от изказване на здравния министър Кирил Ананиев по време на парламентарния контрол. Вместо тях боледуванията и дните, които са дадени за болнично лечение ще се вписват в отрязък към амбулаторния лист, който ще се откъсва и предоставя на училището, каза министър Ананиев. По въпроса как точно ще изглежда новия документ работи група от НЗОК.\n\nОт изказването на министъра стана ясно, че е възможно да отпадне и таксата, която джипитата са въвели сега за издаването на въпросните бележки за извиняване на отсъствията. Цената им варира от 1 до 3 лева. Министър Ананиев обясни, че общопрактикуващите лекари искат заплащане за тях сега, тъй като те не са включени в пакета дейности, които се заплащат от Националната здравноосигурителна каса.\n\n                    ", "date": "2018.04.05", "title": "Извинителните бележки изчезват до няколко месеца "}
{"url": "http://www.monitor.bg/a/view/47657-100-%D0%B4%D0%B5%D1%86%D0%B0-%D0%B1%D0%BE%D1%8F%D0%B4%D0%B8%D1%81%D0%B2%D0%B0%D1%85%D0%B0-%D1%8F%D0%B9%D1%86%D0%B0-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%B0%D1%82%D0%B0-%D0%BC%D0%B8%D1%82%D1%80%D0%BE%D0%BF%D0%BE%D0%BB%D0%B8%D1%8F/", "text": "\n                    100 деца боядисваха яйца на Велики четвъртък в двора на пловдивската митрополия. Повечето от малчуганите изучават основите на православната вяра в своите училища. В двора на митрополията в Пловдив бяха хлапета, които посещават групи по религия, деца с увреждания и тинейджъри в риск от Кризисния център, както и доброволци на БЧК. Инициативата се провежда за 11-та поредна година и е организирана от Културно-просветния отдел на Пловдивска митрополия, съвместно с Българския червен кръст. Боядисаните от децата яйца ще бъдат раздавани на вярващите в неделя след празничното богослужение в митрополитската черква „Св. Марина”, което ще отслужат митрополит Николай и свещеници. На разпети петък от областния съвет на БЧК в Пловдив организират дарителска акция за набиране на средства за деца в нужда, като инициативата ще се провежда пред православните храмове в Пловдив, Асеновград, Карлово и Сопот.\n\nНа Велики четвъртък по традиция и в Бачковския манастир имаше боядисване на яйца. „Колкото са донесли даритетели. Може би яйцата са около 2 300 – 2500”, обясниха от обителта. Боядисаните яйца ще бъдат раздавани на богомолци, които в празничните дни посетят обителта.\n                    ", "date": "2018.04.05", "title": "100 деца боядисваха яйца в Пловдивската митрополия"}
{"url": "http://www.monitor.bg/a/view/31048-%D0%9C%D0%BE%D0%BC%D0%B8%D1%87%D0%B5-%D0%BF%D0%BE%D0%BB%D0%B5%D1%82%D1%8F-%D0%BE%D1%82-%D0%B2%D1%82%D0%BE%D1%80%D0%B8%D1%8F-%D0%B5%D1%82%D0%B0%D0%B6-%D0%BD%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B8%D1%8F-%D0%B4%D0%BE%D0%BC-%D0%B2-%D0%91%D0%BE%D1%80%D0%BE%D0%B2%D0%B0%D0%BD/", "text": "Настанили го след като се „омъжило“ без женихът да плати на баща му\n                    \nМомиче на 15 години полетя от втория етаж на станалия печално известен с насилието над деца Център за настаняване от семеен тип във врачанското село Борован.\nИнцидентът е станал към 13.10 часа в сряда, съобщиха от областната дирекция на МВР във Враца. Тийнейджърката веднага е закарана в спешния център на Бяла Слатина, а оттам е транспортирана до УМБАЛ „Г. Странски“ в Плевен без опасност за живота. Според лекарите тя е със счупена ръка и охлузвания по главата. От полицията е започнало разследване, но на база събраните досега данни става дума за опит за бягство, а не са за самоубийство или за умишлено бутане от балкона.\nДевойката за пореден път била настанена в дома преди седмица. Преди това баща й я извеждал с обещанието семейството да се грижи добре за нея. Но вместо това я „омъжвал“ за пълнолетни мъже за пари. Последният път обаче тя се залюбила с младеж от село Камено поле и отишла да живее при него против волята на баща си. Ядосан, че няма далавера от поредния „брак“ на щерка си, той подал сигнал до социалните, които го върнали в центъра.\n\nВ сряда момичето обядвало и казало, че излиза на терасата да се освежи. Там дълго говорило по телефона, нещо я ядосало, тя го хвърлила на пода и той се счупил. После се прехвърлило през перилата и паднало. По всичко личало, че иска да избяга, а не да се самоубива, разказали дружките му от дома, които видели какво се случва.\n\nПодобен инцидент в комплекса за социални услуги за деца с увреждания в Роман преди месец и половина обаче завърши фатално. На 20 февруари 17-годишният Асен Маринов скочи от прозореца на тоалетната на третия етаж. Три дена по-късно глухонямото момче издъхна от тежките си травми.\n\nПрез февруари пък в Центъра от семеен тип в Борован се разрази огромен скандал, след като бяха излъчени кадри за насилие на възпитатели над момичета, настанени в него. Последваха оставки и промени в ръководството на центъра, а прокуратурата се зае с насилието, за което има данни, че е продължавало пет години.\n\n                    ", "date": "2018.04.05", "title": "Момиче полетя от втория етаж на скандалния дом в Борован"}
{"url": "http://www.monitor.bg/a/view/78295-22-%D1%81%D0%BF%D0%B5%D1%88%D0%BD%D0%B8-%D0%B5%D0%BA%D0%B8%D0%BF%D0%B0-%D0%B4%D0%B5%D0%B6%D1%83%D1%80%D1%8F%D1%82-%D0%B2%D1%8A%D0%B2-%D0%92%D0%B0%D1%80%D0%BD%D0%B0-%D0%B7%D0%B0-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5/", "text": "\n                    \nЕкипите в Центъра за спешна медицинска помощ във Варна са пълни и няма недостиг на медицински кадри. Общо екипите във Варна са 22, а във филиалите в областта има още 9. Изпълняваме повикванията и ангажиментите си във всякакви условия, заяви директорът на Центъра за спешна медицинска помощ във Варна, д-р Мая Рашева по повод предстоящите почивни и празнични дни. Тя отбеляза, че дейността на ЦСМП-Варна е така регламентирана, че се осигуряват денонощни дежурства във всички празнични и непразнични дни.\n\nНад 100 адреса дневно изпълняват спешните екипи на Центъра.\n\nВъв връзка с предстоящите почивни дни по повод Великден „Пътна полиция” при ОД на МВР – Варна осигурява засилено полицейско присъствие по главните пътни артерии, по входовете и изходите на града в дните, в които се очаква засилен поток от автомобили от и към Варна. Въвежда се забрана за движение на товарни превозни средства на 5 април (четвъртък) от 16 до 20 часа и на 9 април (понеделник) от 14 до 20 часа. В града се засилват и полицейските проверки за употреба на алкохол, за управление на автомобили без свидетелство за правоспособност и други нарушения. С цел опазване на обществения ред се предприемат всички нужни мерки за засилване на полицейското присъствие в районите, където ще има по-голямо струпване на хора – търговски центрове, гари, автораги, площади, хотели. През празничните дни екипи на полицията ще патрулират и в жилищните комплекси за предотвратяване на кражби в празните домове.\n\n                    ", "date": "2018.04.05", "title": "22 спешни екипа дежурят във Варна за празниците"}
{"url": "http://www.monitor.bg/a/view/31637-%D0%A1%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D1%81%D0%BA%D0%B8%D1%8F%D1%82-%D0%B2%D0%BB%D0%B0%D0%B4%D0%B8%D0%BA%D0%B0-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B8-%D0%BD%D0%B0-%D0%9C%D0%B0%D1%8F-%D0%9C%D0%B0%D0%BD%D0%BE%D0%BB%D0%BE%D0%B2%D0%B0-%D0%A5%D1%80%D0%B8%D1%81%D1%82%D0%BE-%D0%A5%D1%80%D0%B8%D1%81%D1%82%D0%BE%D0%B2/", "text": "\n                    \nСпециална благодарност към националния омбудсман Мая Манолово отправи старозагорският митрополит Киприан, който се включи в раздаването на 110 хранителни пакета от инициативата „Великден за всеки“. Пакетите бяха раздавани от общинския посредник Надежда Чакърова-Николова в двора на катедралния храм \"Свети  Димитър“ след чина за умиване нозете на шестима свещенослужители и толкова миряни от владиката.\n\nПо думите на Чакърова в набирането на продукти са се включили много деца и техни родители, сред дарителите били и големи търговски вериги.\n\nПак в двора на храма митрополит Киприан благослови деца, дошли да боядисат великденските си яйца.\n\n                    ", "date": "2018.04.05", "title": "Старозагорският владика благодари на Мая Манолова   "}
{"url": "http://www.monitor.bg/a/view/33886-%D0%94%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D1%81-12-%D0%B4%D0%BD%D0%B8-%D0%B2%D0%B0%D0%BA%D0%B0%D0%BD%D1%86%D0%B8%D1%8F-%D0%B7%D0%B0-%D0%92%D0%B5%D0%BB%D0%B8%D0%BA%D0%B4%D0%B5%D0%BD/", "text": "\n                    \n\nВ 12-дневна великденска ваканция излизат депутатите. Днес бе последното заседание на парламента, а следващото е насрочено едва за 18 април.\n\nВсъщност великденската ваканция е една от трите почивки, които депутатите имат по правилника за работа на НС Те почиват през целия месец август, както и по коледните и новогодишните празници.\n\nПреди празниците, депутатите почетоха Великден и възкръсването на Исус Христос с декларации от парламентарната трибуна. Първа тон даде Галя Горанова от ГЕРБ, по думите на която това са дни за равносметка и смирение, които всеки християнин преживява в очакване на Възкресението. Тя припомни ролята на православното християнство в родната история, особено в създаването и съхранението на българската държавност. „За България християнството е повече от религия. То е фундамент на българската национална идентичност, без който българското общество би загубило смисъл и ориентир за съществуването си\", изтъкна депутатката. Нека преди светлия празник на Възкресението да си спомним за християнските добродетели на семейните ценности, любовта към ближния, милосърдието и смирениет\", заяви Захариева.\n\nСоциалистът Васил Антонов също прочете декларация от името на БСП. \"Като законотворци и управленци, ние сме избрани да се грижим за хората, а често забравяме същественото - обикновения живот и ходът, който той следва. Игнорираме човешките емоции и чувства. Нещо повече - сякаш имаме имунитет срещу тях\", заяви той. \"Сега сме в едни от най-важните дни на годината, в които може да се погрижим за душевността си. Това са дните от Страстната седмица, които напомнят за последната от житейския път на Христос на Земята\", подчерта Антонов. \"Предателствата и продажбите са част от битието ни. Сякаш свикнахме с тях и ги отминаваме с лекота. Днес, Възкресението - житейското и библейското, не е само след смъртта\", анализира червеният депутат. \"Нека в делниците по-често се обръщаме към тях и ги следваме! Днес живеем в размирен свят\", призова Васил Антонов.\n\n\n                    ", "date": "2018.04.05", "title": "Депутатите с 12 дни ваканция за Великден"}
{"url": "http://www.monitor.bg/a/view/16149-2700-%D1%8F%D0%B9%D1%86%D0%B0-%D0%B8-%D0%BA%D0%BE%D0%B7%D1%83%D0%BD%D0%B0%D1%86%D0%B8-%D0%BF%D0%BE%D0%B4%D0%B0%D1%80%D1%8F%D0%B2%D0%B0%D1%82-%D0%B2-%D0%A2%D1%8A%D1%80%D0%BD%D0%BE%D0%B2%D0%BE/", "text": "\n                    \n2700 яйца и козунаци ще бъдат подарени на жителите и гостите на Велико Търново, избрали да посрещнат Възкресение Христово в крепостта Царевец. С такива дарове ще се сдобият и живеещите в домовете за възрастни хора, младежите от кризисния център в село Балван и децата от Центъра за настаняване от семеен тип в Търново.\n\nДнес, на Велики Четвъртък в катедралния храм „Рождество на Св. Богородица” отец Асен отслужи Света литургия и благослови боядисаните хиляди яйца. Желаещите да посрещнат Великден на Царевец ще могат да се качват от 22,30 ч. в събота. В 23,30 . започва Пасхалното богослужение, което ще бъде отслуженов Патриаршеския храм „Възнесение Господне”. Точно в полунощ ще бъде изнесен Благодатния огън и ще започне литийно шествие с факли до катедралния храм. Там в 1,00 ч. след полунощ започва Света литургия. В неделя от 11,00 ч. в храма „Възкресение Христово” пък ще бъде Богослужението по случай Второ Възкресение. А отново в неделя, в 21,00 ч. за всички великотърновци и гости ще бъде излъчен аудио-визуалния спектакъл „Звук и светлина”.\n\n                    ", "date": "2018.04.05", "title": "2700 яйца и козунаци подаряват в Търново"}
{"url": "http://www.monitor.bg/a/view/1160-%D0%A0%D0%B5%D1%88%D0%B5%D0%BD%D0%BE-%D0%91%D0%B5%D0%B7-%D0%B1%D0%B8%D0%BB%D0%B5%D1%82-%D0%B7%D0%B0-%D0%B1%D0%B0%D0%B3%D0%B0%D0%B6%D0%B0-%D0%B2-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D0%B0-%D0%B2-%D0%A1%D0%BE%D1%84%D0%B8%D1%8F/", "text": "\n                    \nПътниците в градски транспорт в София няма да плащат допълнителен билет за багажа. Това реши Столичният общински съвет като прие изцяло нова наредба за реда и условията за пътуване в градски транспорт. В момента куфарите се таксуват, ако сборът от височината, ширината и дебелината е повече от 140 см.\n\nЩе бъде намален и актът за гратисчиите в градския транспорт от 200 на 50 лв., заради синхронизиране със законодателството. Актът се съставя, когато нередовният пътник откаже да си заплати глобата от 30 лв., досега тя беше 40 лв.\n\nС новата наредба се въвежда и билет от 2 лв за нощния транспорт, които тръгва от 7 април. От „Московска“ 33 започнаха монтирането на новите спиркови знаци за нощния транспорт. Автобусите с номера N1, N2, N3 и N4 ще се движат от 0 до 4 часа през 40 минути. Нощните возила ще имат обща спирка на пл. “Княз Александър I”, като времето за трансфер ще бъде 5 минути. Първата линия N1 ще се движи от „Люлин“ до „Младост“. Втората нощна линия N2 ще се движи по трасето „Обеля“ до „Студентски град“, а третата - N3 от „Овча купел“ до „Левски“. Последната нощна линия ще е с начална точка „Дружба“ и крайна „Гоце Делчев“.\n\nВ наредба се залага и така наречения „Бял билет“ за безплатен градски транспорт, които да се въвежда при много силно замърсяване на въздуха. Идеята обаче ще може да бъде реализирана само след законодателни промени, които да дадат възможност на кмета Йорданка Фандъкова да забранява движението на коли, извън стандартите Евро 1 - Евро 6.\n\n                    ", "date": "2018.04.05", "title": "Решено: Без билет за багажа в транспорта в София"}
{"url": "http://www.monitor.bg/a/view/74887-%D0%97%D0%B0%D0%BF%D0%BE%D1%87%D0%BD%D0%B0-%D0%BF%D1%83%D1%81%D0%BA%D0%B0%D0%BD%D0%B5%D1%82%D0%BE-%D0%BD%D0%B0-%D1%84%D0%BE%D0%BD%D1%82%D0%B0%D0%BD%D0%B8%D1%82%D0%B5-%D0%B2-%D0%A1%D0%BE%D1%84%D0%B8%D1%8F/", "text": "\n                    \n\nЗапочва поетапното пускане на фонтаните в София. От днес са пуснати фонтаните пред Народен театър \"Иван Вазов\", в парк \"Заимов\" - до театър \"София\" и срещу ул. \"Васил Априлов\", в Южен парк срещу бул.\"Витоша\" и ул. \"Бяла черква\", фонтана пред Президентството, както и в\nподлеза на НДК и каскадите пред Националния Дворец на Културата.\nУтре ще заработи и каскадата в детския сектор пред НДК, а от 15 април ще бъдат пуснати и останалите фонтани: пред Минерална баня -град Банкя, на кръгово кръстовище - гр. Банкя, на площад \"Бански\", в градина \"Буката\" и пред район \"Изгрев\".\n\n\n                    ", "date": "2018.04.05", "title": "Пускат фонтаните в София"}
{"url": "http://www.monitor.bg/a/view/78785-%D0%92%D0%B8%D1%80%D1%83%D1%81%D0%BD%D0%B0-%D0%B8%D0%BD%D1%84%D0%B5%D0%BA%D1%86%D0%B8%D1%8F-%D1%82%D1%80%D1%8A%D1%88%D0%BD%D0%B0%D0%BB%D0%B0-%D0%B4%D0%B5%D1%86%D0%B0%D1%82%D0%B0-%D0%B2-%D0%94%D0%BE%D0%B1%D1%80%D0%B8%D0%BD%D0%B8%D1%89%D0%B5/", "text": "\n                    \n\nВирусна инфекция вероятно е причинила неразположението на децата, които бяха настанени в хотел в Добринище в началото на седмицата. Минаха 48 часа от изследванията на взетите проби и можем да кажем, че няма бактериално замърсяване, няма патологична микро флора, съобщи за БТА директорът на РЗИ-Благоевград д-р Калоян Калоянов. \"Пробите от питейната водата показаха, че е в норми, както и водата в басейна. Отрицателни са и резултатите от взетите отривки от децата, които са имали оплаквания, както и от персонала на хотела. Няма микробиологично замърсяване. Най-вероятно става дума за вирус, надявам се, че децата нямат усложнения и се чувстват добре\", допълни д-р Калоянов.\n\nКакто „Монитор“ съобщи, в началото на седмицата над 20 деца, настанени в хотел в Добринище, получиха симптоми на натравяне. Хлапетата са от столични училища и са на \"зелено училище\" в курортното градче. Три от тях бяха поставени на системи в Здравната служба на града.\n\n\n                    ", "date": "2018.04.05", "title": "Вирусна инфекция тръшнала децата в Добринище "}
{"url": "http://www.monitor.bg/a/view/56869-%D0%A3%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D1%80%D0%B0%D0%B1%D0%BE%D1%82%D0%BD%D0%BE%D1%82%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D0%B0-%D0%B2-%D0%A1%D0%BE%D1%84%D0%B8%D1%8F-%D0%B7%D0%B0-%D0%92%D0%B5%D0%BB%D0%B8%D0%BA%D0%B4%D0%B5%D0%BD/", "text": "\n                    \nВ нощта на Великден ще бъде удължено работното време на част от обществения транспорт до 1 часа, съобщиха от Столичната община. С по-дълго работно време ще се движат следните транспортни средства:\n\nТрамваен транспорт: Линии 5, 6, 7, 20, 22,\n\nТролейбусен транспорт: Линии 1, 2, 5, 9,\n\nАвтобусен транспорт: Линии 11, 76, 85, 94, 102, 213, 280, 285, 309, 310, 604\n\nМетро:\n\nВ участъка метростанция “Сливница” – метростанция “Младост 1” - 15 минути;\n\nВ участъци:\n\n- метростация “Младост 1” – метростанция “Летище София”;\n\n- метростанция “Младост 1” – метростанция “Бизнес парк” и метростанция “Сливница” – метростанция “Витоша” на интервал от 30 минути.\n\n\n \n                    ", "date": "2018.04.05", "title": "Удължават работното време на транспорта в София за Великден"}
{"url": "http://www.monitor.bg/a/view/21245-%D0%94%D0%BE%D0%BD%D1%87%D0%B5%D0%B2-%D0%BA%D1%8A%D0%BC-%D1%87%D0%B8%D0%BD%D0%BE%D0%B2%D0%BD%D0%B8%D1%86%D0%B8%D1%82%D0%B5-%D0%A1%D0%BF%D1%80%D0%B5%D1%82%D0%B5-%D0%B4%D0%B0-%D0%B8%D1%81%D0%BA%D0%B0%D1%82%D0%B5-%D1%85%D0%B0%D1%80%D1%82%D0%B8%D0%B5%D0%BD%D0%B8-%D1%81%D0%B2%D0%B8%D0%B4%D0%B5%D1%82%D0%B5%D0%BB%D1%81%D1%82%D0%B2%D0%B0-%D0%B7%D0%B0-%D1%81%D1%8A%D0%B4%D0%B8%D0%BC%D0%BE%D1%81%D1%82/", "text": "\n                    \nЗаместник министър-председателят Томислав Дончев изпрати дo всички администрации писмо с призив да спазват закона и да преустановят изискването към неосъждани граждани да представят на институциите свидетелство за съдимост на хартиен носител, съобщиха от пресслужбата на МС.\n\nС промените в законодателството, в сила от началото на годината, отпада напълно изискването към лицата с чисто съдебно минало да представят удостоверението като доказателство, а администрациите са задължени и оправомощени да правят справка за данните за съдимостта на гражданите чрез проверка в регистрите и електронен обмен на информация. Така при издаване на свидетелство за съдимост по служебен път отпада изискването гражданите да предоставят акт за раждане и вече не се събира държавна такса. Мярката е част от дългосрочния приоритет на правителството за провеждане на административна реформа, която води до облекчаване на процедурите и повишаване качеството на административно обслужване за гражданите и бизнеса. Тази цел се постига чрез премахване на изискването за представяне на някои от по-разпространените официални документи на хартиен носител, опростяване на режимите, регламентиран достъп до регистри, електронен документооборот и служебен обмен на информация между институциите.\n\nВ отговор на постъпилите оплаквания, че административни структури в страната продължават да изискват свидетелство за съдимост като част от необходимите документи за предоставяне на административна услуга, вицепремиерът Дончев инициира създаването на нарочен електронен адрес udostoverenia@government.bg, където граждани да сигнализират за неправомерно изисквани от тях удостоверения и свидетелства. Сигналите ще се проверяват от Главния инспекторат на Министерския съвет.\n\n                    ", "date": "2018.04.05", "title": "Дончев към чиновниците: Спрете да искате хартиени свидетелства за съдимост "}
{"url": "http://www.monitor.bg/a/view/50131-%D0%9F%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%91%D0%93-%D0%BA%D0%BE%D0%BB%D0%B8-%D1%81-%D1%87%D0%B5%D1%80%D0%B2%D0%B5%D0%BD-%D0%BA%D0%B0%D1%80%D1%82%D0%BE%D0%BD-%D0%B7%D0%B0-%D0%95%D0%B2%D1%80%D0%BE%D0%BF%D0%B0/", "text": "Нашите шофьори на трошки забравят за Париж, Мадрид, Атина, Лион и Брюксел\n                    \nПоловината коли, които са регистрирани у нас, няма да могат да се движат в поне 50 града в Европа. Това са около 2 милиона автомобила, които нямат катализатори, замърсяват въздуха и не отговарят на никакви съвременни евростандарти, показва проверка на „Монитор“. Българските шофьори няма да могат да пътуват с трошките си в едни от най-посещаваните европейски дестинации като Париж, Мадрид, Атина, Брюксел, Антверпен, Гент, Мехелен, Щутгарт, Лион и др. Там освен старите автомобили в част от градовете са забранени и дизеловите коли.\nСпоред статистиката на „Пътна полиция“ най-много са автомобилите у нас, които са на възраст над 20 години – 1,8 млн. Това ще рече, че те са били произведени около 1996 година, когато и влизат първите возила с катализатори в Източна Европа. Така сметката показва, че 1,8 млн. автомобила никога не са имали катализатори. Останалите пък са дизелови, които вече са забранени в редица европейски градове или просто не отговарят на никакви евростандарти.\n„Движението на по-стари коли не се забранява от самата държава, а от общината на съответния град. Така редица общини взеха решение да не допускат на територията си по-стари автомобили, каквито са основно в България, за да не замърсяват въздуха. Особено големи глоби не са предвидени, тъй като има пропусквателни пунктове и колите просто не се допускат. Ако все пак обаче някой успее да пробие, то го чака санкция от 100 до 1000 евро за повечето европейски градове“, обясниха пред „Монитор“ международни експерти, занимаващи се със законодателството, касаещо българските шофьори в чужбина.\n\n \n\n\n\n\n \n                    ", "date": "2018.04.05", "title": "Половината БГ коли с червен картон за Европа"}
{"url": "http://www.monitor.bg/a/view/18720-%D0%97%D0%B0%D0%B4%D0%BE%D1%87%D0%BD%D0%BE%D1%82%D0%BE-%D0%BE%D0%B1%D1%83%D1%87%D0%B5%D0%BD%D0%B8%D0%B5-%D0%BF%D0%BE-%D0%BF%D1%80%D0%B0%D0%B2%D0%BE-%D0%BE%D1%81%D1%82%D0%B0%D0%B2%D0%B0-%D0%BE%D1%82%D0%BC%D1%8F%D0%BD%D0%B0%D1%82%D0%B0-%D0%BC%D1%83-%D0%B4%D0%B8%D1%81%D0%BA%D1%80%D0%B8%D0%BC%D0%B8%D0%BD%D0%B0%D1%86%D0%B8%D1%8F/", "text": "Ресорната комисия категорична, че забраната нарушава закона\n                    \nСлужебният кабинет „Герджиков“ е нарушил Закона за защита от дискриминация, забранявайки задочната форма на обучение по специалност „Право“. Това става ясно от решение на ресорната комисия за защита от дискриминация, която се сезира за казуса след сигнал от един от членовете си – Орлин Колев, в началото на годината. На 28 март 5-членен състав на институцията е излязъл със становище, че отмяната на тази форма на обучение представлява категорична дискриминация.\n\nСпоред решението отпадането на задочното обучение поставя ограничително условие пред онези лица, които искат да учат задочно по ред причини, в това число и заради факта, че редовната форма на същото обучение е по-скъпа. Мнението на комисията е, че дискриминацията е по три направления - „лично положение“, „имуществено състояние“, „възраст и увреждане“.\n\nПред „Монитор“ шефката на КЗД доц. Ана Джумалиева обясни, че всъщност има неравно третиране. Така по думите й ще се създадат\n\n\n\nнямат нужните доходи да посещават лекции всеки ден или пък имат някакво увреждане. По думите й правото винаги е имало задочна форма и не може да се прави сравнение с други специалности като медицина или фармация, където също има само редовно обучение.\n\n„За нас буди недоумение защо чрез подзаконов нормативен акт се променя философията на обучението“, каза тя и се аргументира, че при редовната форма дори и таксата е по-висока, което е непосилно за някои младежи и техните семейства. Тя отрече и критиките, че студентите в задочна форма са по-малко подготвени от останалите.\n\nСлед обявяването на решението на КЗД тече срок от 14 работни дни, в които то може да бъде обжалвано от МС, МОН, правосъдното ведомство или друга институция. Ако това не се случи, решението става задължително и кабинетът трябва да промени или да отмени наредбата.\n\nСамата наредба бе приета от кабинета през април 2017 г., когато служебен премиер беше Огнян Герджиков, който сам се похвали, че с изменението се е сбъднала „негова мечта“. Тя трябва да влезе в сила за учебната 2018 - 2019 година. С решението обаче бе отменена старата, което пък създаде правен вакуум и разминаване в приема на студенти. Така през лятото на 2017-а се наложи поправка и стана ясно, че право ще се учи задочно още една година. Сега просветното ведомство е пуснало за обществено обсъждане нова поправка в наредбата, с която предлагат тя да влезе в сила едва за учебната 2019 - 2020 г. Преди да бъде приета през пролетта на 2017 г., проектът е бил пуснат за обществени консултации през още през октомври 2016-а. Тогава правосъден министър е Екатерина Захариева. Заради оставката на кабинета обаче гласуването й от МС се забави.\n\nВсъщност приемането на новата наредба бе заложено още в началото на 2015 г. в актуализираната стратегия за съдебна реформа, а първият й вариант е публикуван през октомври 2015 година.\n\n\n\nСпоред неофициална информация именно Пинокио, както стана известен проваленият правосъден министър и настоящ сламен лидер на олигархичната партия „Да(й), България“, е инспиратор на поправката. Целта на кръга, към който спадат и той, и Герджиков, е да се ограничат каналите за обучение на млади юристи, като се опитат да повлияят на мисленето на възможно най-голяма част от тях още на студентската скамейка чрез „свои преподаватели“.\n\n                    ", "date": "2018.04.05", "title": "Задочното обучение по право остава, отмяната му - дискриминация"}
