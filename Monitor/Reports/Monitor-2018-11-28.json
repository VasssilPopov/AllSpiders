{"url": "https://www.monitor.bg:443/bg/a/view/kalina-miteva-protjaga-ryka-kym-koronata-na-mis-svjat-150856", "text": "Калина Митева дава силна заявка за финалите на най-големия международен конкурс за красота Мис Свят в Китай. 19-годишният модел впечатли оценяващите с таланта си – сценичен пърформанс на фона на музика с мотиви от родния фолклор. Уменията си в народните танци Митева е демонстрирала неведнъж, като дори е носител и на голямата награда на фолклорен фестивал в Грузия. Българската претендентка за голямата корона събра овациите на журито и в предизвикателството Head To Head Challenge, в което всички 120 красавици, протягащи ръка към титлата Мис Свят, бяха разделени в общо 20 групи. Те трябваше да отговарят на различни въпроси, а Митева се отличи и в този кръг от надпреварата. Тя попадна в група с представителките на Лаос, Колумбия, Замбия, Португалия и Белгия. Те трябваше да развият тезата си на тема „Какво научихте от собствената си страна, което бихте искали да предадете като знание и в чужбина?“. пишат по повод предизвикателството от angelopedia.com. Митева избра да разкаже, че именно в България се ражда кирилицата. С отговора си тя грабна и най-голям процент от зрителския вот в групата, а след нея се нареждат Белгия и Колумбия. Ако запази челната си позиция, българката ще премине във втория кръг на Head To Head Challenge, с което почти сигурно си гарантира място в топ 30 на големия финал на конкурса на 8 декември. От гледна точка на одобрението на публиката Калина стои повече от добре не само в конкретната група от предизвикателството. Тя е на 20-о място по подкрепа на феновете на конкурса, като единствените европейки, които се нареждат преди нея в класацията са Мис Франция и Мис Русия. На първо място пък е представителката на Непал. Припомняме, че Калина се класира за Мис Свят, след като триумфира на провелия се на родна територия конкурс през септември. Тогава тя разкри пред „Монитор“, че част от подготовката й за международния форум е благотворителна кампания, в която да протегне ръка на деца в неравностойно положение. В Китай тя отново показа доброто си сърце, като заедно с част от другите модели и председателката на Мис Свят Джулия Морли посети дом за деца в града Саня, където разговаря и игра с тях в продължение на няколко часа.", "date": "2018.11.28", "title": "Калина Митева протяга ръка към короната на Мис Свят"}
{"url": "https://www.monitor.bg:443/bg/a/view/222-tirove-i-koli-blokiraha-stranata-temata-150916", "text": "222 сигнала за закъсали коли, тирове и автобуси в снега са били получени на спешния телефон 112 до 15 часа в сряда. Те са задръстили някои от основните пътища в страната, като причината е била слаба подготовка на автомобилите за зимни условия. Това показват данните, предоставени специално за „Монитор“ от Дирекция „Национална система 112“. Най-много са били обажданията от Русе, където са закъсали 46 автомобила, следва Велико Търново с 40, Монтана с 30 аварирали и Разград с 24. Най-малко молби за помощ е имало в Търговище и Бургас, където само по един човек се е обадил на спешния телефон. Блокиралите движението коли в столицата пък са били 4, а в Софийска област 7.", "date": "2018.11.28", "title": "222 тирове и коли блокираха страната (ТЕМАТА)"}
{"url": "https://www.monitor.bg:443/bg/a/view/s-parlamentaren-maraton-deputatite-prieha-budjetite-na-ministerstvata-150919", "text": "Без разгорещени дебати депутатите приеха бюджетите на министерства за следващата година на второ четене в рамките на няколко часа. В бюджета на   са предвидени разходи в размер на близо 193 млн. лева. Депутати от всички парламентарни групи поискаха увеличаване на бюджета на министерството, но това не беше подкрепено от мнозинството. За персонал се отделят 107 млн. лева, за субсидии и други текущи трансфери за нефинансови предприятия са 19 млн. лева. За придобиване на дълготрайни активи и основен ремонт са 7,7 млн. лева. За политика в областта на земеделието и селските райони са предвидени 137,8 млн. лева, за политика в областта на рибарството и аквакултурите – 5,7 млн. лева, за политика в областта на съхраняването и увеличаването на горите и дивеча почти 27 млн. лева, и накрая за бюджетна програма \"Администрация\" - 22 млн. лева  За парите на  дебат имаше по темата са субсидията на пътническите превози на БДЖ, която ще бъде 175 млн. лева. Според ДПС и БСП помощта трябва да се увеличи, но мнозинството не го прие в зала. Общата сума за МТИТС е 267 млн. лева. От тях за персонал са 33 млн. лева. За другото голямо държавно дружество в мега министерството - \"Български пощи\" ЕАД, са отделени 21,4 млн. лева. За политика в областта на транспорта са отделени 223 млн. лева, за политика в областта на съобщенията и информационните технологии – 22,5 млн. лева, за бюджетна програма \"Административно обслужване, медицинска и психологическа експертиза\" почти 21 млн. лева. Парламентът не прие предложението на БСП за повече пари за АПИ и гласува предвидените от правителството приходи и разходи на МРРБ за догодина. От левицата предлагаха парите за пътната агенция да са с 12 млн. лв. повече от заложеното. Така приходите, помощите и даренията в бюджета на   са на обща стойност 306, 5 млн. лева. Разходите са в размер на 516, 6 млн. лева. За политика за поддържане, модернизация и изграждане на техническата инфраструктура, свързана с подобряване на транспортната достъпност и интегрираното управление на водните ресурси и геозащита са 467,5 млн. лева. От левицата изразиха недоверие, че във връзка с предстоящото изграждане на тол системата, дали са предвидени разходи за 900-те души, които ще бъдат назначени, и има ли пари в бюджета на министерството за изграждането й въобще. Червените са недоволни също, че в план-сметката за 2019 г. на МРРБ няма разписани средства за целенасочена политика за развитие на Северозападния регион, който е най-бедният не само у нас, но и в Европа. В бюджета на   са предвидени разходи в размер на почти 665 млн. лева. От тях за персонал са заложени 372, 5 млн. лева. За придобиване на дълготрайни активи и основен ремонт са отделени 11 млн. лева. За текущи и капиталови трансфери за чужбина са предвидени 8,3 млн. лева. За политика в областта на всеобхватното, достъпно и качествено предучилищно и училищно образование, Учене през целия живот са заложени 578,3 млн.лева, за политика в областта на равен достъп до качествено висше образование и развитие на научния потенциал – 80,4 млн. лева, за бюджетна програма \"Администрация\" – 6,1 млн. лева. За БАН и за държавните висши училища са отделени почти 552 млн. лева. От БСП изразиха положително отношение към планираното увеличение на заплатите на учителите, но поискаха допълнителни средства за висшите училища и Академията на науките.  Министърът на образованието и науката Красимир Вълчев не се съгласи с критиките на опозицията и подчерта, че средствата за БАН са увеличени в много голяма степен, а една от 11-те национални научни програми е за подкрепа на млади учени и постдокторанти. Той припомни, че НС е приело Национална стратегия за насърчаване на научните изследвания, в която е заложено увеличаване на средствата за тях и тази стратегия се изпълнява. „Културата е като сираче, оставено на студа“, смятат от БСП за бюджета на  , в който са заложени разходи в размер на 194,3 млн. лева. От тях за персонал са 115,6 млн. лева, за придобиване на дълготрайни активи и основен ремонт са 7,6 млн. лева. За политика в областта на опазване на движимото и недвижимото културно наследство са отделени 20,8 млн. лева. За политика в областта на създаване и популяризиране на съвременно изкуство в страната и в чужбина и достъп до качествено художествено образование са отделени 168,3 млн. лева, а за бюджетна програма \"Администрация\" – 5,1 млн. лева.   В Бюджета на   за следващата година са предвидени 26 млн. лева приходи. По-голямата част от тях ще дойдат от държавни такси. Разходите в бюджета са 84,2 млн. лева, от тях за персонал са  33,7 млн. лева. За политика в областта на устойчивото икономическо развитие и конкурентоспособност държавата отпуска 62,3 млн. лева.  е заложило приходи в размер на 9,8 млн. лева и 19,3 млн. лева разходи. За персонал министерството ще изразходва 2,9 млн. лева. За политика в областта на устойчивото развитие на туризма се отпускат 16,7 млн. лева. Максималният размер на новите задължения за разходи, които могат да бъдат натрупани през 2019 година, е 16, 3 млн. лева. Депутатите приеха окончателно бюджета на  . Заложените приходи, помощи и дарения са 155,2 млн. лева, а разходите – 84,7 млн. лева. За придобиване на дълготрайни активи и основен ремонт са предвидени 800 000 лв.  и водите догодина ще разчита на приходи, помощи и дарения за 52 млн. лева и разходи- 52,6 млн. лева. За Предприятието за управление на дейностите по опазване на околната среда са заложени 69,1 млн. лв. Парламентът одобри 548,5 млн. лева разходи в бюджета на   /МЗ/ за 2019 г. От опозицията отбелязаха, че ръстът спрямо бюджета на МЗ за 2018 г. е в размер на 53 млн. лева, но предвид заложените промени в сектора и особено след сливането на Изпълнителна агенция \"Медицински одит\" и Изпълнителната агенция по трансплантации в новосъздадената агенция \"Медицински надзор\", предвиденият финансов ресурс бил недостатъчен.  Планираните бюджетни взаимоотношения от централния бюджет към бюджета на МЗ са в размер на 554 млн. лева, от тях предоставените трансфери на Националната здравноосигурителна каса са в размер на 43млн. лева. За политика в областта на промоцията, превенцията и контрола на общественото здраве за догодина са заложени 101 млн. лева, за диагностика и лечение – 392,6 млн. лева, за лекарствени продукти и медицинските изделия – 34,3 млн. лева. За капиталови разходи са предвидени 19,9 млн. лева. Отхвърлено беше предложението на БСП да бъдат отпуснати допълнителни 12 млн. лева за доизграждане на новия болничен комплекс в Ямбол. В бюджета на   са предвидени разходи в размер на 1,4 млрд. лева. За персонал са заложени 995,9 млн. лв., за субсидии и други текущи трансфери – 2,8 млн. лева, за текущи трансфери, обезщетения и помощи за домакинствата 1 млн. лева, за придобиване на дълготрайни активи и основен ремонт 103,3 млн. лева. За политика в областта на отбранителните способности са заделени 1,3 млрд. лв., а за политика в областта на съюзната и международната сигурност – 82,9 млн. лева. За Военна академия \"Г. С. Раковски\" са предвидени 7,4 млн. лева, за Националния военен университет \"Васил Левски\" – 14,7 млн. лева, а за Висше военноморско училище \"Н. Й. Вапцаров\" – 5,8 млн. лева. В бюджета на   са заложени разходи в размер на 1,5 млн. лева. От тях за персонал са предвидени 1,3 млрд. лева, а за придобиване на дълготрайни активи и основен ремонт – 14, 9 млн. лева. За политика в областта на противодействието на престъпността и опазването на обществения ред са предвидени 877 млн. лева, за политика в областта на защитата на границите и контрол на миграционните процеси - 212 млн. лв., за политика в областта на пожарната безопасност и защитата на населението при извънредни ситуации – 257,8 млн. лева, за политика в областта на управлението и развитието на системата на МВР 167,2 млн. лв. Удълженото работно време на депутатите приключи малко след 22.00 часа с приемането на описаните по-горе бюджети, утре от 9.00 часа ще продължат с останалите точки от предложения бюджет за 2019 г.", "date": "2018.11.28", "title": "С парламентарен маратон депутатите приеха бюджетите на министерствата"}
{"url": "https://www.monitor.bg:443/bg/a/view/borisov-obsydi-aktualni-vyprosi-na-energetikata-s-rabotodateli-i-sindikati-150918", "text": "Премиерът Бойко Борисов обсъди актуални въпроси от сектор енергетика с представители на работодателските и синдикални организации на среща в Министерския съвет. В разговорите участваха заместник министър-председателят Томислав Дончев, енергийният министър Теменужка Петкова, председателят на Комисията по енергетика в Народното събрание Делян Добрев, председателите на КНСБ и КТ „Подкрепа“ Пламен Димитров и Димитър Манолов, председателите на КРИБ и на АИКБ Кирил Домусчиев и Васил Велев, както и представители на БСК, БТПП и БФИЕК. Председателите на синдикалните организации поставиха въпроса за запазване капацитета на енергийния комплекс „Марица изток“ и изтъкнаха причините за предприетите от тях протестни действия. Министър Петкова запозна участниците в срещата с предприетите от страна на правителството в тази връзка мерки. Тя подчерта, че мините и топлоелектрическите централи от маришкия басейн са от стратегическо значение за функционирането на енергийната система на България и региона. Обсъдена бе и позицията на страната ни за предстоящата конференция в Катовице, Полша, свързана с климатичните промени. Приетата от министерския съвет позиция на Република България не подкрепя по-амбициозни цели, свързани с въглеродните емисии. Според представителите на работодателските организации следва да се продължи предприемането на мерки за завършване процеса по либерализация на българския енергиен отрасъл. Участниците в срещата се обединиха около това, че продажбата на електроенергия по пазарни цени ще гарантира стабилност в отрасъла в дългосрочен план. Предстои провеждане на следваща среща по въпросите от енергийния сектор.", "date": "2018.11.28", "title": "Борисов обсъди актуални въпроси на енергетиката с работодатели и синдикати"}
{"url": "https://www.monitor.bg:443/bg/a/view/borisov-i-invalidite-borjat-zloupotrebite-s-telk-150917", "text": "Премиерът Бойко Борисов и майките на деца с увреждания ще бъдат партньори в борбата със злоупотребите с ТЕЛК. Това стана ясно след среща в МС между министър-председателя и майките. В разговорите взеха участие и вицепремиерът Томислав Дончев, социалният министър Бисер Петков, депутатите Менда Стоянова и Светлана Ангелова. След срещата Борисов обяви, че борбата с контрабандата е дала възможност над 5 млрд. лв. да бъдат преразпределени в различни сфери, в това число и към хората с увреждания, но това не е достатъчно, защото има много злоупотреби с медицински експертизи. „Протестиращите майки казаха, че сумата която дава правителството е огромна, ако наистина отива при всяко болно дете, което има нужда, ако не бъде открадната от фалшивите ТЕЛК-ове“, подчерта Борисов. Преди срещата с министър-председателя майките на деца с увреждания проведоха 2-часов разговор с председателя на НС Цвета Караянчева. В четвъртък ще бъдат формулирани новите текстове по закона за личната помощ, а в петък социалната комисия ще заседава извънредно, за да ги гласува. Майките обаче запазват протестна готовност до другата седмица, когато се очаква Законът за личната помощ  да мине на второ четене в парламента. Вицепремиерът Томислав Дончев ще оглави бъдещия Национален съвет за интеграция на хората с увреждания, съобщи премиерът. Според Борисов  по този начин ще се координира работата на социалния и здравния министър. За да заеме Томислав Дончев председателското място в Съвета за интеграция на хората с увреждания, трябва да бъде коригиран текст от Закона за хората с увреждания, при гласуването му на второ четене в парламента. Борисов бе категоричен още, че е необходим разговор и с организациите на хората с увреждания, затова как да се разпределят допълнителните средства за политиките спрямо хората с увреждания, за да не протестират и те след това. По рано днес депутатите гласуваха поправка в току що гласуваната рамка на закона за бюджета 2019 г. С нея се взе решение от 70 млн. лева от текущите разходи на централния бюджет към средствата на Министерството на труда и социалната политика (МТСП) за следващата година. Така общата сума в политиката за подпомагане за хората с увреждане стават 437 млн. лева. Като второстепенен разпоредител средствата ще бъдат преразпределяни от Агенцията по социално подпомагане, обяви от трибуната шефката на бюджетната комисия Менда Стоянова при внасянето на поправката След срещата с майките на деца с увреждания премиерът каза още, че по-рано днес е имал 3-часова среща, на която са били разисквани безумните договори на топлоелектрическите централи и как те да бъдат променени.", "date": "2018.11.28", "title": "Борисов и майките ще борят злоупотребите с ТЕЛК (ОБНОВЕНА)"}
{"url": "https://www.monitor.bg:443/bg/a/view/vnimatelno-s-elektronnija-populizym-150915", "text": "Има една шега, че зад всеки прецакан компютър, стои един човек, който абсолютно нищо не е пипал. От маргиналната “Да(й)България” настояват за въвеждане на електронно гласуване. За пример посочват, че така щели да изберат техните кандидати за евровота. Щели да го правят и през телефоните си чрез приложение. Търсенето на евтина популярност от изхвърлени зад борда “жълтопаветници” си е техен проблем, но да се дърпа дявола за опашката с настояването за електронно гласуване, е проблем на всички. Няма да коментираме защо в нито една от водещите европейски страни то не само че не е въведено, но и е категорично отхвърлено като възможност. Няма да приемем и популистки намерения за сезиране на Конституционния съд. Не само защото той още преди време се е произнесъл, че това гласуване не осигурява сигурна правна защита на вота. Но и защото още тогава висшите матистрати правилно са изказали съображението, че е необходимо време, за да се гарантира технически тази сигурност.Вместо да се търси реванш с популизъм, е добре усилията, (включително и на законотворци и управляващи) да се насочат към освобождаване на гражданите от чиновническата бумащина с помощта на електронното правителство и електронното управление. Глупаво е във време на информационен бум да се виси пред гишета и да се разнасят документи от едно в друго ведомство, когато това би могло да стане с помощта на елекроника.Разбира се, няма да имаме нищо против да наблюдаваме как наследниците на Иван Костов ще демонстрират електронен при номинирането на своите кандидати. И как сами ще се прецакат и ще спукат балона, който са надули. Както обикновено става при тях.", "date": "2018.11.28", "title": "Внимателно с електронния популизъм"}
{"url": "https://www.monitor.bg:443/bg/a/view/dimo-ot-p-i-f-vlizame-v-studio-za-nov-album-drugata-godina-150889", "text": "Две сцени, две настроения, двоен диск – всичко ще е по две на предстоящия голям концерт на група P.I.F. в столичния клуб „Сити Стейдж“ на 7 декември. Тези излизания на столична сцена всяка година по същото време се превърнаха в традиция за бандата и дългоочаквано събитие за феновете. Какво са подготвили музикантите, какви са промените в състава им и какво им предстои попитахме фронтмена Димо. - Самият клуб разполага с две сцени. На голямата сцена ще свирим т. нар. „облачни“ парчета, които ще са с мултимедия, бекинг тракове, компютри, специално осветление. Другата - „слънчевата“,предразполага към по-свободно звучене. Там ще има втори комплект барабани, по още една китара и усилвател. Ще е точно каквото е било при The Beatles – китарата, включена директно в усилвателя, барабаните, микрофона и пеем „слънчевите“ песни - „Колело“, „Приятел“, „Юли“, „Вали“. Ще разделим концерта на 5 части. Ще се качим 3 пъти на „облачната“ и 2 пъти на „слънчевата“ сцена и дори ще се преобличаме. Феновете обаче няма да има нужда да се местят, защото от едно място се виждат и двете сцени. - Разделихме песните си на „слънчеви“ и „облачни“ в два отделни диска. В началото им викахме „весели“ и „тъжни“, но нито веселите са много весели, нито тъжните – много тъжни, така че потърсих друго разделение. Сякаш в целия ни творчески живот имаме две различни състояния, през които сме минавали. Пък и крайно време беше да се издаде нещо, което да съдържа в себе си старите парчета, които хората търсят и ги няма никъде, понеже нямаме преиздаване на първите албуми. А за нов албум вече има над 20 парчета нахвърляни като дема, които тепърва ще работим и решаваме кои да влязат. Мислим да влезем в студио след нова година, защото след концерта на 7-ми имаме традиционното коледно-новогодишно турне - на 25-ти сме във Велико Търново, 26 – Плевен, 27 – Варна, 28 – Бургас, 29 – Пловдив, 30 – в столичния клуб „Строежа“ правим трибют на Depeche Mode, и на Нова година, на 31-ви, сме в „Терминал 1“.  - Всъщност в това има промяна. Този, който го изпращаме го изпратихме малко по-рано. На концерта ще има само един басист - новия, който ще свири и на двете сцени. Не съществуват явно чудеса. ? - Той е изключително приятно интелигентен човек, който носи в себе си изкуството, твореца. Има музиканти, които дали са такива или зидаромазачи за тях няма значение. Той не е от тях. Свири с много мисъл. Срещнах го преди година в Ловеч. Той беше тогава с Ангел Ковачев. Има една смешка, която наскоро открихме. С Иван (б.а. Велков – китарист и основател на P.I.F.) направихме първия си концерт пред голяма публика през 1991 г. във фестивалния комплекс във Варна. Концертът беше разпродаден, имаше 1000 души публика, а ние подгрявахме популярна варненска банда. Бяхме се спукали от притеснение, мен ме болеше стомаха от нерви. Това е било 1991 г., ... а новият ни басист е роден 1992 г. Христо е свикнал с музиката ни, той се е учил на нея, което ни помага страшно много сега.  - Смисълът си остава същият, но се покачват отговорностите, че това, което правиш е значимо и хората имат нужда от него, а ти трябва много да внимаваш какво правиш и как го подаваш, за да не си манипулативен, да не си егоцентричен. Най-важното е да си истински. - Обикновен човек с китара в ръка, който се реди на опашки.", "date": "2018.11.28", "title": "Димо от P.I.F.: Влизаме в студио за нов албум другата година"}
{"url": "https://www.monitor.bg:443/bg/a/view/elektricheski-stylb-probiva-pokriva-i-styrchi-nad-kyshta-150909", "text": "Вече няколко години електрически стълб  стърчи пробил покрива на къща в село Долно Осеново, община Симитли. Бетонният стълб минава през една от стаите, в която трябва да живее брата, а сестра му обитава другата част на къщата в голямото село.   Жителите вече са привикнали с такива приумици на архитектектите.  Казват, че в Долно Осеново има и други електрически  стълбове „ситуирани“ на различни и атрактивни места -  някои, залепени за къщи, а други, подаващи се през дупки в покривите. В къщата живее самотна възрастна жена, която казва, че стълбът минава през стаята на брат и, която е заключена. Кметът Бисер Сегменов казва, че странните похвати да се зазида стълб в къща, са заради бързо разрастващото се село. Почти всички мъже са гастарбайтери - кой в Англия, кой в Италия, Испания или Америка.  Според него стълбовете са поставени по-рано на места, които не отговарят на изискванията и сега хората се опитват да строят около тях. ", "date": "2018.11.28", "title": "Електрически стълб пробива покрива и стърчи над къща"}
{"url": "https://www.monitor.bg:443/bg/a/view/deputatite-prieha-budjetnata-ramka-za-dogodina-150911", "text": "Парламентът прие рамката на държавния бюджет за 2019 г. Първият член на бюджета беше приет от гласувани от 100 народни представители, против бяха 66, а един се въздържа. Общият размер на приходите, помощите и даренията ще е 25, 6 млрд. лева, от които данъчните приходи са 23,1 млрд. лева. Размерът на разходите ще е 13,3 млрд. лева, а на трансферите – 11,4 млрд. лева. От средствата за трансфери за общините са предвидени 3,7 млрд. лв., за държавното обществено осигуряване – 4,2 млрд. лева, а за НЗОК – 1,4 млрд. лв. Предвижда се вноската в общия бюджет на ЕС да е 1,2 млрд. лева. Бюджетното салдо ще бъде дефицит в размер на 399 млн. лв. Предложенията на опозицията не бяха приети, сред тях бяха премахване на плоския данък, създаване на фонд за инвестиции с половин милиард, фонд за регионално развитие с 300 млн. лева и още 400 млн. лева за рехабилитация на 4-токласната пътна мрежа. Още половин милиард искаше левицата да бъде отделен за НОИ, които да отидат за увеличаване на пенсиите. Отхвърлени бяха и предложенията на левицата за покачване на бюджета на съдебната власт с 65 млн. лв., от които 44 млн. лв. да отидат за увеличение на заплатите на магистратите не с 10%, а със 17%, колкото е изискването по закон, обясни Крум Зарков от левицата. Не беше подкрепено и предложение на Юлиан Ангелов от Обединените патриоти за отделяне на 20 млн. лв. за сдружение на българи от Македония. В крайна сметка бе приета бюджетната рамка, внесена от правителството. Дора Янкова заяви, че чрез бюджета за следващата година няма да може да се преодолеят големите разлики между регионите в страната. Красимир Янков отбеляза, че не са заложени политики за преодоляване на демографската криза. Вие сте социално неадекватни, обърна се той към управляващите. Румен Гечев пък коментира, че управляващите се движат в посока, обратна на посоката на държавите от ЕС.", "date": "2018.11.28", "title": "Депутатите приеха бюджетната рамка за догодина"}
{"url": "https://www.monitor.bg:443/bg/a/view/deputatite-popraviha-razminavaneto-v-parite-za-horata-s-uvejdanija-150913", "text": "Народните депутати гласуваха поправка в току що гласуваната рамка на закона за бюджета 2019 г. С нея се взе решение от 70 млн. лева от текущите разходи на централния бюджет към средствата на Министерството на труда и социалната политика (МТСП) за следващата година. Така общата сума в политиката за подпомагане за хората с увреждане стават 437 млн. лева. Като второстепенен разпоредител средствата ще бъдат преразпределяни от Агенцията по социално подпомагане ще ги раздава, обяви от трибуната шефката на бюджетната комисия Менда Стоянова при внасянето на поправката. Вчера, след спорове, социалната комисия в НС прие на второ четене законопроекта за личната помощ. Заложените текстове обаче не срещнаха подкрепата на обмудсмана Мая Манолова и родителите на деца с увреждания. Според националния защитник след 1 септември хората с увреждания ще останат без личен асистент. Не искам да има конфронтация по тази тема, защото, общо взето всичко, което поехме като ангажимент според нашите разбирания и оценки, които се свеждат до 150 млн. лв. повече за хора с увеждания, е изпълнено, каза министърът. Той уточни, че не е участвал пряко в дебата в социалната комисия. Чакаме окончателно да бъде изработена технологията, няма пречка парите за личната помощ от централния бюджет да бъдат прехвърлени по бюджетите на общините или на МТСП, увери още Владислав Горанов в отговор на въпрос. В крайна сметка депутатите решиха да бъдат към МТСП. Тепърва анализираме откъде точно идва неразбирането, защото всички разговори, които съм имал с омбудсмана по повод на закона за хората с увреждания и за личната помощ, се свеждаха до това, че през 2019 г., освен обещаните от премиера допълнително 150 млн.лв, няма да се налагат допълнителни разходи, обясни пред журналисти в парламента финансовият министър Владислав Горанов. Той допълни, че, ако се направят различни допускания, парите можело да излязат и много повече. Горанов е инструктирал експертите си от министерството в работната група да се опитат законодателството за хората с увреждания и за личната помощ да бъде направено така, че средствата в бюджет 2019 да стигнат.", "date": "2018.11.28", "title": "Депутатите поправиха „разминаването“ в парите за хората с увеждания"}
{"url": "https://www.monitor.bg:443/bg/a/view/ubilej-s-izlojba-i-podaryci-150910", "text": "Доайенът на спортната фотография Бончук Андонов отбеляза своята 70-а годишнина с изложбата \"Моят Стадион, моят Старт\". На нея са 75 снимки, свързани с историята на стадион \"Васил Левски\" и събитията, които са се случили на него. Прочутият спортен фоторепортер от първия илюстрован спортен седмичник \"Старт\" подари на 8 олимпийски шампиони (на снимката) и на десетки големи спортисти свои фотографии, запечатали мигове от техните кариери. Сред звездите, получили своите награди, бяха Румяна Нейкова, Светла Оцетова, Таня Богомилова, Боян Радев, Петър Киров, Мария Гроздева, Армен Назарян, Георги Мърков, Валентин Райчев, Александър Томов, Мария Петрова, Мария Гигова, Симона Пейчева, Димо Тонев, Димитър Златанов, Димитър Каров, Таня Гогова, Цветана Божурина, Галина Станчева, Димитър Пенев, Кубрат и Тервел Пулеви и др. \"Моят старт в живота е тук на стадион \"Васил Левски\", спомни си Бончук Андонов. - Преди 70-та година тук за първи път направих снимка, спортна. Тогава бях ученик във фотографския техникум. Тя беше забелязана от преподавателят ми по физкултура, който ми каза: \"Бончук ти можеш да станеш спортен фотограф\". Стадион \"Васил Левски\" е моят стадион. Той за разлика от мен се променя, нищо, че с него сме набори. Той младее, защото го ремонтират. Каквото и да се случи с него, той ще остане център на българския спорт.\" Фоторепортерът припомни и ролята на своите учители Михаил Михайлов, Петър , Янко Гъров, Петър Спасов и др. В изложбата бяха използвани и техни снимки. Бончук Андонов е отразявал летните олимпийски игри в Сидни през 2000, Атина - 2004 и Пекин - 2008 г., световните първенства по футбол в САЩ през 1994 и във Франция през 1998 г., както и европейските шампионати в Швеция 1992, Англия - 1996 и Португалия 2004 г. Изложбата беше открита от зам.-министъра на младежта и спорта доц. Стоян Андонов. Сред гостите на събитието бяха вицепрезидентът на Българския олимпийски комитет Йорданка Благоева, изпълнителният директор на фондация „Български спорт“ Цено Ценов, ректорът на Национална спортна академия „Васил Левски\" Пенчо Гешев, изпълнителният директор на Национална спортна база ЕАД Пламен Манолов и множество олимпийски и световни шампиони, рекордьори и медалисти от големи първенства.", "date": "2018.11.28", "title": "Юбилей с изложба и подаръци"}
{"url": "https://www.monitor.bg:443/bg/a/view/tereza-mej-njama-shans-za-vtori-referendum-predi-brekzik-150912", "text": "Британската премиерка Тереза Мей заяви, че е невъзможно да се организира втори референдум за Брекзита преди датата за напускане на ЕС - 29 март догодина, предаде Ройтерс. \"По въпроса за втори референдум, смятам, че е важно да спазим волята на британския народ\", заяви тя пред британския парламент в отговор на въпрос на депутат. \"Но бих помолила да се има предвид и това: не би било възможно да се организира референдум преди 29 март догодина. Това би означавало удължаване на чл. 50, отлагане на Брекзита или напускане без споразумение\". Британският министър на околната среда Майкъл Гоув официално подкрепи постигнатото от Мей споразумение за напускане на ЕС. В отговор на въпрос дали би подкрепил депутатите, които искат Великобритания да възприеме норвежкия модел, Гоув подчерта пред парламентарна комисия, че според него вече постигнатите договорености са най-добрият вариант за страната.", "date": "2018.11.28", "title": "Тереза Мей - няма шанс за втори референдум преди Брекзик"}
{"url": "https://www.monitor.bg:443/bg/a/view/oligarhijata-atakuva-peevski-s-falshivi-tagove-150908", "text": "Игра на тагове. Под този надслов върви новата акция на олигарсите и медиите им от Фабриката за фалшиви новини срещу издателя ни и депутат Делян Пеевски. След като първо изчерпаха идеите си за фейкове срещу него, а след това изтупаха от праха и всичките си стари опорки, от днес медиите от машината за клевети на подсъдимите престъпни босове, криещи се зад маските на издатели - Иво Прокопиев и Огнян Донев, прилагат нова тактика. Решиха, че изобщо няма да си правят труда да измислят фалшиви новини срещу Пеевски. Просто ще пишат името му на измислени тагове под материали, нямащи нищо общо с него. Така, когато някой търси в интернет търсачката Гугъл например по ключова дума Делян Пеевски, ще бъде навързван с всякакви негативни новини макар сами по себе си да нямат никаква връзка с него. Акцията бе стартирана от Клуб Z на подсъдимия за укриване на данъци в особено големи размери Огнян Донев. Сайтът в пространна статия обяснява как най-големият седмичник в страната е бил осъден от ром заради дискриминационна статия. Ромът завел дело срещу изданието с помощта на грантаджийския Български хелзинкски комитет пред Комисията за защита от дискриминация и го спечелил, като се оказало, че изданието е регистрирано на адрес-менте и в него нямало нито един журналист на трудов договор. Седмичникът няма нищо общо с Пеевски, нито с издателската ни група „Телеграф медиа“, чийто издател е той. В материала също няма думичка за него. Но най-отдолу името му е сложено като таг – т.е. ключова дума, по която „Гугъл“ вади статиите при търсене от потребителите. Абсурдна манипулация, при това двойна, но пък по този начин сайтът изпълнява заръката на менторите си за поне един фейк срещу депутата на ден.", "date": "2018.11.28", "title": "Олигархията атакува Пеевски с фалшиви тагове"}
{"url": "https://www.monitor.bg:443/bg/a/view/metallica-izdavat-lajv-album-s-blagotvoritelna-cel-150898", "text": "Метъл легендите Metallica ще подадат ръка на гладуващите с приходите от продажбата на новия си лайв акустичен албум, който ще излезе идната година. Бандата е записала изпълнението си по време на концерта Helping Hands Benefit в Сан Франциско на 3 ноември. Песните ще са събрани в плоча със заглавие „Helping Hands… Live & Acoustic at the Masonic“ и ще е на пазара на 1 февруари 2019-та. Всички приходи ще отидат във фондацията на групата Metallica All Within My Hands, която се бори с глада и помога създаването на устойчиви общности чрез обучения за работа. Двойният албум ще съдържа акустични версии на класките „Enter Sandman“, „The Unforgiven“, както и кавъри на „When a Blind Man Cries“ на Deep Purple, „Please Don’t Judas Me“ на Nazareth. Тавата е миксирана от Грег Фиделман.", "date": "2018.11.28", "title": "Metallica издават лайв албум с благотворителна цел"}
{"url": "https://www.monitor.bg:443/bg/a/view/bojan-magdalinchev-politicheskoto-govorene-na-panov-e-nedopustimo-150914", "text": "Политическото говорене е недопустимо за магистрат, още повече за председател на ВКС. Така представляващият Висшият съдебен съвет Боян Магдалинчев коментира пред БНТ изказванията на шефа на ВКС Лозан Панов. Преди седмица на международен форум Панов остро разкритикува институциите в България и обяви, че положителният доклад на ЕК за напредъка на България не бил обективен, с което реално каза на бялото черно. След въпросната реч 10 от съдебните кадровици в съдийската колегия към ВСС тази седмица излязоха с декларация с 14 въпроса, с която подканиха Панов да обясни защо прави тези твърдения. Той обаче, по традиция, избяга и се скри. „Като българин не го приемам и разбирам да не се радваш на успехите на страната си“, коментира Магдалинчев. „Очевидно председателят на ВКС желае да сме под наблюдение още определено време“, каза още той. Кадровикът обясни още, че Панов не разговаря с колегите си във ВСС и че с въпросната декларация се опитали да го подканят към диалог. „Най- безцеремонно каза, че няма да говори с нас и че не бил длъжен да се отчита пред нас“, каза Магдалинчев. Представляващият ВСС каза още, че е странно и че шефът на ВКС се „укрива“ и от институциите. Той припомни, че когато от НАП го търсили заради неплатените данъци в дома му, на работното му място и във ВСС- той не бил открит. Магдалинчев обяви, че Панов бил търсен 13 пъти, но безуспешно. Междувременно пък шефът на ВКС получи подкрепа от проваления правосъден министър Христо Иванов.Пинокио, както е известен бившият министър и настоящ сламен лидер на партия, пусна пространен пост във Фейсбук. В него се пробва да внуши, че настоящият състав на съдийската колегия на ВСС бил \"безличен\", но в същото време искал да направи едва ли не преврат срещу шефа на ВКС. В поста, който услужливо веднага е препечатан в сайта на подсъдимия фармацевтичен бос Огнян Донев - \"Клуб Z\", както може да се очаква не се коментира нито политическото говорене на Лозан Панов, противоречащо на Конституцията, нито факта, че той буквално избяга от въпросите на колегите си от съдийската колегия на заседанието й във вторник. Макар Панов да \"дължи\" на Иванов прякора на половинката си Бети Панова - Черния лебед, подкрепата е съвсем очаквана предвид факта, че двамата са част от обкръжението на кръга \"Капитал\" и лъснаха като съучастници в политическия инженеринг на олигарха Иво Прокопиев в стенограмите АРГО-гейт.", "date": "2018.11.28", "title": "Боян Магдалинчев: Политическото говорене на Панов е недопустимо"}
{"url": "https://www.monitor.bg:443/bg/a/view/otkrivat-pametna-plocha-na-ajan-sadykov-predi-derbito-na-plovdiv-150890", "text": "На специална церемония преди предстоящото дерби между „Локомотив“ (Пловдив) и „Ботев\" (Пловдив) на „Лаута“ ще бъде открита плоча в памет на Аян Садъков. В комплекса вече има отлят бетон, където ще бъде сложен възпоменателният знак. Част от средствата са осигурени от собственика на „черно-белите” Христо Крушарски, но инициативата бе подкрепена и от много фенове и приятели на клуба. Легендата почина на 1 юли 2017 след няколкогодишна битка с амиотрофичната латерална склероза. В кариерата си един от най-великите играчи на „Локо“ записа мачове и за градския съперник, от които също ще засвидетелстват уважението си. В същото време станаха ясни съперниците в общо 7 контроли на „Локо“ и „Ботев“, които ще се проведат на лагерите им в Турция. „Канарчетата“ ще играят с „Шахтьор\" (Донецк), „Слован“ (Либерец) и руския „Криля Советов“, а „смърфовете“ с „Шкендия“ (Тетово), „Беласица“ (Струмица), „Спартак\" (Суботица) и „Сеница“.", "date": "2018.11.28", "title": "Откриват паметна плоча на Аян Садъков преди дербито на Пловдив"}
{"url": "https://www.monitor.bg:443/bg/a/view/sprjagat-chetirima-chujdenci-za-nacionalen-selekcioner-150907", "text": "Българската федерация по волейбол ще избере чужденец за селекционер на мъжкия национален отбор, съобщи \"Нова ТВ\". Спрягат се кандидатурите на четирима специалисти. Единият е бившият старши треньор на нашите Камило Плачи, с когото те спечелиха европейски бронз и който прави в момента чудеса с руския \"Факел\" на световното клубно първенство в Полша. Наскоро Плачи обаче обясни, че никой не е обсъждал с него такъв вариант. Вторият е също бивш селекционер - Силвано Пранди, добре познат у нас. Французинът Стефан Антига, който направи Полша световен шампион преди 4 години, а после прекрати договора си с Канада след мондиала тази година, е също сред \"номинираните\". Четвъртото име е на сърбина Игор Колакович, роден в Подгорица, разделил се с представителния тим на Иран също след световното 2018 г. На своето Общо събрание в Казанлък федерацията ни пък реши Управителният съвет и неговият председател инж. Данчо Лазаров да водят централата до 4 април 2021 г. На форума присъстваха президентът на Европейската конфедерация Александър Боричич и неговият заместник Ренато Арена. Боричич приветства делегатите и изрази своята изключително висока оценка за организацията на световното първенство за мъже през 2018 година в България и Италия. Той подчерта, че досега не е имало по-добра организация на световно първенство от съвместното му провеждане в България и Италия. За първи път две страни са приели състезание от такъв висок ранг във волейбола, като България и Италия са установили нов стандарт за такива състезания. Междувременно стана ясно, че бившият национален треньор Радостин Стойчев и напусналият представителния ни тим Матей Казийски ще се разделят с полския \"Шчечин\". Според \"Гадзета ди Модена\" спортният директор Стойчев ще се завърне в Италия още в началото на декември, а заедно с него ще си тръгне и Казийски. Причината е финансовата криза в отбора, в който дори играчите вече са прекратили тренировките си заради безпаричие. Възможно е той дори да бъде разпуснат. През 2012 г. Стойчев беше уволнен от националния отбор на България по време на олимпийската квалификация за Лондон след загуба в мача с Германия. Тогава и Казийски си тръгна, като обяви, че няма да играе за България, докато начело на федерацията са инж. Лазаров и хората от неговия УС.", "date": "2018.11.28", "title": "Спрягат четирима чужденци за национален селекционер"}
{"url": "https://www.monitor.bg:443/bg/a/view/chakat-15-poveche-prihodi-ot-osigurovki-srednata-pensija-s-24-leva-nagore-150896", "text": "Осигурителната система е финансова система и не търпи прекалено политическо вмешателство. Това заяви социалният министър Бисер Петков относно бюджетът за ДОО, който бе приет след бурни дебати в НС. Според него състоялите се дълги и на моменти разгорещени дебати по бюджета доказват, че въпросът за пенсиите е първостепенен политически въпрос. „Няма как да не е така, след като в осигурителната система се осигуряват 2,8 млн. работещи българи. За над 2,1 млн. пенсионери тя осигурява основния им доход“, обясни Петков. По думите му в бюджета догодина се очакват 15 % повече приходи от осигуровки, което пък ще покрие 2/3 от осигурителните плащания.  Това пък е резултат на продължаващия икономически растеж, повишената заетост и ръста на доходите. За сравнение той даде състоянието на системата преди 3 години,  когато с приходите от осигурителни вноски са се покривали по-малко от 50 % от финансовите разходи. Високият ръст на осигурителните приходи позволяват да се финансира увеличените с близо 700 млн. лв. осигурителни плащания по бюджета на ДОО за следващата година и същевременно да се намали дефицита с 263 млн. лева“, уточни социалният министър. Средният размер на пенсията през 2019 година пък ще бъде с около 24 лева повече. Това ще бъде в резултат на индексирането на пенсиите с 5,7 % , както и с по-високата тежест на осигурителния стаж в пенсионната формула. Така догодина средната пенсия ще е 386 , 27 лева. разясни още Бисер Петков. Той припомни, че пенсиите от началото на следващата година ще се изчисляват по нов начин. Целта пък била да се улеснят бъдещите пенсионери и по-тясно ще обвърже осигурителните права с осигурителния принос.", "date": "2018.11.28", "title": "Чакат 15 % повече приходи от осигуровки, средната пенсия с 24 лева нагоре"}
{"url": "https://www.monitor.bg:443/bg/a/view/ministerstvoto-na-ikonomikata-i-e-bay-zapochvat-syvmestni-obuchenija-za-digitalizirane-na-malki-firmi-150891", "text": "Министерството на икономиката и eBay започват съвместни обучения за дигитализиране на български малки и средни предприятия. Това е станало известно по време на среща между заместник-министърът на икономиката Александър Манолев с директора на дигиталната платформа за Източна Европа, Русия и Израел Иля Кретов, съобщиха от министерството. Над 6 хил. малки и средни предприятия, и физически лица от България към момента продават продукти през глобалната платформа, е било оповестено на срещата. Сред техните най-големи пазари са САЩ (38 на сто от продажбите), Великобритания (15 на сто), Германия (14 на сто) и др., а продукти на български търговци достигат до 140 държави по света. Смятаме, че можем да предложим още много на българския бизнес, е посочил Иля Кретов като е обяснил, че eBay са готови да организират обучения за български предприемачи, за да научат повече за възможностите на електронната търговия и начините да бъдат по-ефективни. Зам.-министър Манолев e подчерта, че това е добра възможност и се ангажира агенцията за малки и средни предприятия да участва в подготовката на подобни обучения като селектира и покани заинтересовани компании. Обсъдени са били възможностите и за организиране на насочени събития към българските стартъпи. Манолев е отбелязал, че все още електронната търговия не е достатъчно добре застъпена в нашата страна. Според Евростат, около 9 на сто от компаниите в страната продават онлайн, а около 27 на сто от потребителите са пазарували в мрежата през последната година. Като позитивна тенденция можем да посочим, че ръстът, който онлайн търговията има в България, изпреварва средния в Европейския съюз, е казал Александър Манолев.", "date": "2018.11.28", "title": "Министерството на икономиката и eBay започват съвместни обучения за дигитализиране на малки фирми"}
{"url": "https://www.monitor.bg:443/bg/a/view/s-12-3-poveche-bylgarski-turisti-zad-granica-prez-oktomvri-150897", "text": "В сравнение с октомври 2017 г. през миналия месец e регистрирано увеличение при пътуванията на българи с цел почивка и екскурзия - с 12,3 на сто, и с други цели - с 1,2 на сто, докато тези със служебна цел остават на същото ниво, съобщи Националният статистически институт. През октомври 2018 г. посещенията на чужденци в България са 739,3 хил. или с 3,8 на сто повече в сравнение с октомври 2017 г. Пътуванията на българи в чужбина през октомври 2018 г. са 454,7 хил. или с 3,6 на сто над регистрираните през октомври 2017 г. Увеличение на пътуванията на българи е отчетено към: Турция - с 20,9 на сто, Германия - с 4,5 на сто, Испания - с 3,5 на сто, Австрия - с 3,3 на сто, Италия - с 3 на сто, Сърбия - с 2,6 на сто, Румъния - с 2 на сто, и други. Същевременно намаляват пътуванията на българи към: Обединеното кралство - с 2,7 на сто, Гърция - с 2,4 на сто, Македония - с 1,5 на сто, и други. При посещенията на чужденци е регистрирано е увеличение при всички наблюдавани цели: пътувания с други цели (вкл. гостувания и транзитни преминавания) - с 4,7 на сто, със служебна цел - с 3,3 на сто, и с цел почивка и екскурзия - с 2,8 на сто. Транзитните преминавания през страната са 29.7 на сто (219,7 хил.) от всички посещения на чужденци в България. През октомври 2018 г. най-голям брой пътувания на български граждани са осъществени към: Турция - 106,.3 хил., Гърция - 100,2 хил., Румъния - 33,6 хил., Сърбия - 32,6 хил., Германия - 25,4 хил., Македония - 25,3 хил., Австрия - 15,9 хил., Италия - 15,4 хил., Обединеното кралство - 15,1 хил., Испания - 11,4 хиляди. От общия брой чужденци, посетили България през октомври 2018 г., делът на гражданите от Европейския съюз е 55,5 на сто, или с 2,7 на сто повече в сравнение със същия месец на предходната година. Увеличават се и посещенията на граждани от групата \"Други европейски страни\" - с 6,7 на сто, като най-голям е ръстът на посещенията от Сърбия - с 24,9 на сто. Най-много посещения в България през октомври 2018 г. са направили гражданите от: Румъния - 142,6 хил., Турция - 106,8 хил., Гърция - 96,6 хил., Македония - 56,8 хил., Сърбия - 53,8 хил., Германия - 42,1 хил., Украйна - 22,9 хил., Полша - 20,2 хил., Обединеното кралство - 19,3 хил., Италия - 13,9 хиляди.", "date": "2018.11.28", "title": "С 12,3% повече български туристи зад граница през октомври"}
{"url": "https://www.monitor.bg:443/bg/a/view/gyrcija-stachkuva-za-minimalna-zaplata-751-evro-150894", "text": "Обща 24-часова стачка скова Гърция. Тя бе обявена от гръцката Обща конфедерация на труда (ГСЕЕ), съобщават гръцките медии. За участие в стачката са призовани всички работещи, както и пенсионерите. Сред исканията на общата стачка е възстановяването на институционалната рамка на свободното колективно договаряне, връщане на минималната заплата от 751 евро, запазването на пенсиите, както и на всички социални мерки в полза на уязвимите групи в обществото.  Заради обявеното участие в стачката до голяма степен бе парализиран транспортът в страната. Участие в стачката са обявили работещите в морския и железопътния транспорт, в електротранспорта в Атина, автобусният транспорт в столицата не работеше сутринта до 9 часа и вечерта след 21 часа. Във вторник имаше и стачката и на журналистите - с ден по-рано, за да могат да отразят самата обща стачка в сряда. По тази причина в сряда гръцките вестници не излязоха. Както съобщава електронното издание на \"Катимерини\", в Атина има особено големи задръствания заради стачката в транспорта. Същевременно в Гърция голям отзвук получи особен социален казус. Апелативният съд в гръцкия град Лариса отмени задържането на чистачка в детска градина, която беше осъдена на 10 години затвор за фалшифициране на дипломата си за начално образование. 53-годишната общинска служителка напуснала училище след пети клас. Тя получила работата си, като представила подправено удостоверение, че е завършила шести клас - минималното образование, което се изисква за наеманите от държавата чистачи. Присъдата на чистачката предизвика широк отзвук в гръцкото обществено мнение и критики, че наказанието й е прекалено строго.  ", "date": "2018.11.28", "title": "Гърция стачкува за минимална заплата 751 евро"}
{"url": "https://www.monitor.bg:443/bg/a/view/turoperatorite-za-egipetskata-ekskurzija-se-okazali-korektni-150900", "text": "Министерството на туризма извърши обстойна проверка на туроператорите във връзка с проведена екскурзия до Египет, съобщиха от ведомството. Тя бе във връзка с кончината на участник в тура по време на пътуването му със самолет в обратна посока към България. Инспекцията констатира, че „АБАКС“ ЕООД е регистриран като туроператор и туристически агент в Националния туристически регистър (НТР). Дружеството има валидна застраховка „Отговорност на туроператорa“ на стойност 1,4 млн. лв. с валидност 7 септември 2019 г. Posoka. com е с регистрация в Националния туристически регистър като туроператор и туристически агент. Дружеството има валидна застраховка „Отговорност на туроператора“. Лимитът й е 75 хил. лв., а срокът на валидност е 2 юни 2019 г. Според Закона за туризма наличието на валидна полица е условие всяка фирма да изпълнява и предоставя туроператорски услуги. Проверката на Министерството на туризма показа, че в случая с пътуването на българската група в Египет, туристическа агенция Posoka.com не е организатор на туристическия пакет и няма касателство по отношение на провеждането на екскурзията или съпровождащите самолетни полети.", "date": "2018.11.28", "title": "Туроператорите за египетската екскурзия се оказали коректни"}
{"url": "https://www.monitor.bg:443/bg/a/view/150-lv-za-fotoalbum-s-dyrvorezba-i-shevica-150905", "text": "Албум с дърворезба и шевица, глинени съдове за печене и дамски облекла с няколко възможности за обличане са само част от артикулите на първото издание на търговското изложение 'Магията на ръцете“ в столицата. Албумите с дърворезба и шевица, които представя Благовеста Владимирова, струват между 45 лв. и 150 лв. Вече 30 г. Благовеста се занимава с обработка на дърво, овладяла е занаята до съвършенство, а любовта към шевицата се предава по наследство вече трето поколение, което се занимава с този занаят. „Открих го в една тетрадка, която получих като наследство от нея. Майка ми сваляше шевиците от женските ризи и ги рисуваше. Там основният цвят, който е използван, е оранжев. Никога не съм я виждала по книгите или другите документи, които съм разглеждала и не знам от кой край е“, споделя Благовеста Владимирова. Сред албумите се откроява и една шевица, която е от кюстендилския край. „Цветовете й много кореспондират с тези от картините на Владимир Димитров – Майстора. В шевиците от Самоковско например преобладава червеният цвят. За видинския край например пък е характерен паунът на ризата“, казва Владимирова. Глиненият съд за печене на пиле с бира пък предизвика любопитството на Цветан Симеонов, който е председател на Българската търговско-промишлена палата (БТПП) и организатор на събитието. Пилето се приготвя, като се налива бира и различни подправки. Пилето се нанизва на бутилката, а от страни се сипва вода или подреждат нарязани картофки. Сред участниците в изложението е и една жена, която е превърнала своето хоби в бизнес и изкуство едновременно. Тя плете дамски чанти и аксесоари на една кука. В непосредствена близост до този щанд се предлагат дамски облекла с оригинален дизайн и кройка. Всяко едно от тях може да се носи по няколко различни начина и да изглежда като съвсем друга дреха. други скъпоценни камъни и предмети от естествени материали, като дърво, метал и вълна също могат да бъдат намерени на търговското изложение. Цените на бижутата вървят средно между 15 и 35 лв. Един от занаятчиите например предлага дървени лъжици и вилици, изработени от орех, череша и липа, а от самата посуда лъха настроение – направени са като усмихнати човечета и може да бъдат закупени за 10-15 лв. Участие в изложението вземат над 30 занаятчии. „Ще се постараем скоро, още на това изложение, да представим и представители на чужди държави, за да може да се запознаят с традициите ни. Свързвайки занаятите с потребителите се опитваме да напомним за хубавите български обичаи, а с продажбата им да дадем финансова възможност на хората да продължат да се занимават с тях. Надявам се да поставим началото на една инициатива, която ще се развива и ще се обогатява с още много занаяти“, казва организаторът Цветан Симеонов. Изложението, което се провежда с медийното партньорство на информационна агенция и вестник „Монитор“, може да бъде посетено до 2 декември в Изложбена зала ЦУМ.", "date": "2018.11.28", "title": "150 лв. за фотоалбум с дърворезба и шевица"}
{"url": "https://www.monitor.bg:443/bg/a/view/sokolov-prati-lube-na-svetoven-kluben-polufinal-150902", "text": "Италианският тим на Цветан Соколов \"Кучина Лубе\" (Чивитанова) се класира за полуфиналите на световното клубно волейболно първенство в Плоцк (Пол). Това стана след инфарктна победа с 3:2 (-20, 22,-24, 23, 17) над световния и европейски шампион - руския гранд \"Зенит\" (Казан). Играчите на \"Лубе\" направиха невероятен мач, продължил 2 чса и 25 минути в зала \"Орлен Арена\". Соколов игра много силно и беше ключовата фигура за успеха, особено за вкарването на двубоя в тайбрек. той беше най-резултатен с 20 точки (2 блока) и 56% ефективност в атака. Голямата драма беше в петия гейм, в който всичко изглеждаше решено при резултат 14:9 за \"Зенит\". Отлична игра на блокада на Робертланди Симон с омекотяване атаката на тима от Казан обаче доведе постепенно до равенство при 14:14. При 17:17 първият съдия Роджеро Еспикалски сгреши с отсъждане на игра на Александър Бутко в полето на съперника. Така при последното разиграване Османи Хаунторена от \"Лубе\" сложи точката за 19:17. Играчите на \"Лубе\" спасиха цели 8 мачбола на противниците си и триумфираха заслужено. Симон завърши с 18 т. (4 блока, 1 ас), Йонади Леал записа 15 (1 блок), а третият кубинец в тима - Хуанторена има 11 (1 ас). За \"Зенит\" отличникът беше Ървин Нгапет с 22 т. (3 аса), Максим Михайлов добави 21 (1 блок, 1 ас), а Матю Андерсън - 16 (4 блока, 4 аса). Статистиката показа 61:54 точки за \"Лубе\" от атака, 9:15 от блокада, 3:10 аса и 42:32 т. от грешки на съперника. С това \"Лубе\" остана начело в група А с 5 точки от 2 победи, а \"Зенит\" с 2 загуби и 2 т. загуби шансове за финалната четворка В същата група \"Факел\" (Новий Уренгой) с треньор бившият селекционер на българските национали Камило Плачи също записа втора победа след първата с 3:2 над \"Зенит\" и стигна до полуфинал. Руският тим надигра с 3:2 (-23,-27, 28, 21, 19) полския \"Скра\" за 2 часа и 40 минути и също си осигури място на полуфинала. Егор Клюка направи 28 точки за успеха (2 блока, 2 аса), Дмитрий Волков има 20 т., а Артур Удрис - 19 (3 блока). За \"Скра\" с 22 (1 блок, 2 аса) топреализатор стана иранецът Милад Ебадипур Чара, а Мариуш Влазли има 18 (5 аса). Тази нощ в група В в Ржежув играят бразилския \"Сада\" с \"Трентино\" (Ит) и \"Кхатам\" (Ир) - \"Асеко\" (Пол).", "date": "2018.11.28", "title": "Соколов прати \"Лубе\" на световен клубен полуфинал"}
{"url": "https://www.monitor.bg:443/bg/a/view/mo-pryska-1-4-miliard-za-remont-na-starite-ruski-samoleti-150892", "text": "Колосалната сума от над 250 млн. лв. с ДДС възнамерява да похарчи МО за ремонт на старите руски самолети на ВВС. За целта през МС в сряда мина пакет от решения. Така например, докато проектът за придобиването на нов тип боен самолет за ВВС явно е зациклил, за закърпването на 8 от изтребителите МиГ-29, които са на въоръжение в армията от далечната 1989 година, вероятно ще бъдат профукани 81 294 416 лв. без ДДС. Скандалният харч е аргументиран с необходимостта от удължаването на ресурса на машините, на които трябвало да се разчита за охраната на въздушното ни пространство. Отделно се планира изразходването от бюджета на МО на 45 739 959 лв. за сключване на договори за осигуряване на летателната годност на МиГ-29 по рамковото споразумение с компанията „РСК „МиГ“, която вече бе натоварена с ремонта на двигателите на няколко машини. За капак ведомството на Красимир Каракачанов възнамерява да зарови още 82 51 000 лв. без ДДС за да вдигне във въздуха на 14-те овехтели щурмоваци Су-25, въпреки че за никого не е тайна, че разработката на този модел аероплани датира от края на 60-те години на миналия век, както и че въпросните машини, а също и МиГ-овете не отговарят по никакъв начин на натовските стандарти и отдавна са извадени от употреба от почти всички останали държави от бившия соцблок. На всичкото отгоре, ако се осъществят нецелесъобразните търгове за рециклиране на старите руски самолети, те ще вървят ръка за ръка със закърпването на грохналите съветски танкове. Вече стана ясно, че МО планира да похарчи и близо 10 млн. лв. за ремонта на 13 машини Т-72, датиращи също от годините на разгара на Студената война. Елементарните сметки сочат, че МО планира да пръсне за „освежаването“ на овехтелия военен авиопарк по-голяма сума, отколкото би струвал един от осемте нови изтребителя, с които трябва да се сдобие България, съгласно решението на НС за модернизиране на ВВС и пенсиониране на старата руска техника. Според утвърдения проект за въпросната ескадрила, с която ще стартира обновлението, трябва да бъдат заделени до 1,8 млрд. лв., които ще се изплащат разсрочено в рамките на 10 години. МО получи общо четири оферти за покупката на така необходимите ни съвместими със системите за отбрана на НАТО нови изтребители, поради липсата на каквито за 14 години членство в Алианса страната ни така и не се включи в нито една съвместна мисия за завоюване на въздушно пространство. След отпадането по технически причини на тази за F-18, останаха предложенията от САЩ за нови F-16, от Швеция за „Gripen” и от Италия за „Ëurofighter” втора ръка. Междувременно от компанията производител Lockheed Martin дадоха да се разбере, че ще предложат на страната ни заводски машини от последното поколение на претърпелия множество модернизации най-масов изтребител в Света F-16, носеща името Viper. Под всякакво съмнение е, че същите самолети, които са доказали многократно своите качества в реален бой, със сигурност биха могли да осигурят далеч по-добра от щурмоваците Су-25 поддръжка на Сухопътните ни войски и ВМС от въздух. Процедурата по избор на оферта за покупката на нови изтребители обаче, очевидно е зациклила, въпреки обявените от военния министър намерения да се стигне до подписване на договор до края на годината.", "date": "2018.11.28", "title": "МО пръска 1/4 милиард за ремонт на старите руски самолети"}
{"url": "https://www.monitor.bg:443/bg/a/view/bylgarija-pod-snjag-video-kolekci-ja-150879", "text": "Сняг затрупа страната в сряда сутринта. На много места има проблем с проходимостта на пътищата. Вижте тук колекцията от видеа, която събрахме за вас.", "date": "2018.11.28", "title": "България под сняг (ВИДЕО и СНИМКИ)"}
{"url": "https://www.monitor.bg:443/bg/a/view/napadenieto-nad-uchenik-v-sliven-zaradi-gejmyrski-spor-150882", "text": "Спор кой  е по-добър в интернет пространството и справяне с нашумяла напоследък игра е била в основата на кървавата свада в Сливен, при която с порезна рана в областта на гърдите в сряда в хирургията бе настанен 11-класник от местната ПГ по електротехника и електроника, съобщиха запознати с хода на образуваното досъдебно производство за нанасяне на средна телесна повреда. Спор кой  е по-добър в интернет пространството и справяне с нашумяла напоследък игра е била в основата на кървавата свада в Сливен, при която с порезна рана в областта на гърдите в сряда в хирургията бе настанен 11-класник от местната ПГ по електротехника и електроника, съобщиха запознати с хода на образуваното досъдебно производство за нанасяне на средна телесна повреда. Пострадалият Димитър Янев и извършителят на престъплението, връстникът му от ПГ по механотехника Николай  Тодоров започнали спора си първо в социалните мрежи, след което последвали закани за саморазправа и обявяването на своеобразен „дуел“. Двамата младежи , които живеят в един същ краен сливенски квартал „Речица“ се срещнали около 8,00 часа заранта на 27 ноември на автобусна спирка и отново се скарали, в спора било замесено и момиче, към което младежите изпитвали едни и същи симпатии. В разговора участвал и съученик на Николай, който обаче не се е намесвал в разправията. Неочаквано Тодоров извадил джобно ножче и започнал да го размахва пред очите на „опонента“ си, в един момент насочил острието към гърдите му и почти със замах го забил. Само дебелата връхна дреха спасила жертвата от по-сериозна рана, острието минало на сантиметър встрани от сърдечния мускул, уточниха лекарите от сливенската болница, където Янев е оставен под наблюдение. В хода на първоначалните разпити Тодоров е посочил къде е изхвърлил оръжието на престъплението. След изтичането на 24-часовото полицейско задържане той е пуснат с мярка за неотклонение под надзора на родителите, уточниха от сливенската окръжна прокуратура. „Николай е добро момче, няма отсъствия от училище, няма забележки или някакви наказания, изненадани сме от случилото се. Вървят всякакви слухове , уж че между двамата имало разправия за някакви пари, но всичко е на основата на рекъл – казал…“, коментира директорът на ПГ по механотехника Христо Христов. Той е депозирал доклад до регионалния инспекторат по образованието, предстои в петък да се проведе заседание на специализирания съвет под егидата на агенцията за закрила на детето, тъй като и двамата участници в произшествието са непълнолетни.", "date": "2018.11.28", "title": "Нападението над ученик в Сливен-заради геймърски спор"}
{"url": "https://www.monitor.bg:443/bg/a/view/borjat-lipsata-na-rabotnici-sys-zatvornici-150906", "text": "Дефицитът на работна ръка в различни сектори на икономиката може да бъде намален с използването труда на затворници. Това стана ясно от провелата се работна среща на зам.-министъра на правосъдието проф. Николай Проданов с председателя на Асоциацията на индустриалния капитал в България (АИКБ) Васил Велев. На нея те обсъдиха възможностите за повишаване на трудовата заетост на лишените от свобода. На срещата присъстваха гл. комисар Васил Миладинов, гл. директор на Главна дирекция „Изпълнение на наказанията“ и Иван Иванов, изп. директор на Държавно предприятие “Фонд затворно дело“, което осъществява управление на стопанските дейности в местата за лишаване от свобода, съобщиха от правосъдното министерство. Бяха обсъдени и варианти за в затворите. По време на разговора бе изтъкнато, че стопанската дейност, извършена от лишените от свобода, дава възможност за реално намаляване на сроковете на техните присъди и има пряко отношение към тяхната ресоциализация. От името на АИКБ Велев заяви, че стопанските субекти, които са членове на асоциацията, имат интерес към използването на свободния трудов ресурс и наличните производствени мощности в местата за изпълнение на наказанията. Според него изтърпяващите наказания в местата за лишаване от свобода са подходящи за всички производства и работа, свързана с много ръчен труд. „Не става дума за дейности, изискващи висока квалификация“, поясни Велев. „Идеята е да се даде информация на фирмите, членуващи в нашата асоциация и те да влязат във връзка със съответните учреждения по места, които са 12 в цялата страна. „Има 2 варианта. Единият е работа в самите фирми, където лишените от свобода могат да са в групи до 9 човека, а другият - като може да се ползват и наличните там машини“, добави шефът на АИКБ. По думите му се оказало, че в работилниците на затворите има съвременна техника, която не се използва. Велев добави, че икономиката изпитва недостиг от работна ръка, като дефицитът е на практика във всички сектори. В същото време обаче много малка част от лишените от свобода са ангажирани. Според него трудът на затворниците може да се използва в машиностроенето, електротехниката, производството на мебели и и различни изделия от пластмаса и в строителството.", "date": "2018.11.28", "title": "Борят липсата на работници със затворници"}
{"url": "https://www.monitor.bg:443/bg/a/view/evn-v-pazardjishko-e-gotovo-za-zimata-150881", "text": "Електроразпределителното дружество ЕВН в Пазарджишко  заяви готовността си за работа при зимни условия. Проверени са всички съоръжения за спешни ремонти по мрежата. Осигурени са високопроходими вишки и агрегати, които при аварии могат да захранват цели населени места. Това стана ясно по време на работна среща на областния управител на Пазарджик Стефан Мирев с  регионалния мениджър на EVN за България Робърт Дик. В разговорите участваха Калина Трифонова – член на УС на EVN България и Костадин Величков- зам.-председател на УС на EVN България. От докладите на представителите на електроразпределителната компания се разбра, че са изградени просеки в района на с. Фотиново, Батак и Пещера. През изминалия зимен сезон, за първи път в района на Велинград е използван мобилен трафопост при отстраняването на по-продължителни аварии в ел. захранването. Над 9 млн. лв. са направените инвестиции в областта за 2018 г. Новите електропроводи средно напрежение са над 3 км., изградени са 19 нови трафопоста и 26 км. нови електропроводи ниско напрежение. Вече почти напълно е завършена подмяната на електромерите за дистанционно отчитане в Пазарджик, през следващата година този процес ще бъде финализиран в Пещера и Белово. Подменени са амортизирани стълбове, на много места въздушният пренос е заменен с наземен, което гарантира качествено електроснабдяване и по-малко аварии.Областният управител адмирира устойчивата политика на ръководството на фирмата по отношение на инвестиции, човешки ресурси и дуално обучение. Стефан Мирев постави пред EVN проблема с ел. захранването на вилните зони в региона. Жителите на с. Ветрен дол алармираха за проблема областния управител по време на изнесената му приемна в община Септември. Ръководството на дружеството се ангажира да извърши проучване на терените и ще очаква собствениците на имоти във вилните зони да депозират искане за присъединяване, за да бъде изградена вътрешна ел. мрежа съгласно  разпоредбите на ЗУТ.", "date": "2018.11.28", "title": "ЕВН в Пазарджишко е готово за зимата"}
{"url": "https://www.monitor.bg:443/bg/a/view/glushkov-chakame-vezenkov-do-posledno-150885", "text": "Президентът на Българската федерация по баскетбол Георги Глушков заяви, че все още има шанс Александър Везенков да се присъедини към националния отбор за мачовете с Босна и Херцеговина в петък в Ботевград и гостуването във Франция в понеделник. До този момент Везенков не е освободен от клубния си тим „Олимпиакос“. Руският „Химки“ отказа да пусне друг много важен за националния играч – американецът Дий Бост. „Ще чакаме до последно. Ако „Олимпиакос“ пусне поне един гръцки национал, има шанс и за Везенков, но те отлагат до последния момент, сподели Глушков. - Всички сме убедени, че мачът с Босна и Херцеговина е в нашите възможности, особено след хубавите срещи, които направихме в предходния прозорец“. Босненци пък се очаква да пристигнат тази вечер след 10- часов преход с автобус от Зеница. Утре те ще направят две тренировки в Ботевград, а мачът е в петък от 19 ч. В същото време в Босна и Херцеговина жените на „Берое“ записаха пета поредна победа в Адриатическата лига след 80:71 над „Бановичи“. Срещата се игра малко повече от 24 часа след тази в Загреб, когато старозагорки победиха „Трешневка“ с 94:66. Сега Ана Почек направи невероятен дабъл-дабъл с 20 точки и 21 борби. 19 точки и 11 борби добави Бриана Люис, Виолина Кочева и Теодора Динева реализираха съответно 12 и 11 точки. В четвъртък „Берое“ приема турския „Чукурова“ в мач от турнира Еврокъп.", "date": "2018.11.28", "title": " Глушков: Чакаме Везенков до последно"}
{"url": "https://www.monitor.bg:443/bg/a/view/garbage-oglavjavat-tretija-den-na-hills-of-rock-2019-150880", "text": "Свеж полъх за меломините идва с обявяването на хедлайнерите за третия ден от фестивала Hills of Rock2019. На основната сцена на 30 юни, край Гребния канал в Пловдив, ще се качат Garbage, който идват у нас за пръв път. Алтернативната банда, с една от най-харизматичните вокалистки – Шърли Менсън, е поредното цветно допълнение, което ще внесе разнообразие между рок ветераните Whitesnake, които ще свирят на 29 юни, и метъл надеждите Disturbed, който ще открият музикалния маратон на 28 юни. Щураците от Уисконсин със 17 милиона продадени албума по цял свят ще направят фестивала притегателна сила за фенове на различни жанрове. Преди Garbage на сцената ще излязат още две интересни алтернативни банди - шведските Amaranthe и Royal Republic. Amaranthe има над 50 милиона гледания в Youtube и повече от100 милиона слушания в Spotify, а последният им албум Helix (2018),постигна огромен успех само за няколко седмици. Royal Republic е създадена в Малмьо през 2007 година. Бандата има четири студийни албума, свирила е на една сцена с групи като Social Distortion, The Subways, Die Toten Hosen и blink-182, и има огромен брой почитатели по целия свят. Garbage е формирана в Медисън, Уисконсин през 1993 година. По време на своята невероятна кариера, която продължава вече 25 години, бандата има над 17 милиона продадени копия по целия свят, концерти в над 35 държави и 6 студийни албума. Шърли Менсън, Стив маркър и Бъч Виг са заедно от самото създаване на групата. В музиката им се преплитат елементи от трип хоп, гръндж, рок, техно, пауър поп и алтернативен рок. Изключително интересното и уникално по рода си звучене на бандата им носи невероятен успех на музикалната сцена. До 31.декември тридневните билети за фестивала Hills of Rock 2019, са на цена от 140 лв.", "date": "2018.11.28", "title": "Garbage оглавяват третия ден на Hills of Rock 2019"}
{"url": "https://www.monitor.bg:443/bg/a/view/biser-petkov-uspokoi-shte-ima-pari-za-lichna-pomosht-150888", "text": "Ще има финансиране за личната помощ и личните асистенти. Това се разбра от думите на социалния министър Бисер Петков в кулоарите на парламента. Поводът пък бе закона за личната помощ, който преди ден мина през комисия в НС, но отново предизвика напрежение сред майките с деца с увреждания, както и критики на омбудсмана Мая Манолова. Петков отрече твърденията, че това е закон без финансиране. За двата закона се заделят допълнително 150 млн.лева. Споразумението се спазва, има детайли, които заедно можем да изясним., аргументира се той. Иначе Петков уточни, че  в работната група, която е разработвала текстовете е имало представители на майките и омбудсмана. Работата била интензивна, а целта била д асе създаде реалистичен закон. Той поясни, че недоволство е предизвикал текст от преходните разпоредби в закона, където финансовия ресурс за 2019 година за лична помощ се фиксира. По думите му обаче въпросът ще бъде изяснен, защото е важно законът да бъде обезпечен финансово. В него имало ограничение за 2019 и 2020 година за броя часове асистентска помощ и часовата ставка.  „Смятам, че тези въпроси могат да бъдат изяснени. Изненадан от острата реакция“, каза той и уточни, че до понеделник очакването е било, че има съгласие по закона. Отделно от това Петков коментира и парите за личен асистент в бюджета на ведомството, които от 68 млн. лева се увеличават на 71 млн. лева, във връзка с критиките, че те няма да бъдат достатъчни. По думите му тези сметки са направени според разчетите колко хора в момента ползват личен асистент. Това са около 23 000 – 24 000 души. В закона пък било записано, че до 1 септември те ще поличават тази услуга по настоящия ред. Същевременно ще имат право да минат през оценка за определяне на лична помощ, на базата на която ще се дава личен асистент. Въпреки това Петков уточни, че не може да се направи съвсем точен разчет какви ще са резултатите от една индивидуална оценка на потребностите и за всяко лице. Той увери обаче, че тези средства, заедно с другия ресурс за хората с увреждания ще бъдат в по бюджета на МТСП. „В рамките от 1,283 млрд. лева винаги може да се обезпечи, ако има по-висок разход за последните няколко месеца, където е предвидено предоставя лична помощ“, аргументира се той. Петков бе попитан и колко човека трябва да минат през подобна оценка на потребностите. Той обясни, че през 2019 година такава ще имат хора с над 90 % увреждания и деца с над 50 % ,  разчетите показват, че става дума за около 80 000 души.  Въпреки това той уточни, че това било индивидуално желание. Част от тези хора получавали добавка за чужда помощ,  а друга част - семейна помощ за деца от високия размер от 1130 лева . Така след като преминат такава оценка и бъдат  определени броя часове, следващата стъпка е да подаване на заявления към кмета общината, който трябва да осигури асистент .Едва след това ще се подписва споразумение, като новото в закона е, че хората с увреждания ще могат да си избират асистента. Той намекна, че причината за разминаването с майките, че често техните представители в работната група се менели и понякога се стигало до рестарт по някои текстове, въпреки че преди това е имало постигнато съгласие. Финансирането е ясно.  Ресурсът,  който е  в бюджета МТСП, заедно другия - 150 млн. лева, ще осигури финансирането на двамата закона. Това е и ангажимента ни., заключи Петков. Малко по-рано през деня темата коментира и финансовият министър Владислав Горанов. Той поясни, че не иска да има конфронтация по тази темата, защото поетите като ангажименти за повече пари - 150 млн. лева, са изпълнени. „Тепърва анализираме откъде идва точно неразбирането, защото всички разговори с Мая Манолова по повод закона за хората с увреждания и закона за личната помощ се свеждаха до това, че през 2019 г. освен 150 млн. лева повече средства, обещани от премиера, няма да се налагат повече разходи“, каза той. Иначе по думите му, ако се направят различни допускания законът за личната помощ може да струва и 1 млрд. лева. „Но най-важното, което инструктирах своите експерти, е да се опитаме да направим така законодателството, че средствата за 2019 г. да стигнат.“, аргументира се Горанов. Той разясни, че се чака окончателно решение за технологията за предоставяне на тази помощ и даде да се разбере, че няма никаква пречка парите да бъдат прехвърлени от централният към бюджета на общините или на социалното министерство.", "date": "2018.11.28", "title": "Бисер Петков успокои: Ще има пари за лична помощ"}
{"url": "https://www.monitor.bg:443/bg/a/view/nadejdi-na-monitor-se-diplomiraha-s-otlichie-150884", "text": "Младите надежди на вестник „Монитор“ Преслава Рангелова и Стела Маринова се дипломираха в специалност „Културология“ към Софийски университет „Свети Климент Охридски“. Перото на отдел „Живот“ и образователният репортер на изданието получиха дипломите си за бакалавър с отличен успех на церемония във висшето учебно заведение днес. Двете продължават образованието си в магистърската програма на СУ „Културна антропология“.", "date": "2018.11.28", "title": "Надежди на „Монитор“ се дипломираха с отличие"}
{"url": "https://www.monitor.bg:443/bg/a/view/rabotnik-zagina-sled-padane-ot-pokriv-150872", "text": "35-годишен мъж загина след падане от покрив на сграда на улица „Никола Палаузов“ в Хасково, съобщиха от полицията. Злополуката е станала при ремонт на покрива. Инцидентът е станал в неделя сутринта при извършване на ремонтни дейности. Мъжът от Стара Загора е транспортиран в тежко състояние в хасковската болница, където час по-късно е починал. До момента няма данни да е имало трудово-правни отношения, допълниха от полицията. Злополуката се проверява и от Инспекцията по труда. По предварителни данни загиналият не е взел почти никакви предпазни мерки, за да избегне фаталното падане.          ", "date": "2018.11.28", "title": "Работник загина след падане от покрив"}
{"url": "https://www.monitor.bg:443/bg/a/view/goranov-firmi-na-ivan-sariev-ne-sa-poluchavali-obshtestveni-porychki-150878", "text": "Никога фирми свързани с вече публично известния като кръстник на финансовия министър Владислав Горанов - Иван Сариев, не са получавали обществени поръчки или субсидии, обяви в кулоарите на парламента самият финансов министър Горанов.  По-рано през деня стана ясно, че Върховната касационна прокуратура е разпоредила на комисията „Антикорупция“ (КПКОНПИ) да направи проверка за жилището, в което живее финансовия министър. Проверката е лично по разпореждане на обвинител №1 Сотир Цацаров. Финансовият министър живее в жилище, предоставено му безвъзмездно, стана ясно преди няколко дни. Тогава финансист №1 уточни, че апартаментът е на кръстника на децата му и му е предоставен за ползване от него. Горанов допълни, че е декларирал ползването на този недвижим имот “с ясно съзнание”, че според неговите оценки не представлява конфликт на интереси. На въпрос дали синът на Сариев е работил във финансовото министерство, Горанов потвърди и уточни, че е бил орган по назначаването му. По думите му няма конфликт на интереси с неговия кръстник. \"Аз съм писал в моята декларация, която има за цел да разкрие всички факти и обстоятелства. Моята преценка е, че няма\", отговори Горанов на въпрос по темата. „Ако трябва да се изследва някакъв проблем, защото друг проблем няма трябва да се изследва дали заради взаимоотношенията ми с Иван Сариев, това ми е повлияло“, посочи още Горанов във връзка с проверката.", "date": "2018.11.28", "title": "Горанов: Фирми на Иван Сариев не са получавали обществени поръчки"}
{"url": "https://www.monitor.bg:443/bg/a/view/vasil-petrov-s-turne-za-rojdestvo-hristovo-150887", "text": "Джаз легендата Васил Петров ще представи нова концертна програма за Рождество Христово в няколко града. Той ще изпълни любимите коледни песни в „A swinging Christmas”. Турнето започва на 13 декември от Велико Търново, където с Биг Бенд Велико Търново с диригент Владимир Бошнаков ще внесат празнично настроение в МДТ „Константин Кисимов“. Обиколката ще продължи с излизането на сцената на столичната зала „България“ на 15 декември с Биг Бенда на Българска Национално Радио с диригент Антони Дончев, с когото направиха истинско шоу преди седмици в зала 1 на НДК. През Стара Загора, Смолян, Хасково и Враца Васил Петров ще премине с цени симфонични оркестри. Заедно с професионалистите от Държавна опера-Стара Загора с диригент Владимир Бошнаков, Васил Петров ще пресъздаде топлината и споделеността на празника. На сцената към тях ще се присъединят и Йордан Тоновски (пиано), Кристиян Желев(ударни), Христо Минчев (контрабас) и джаз певицата Весела Морова. Проектът „A swinging Christmas” ще бъде представен в Стара Загора на 18 и 19 декември на сцената на Старозагорската опера, на 20 декември в Смолян в Родопския драматичен театър, на 21 декември в Хасково в читалище „Заря“ и съвместно със Симфониета –Враца на 27 Декември в северозападния град в Градската концертна зала. Забавните Коледни мелодии са развити в суинг и джаз аранжимент, докосващи балади и красиви валсове. В програмата са включени любимите „Rudolf the Red nosed Reindeer”, “ White Christmas” ,“Let it snow”, “ Santa Clause is coming to town”, “Blue Christmas”, “Jingle Bells”, Have yourself a Merry Li]le Christmas” , “Ave Maria” , Winter Wonderland” , “The Christmas songs” и авторски Коледни песни на Васил Петров.", "date": "2018.11.28", "title": "Васил Петров с турне за Рождество Христово"}
{"url": "https://www.monitor.bg:443/bg/a/view/latvija-hvana-shpioni-na-druga-dyrjava-150886", "text": "Задържаните от латвийските спецслужби местни рускоезични журналисти Юрийс Алексеевс и Дмитрийс Сумароковс, както и още един човек, чието име не се споменава, са заподозрени в помагачество на чужда държава в дейността й, насочена срещу сигурността на Латвия, предаде АП. Отделът по сигурността на Латвия съобщи, че тримата са били задържани на 23 ноември след разследване, започнало миналия месец. Наказателното дело е възбудено на 17 октомври 2018 г. едновременно по два члена от наказателния кодекс, свързани с дейност срещу суверенитета, независимостта и териториалната цялост на Латвия, и помагачество на чужда държава. Балтийската новинарска агенция (БНА) съобщи, че един от заподозрените е Юрийс Алексеевс, който е прокремълски активист, представител на правозащитното движение \"Конгрес на негражданите\" и бивш общински съветник в Рига. В Латвия, Естония и Литва станаха няколко гръмки шпионски скандали, свързани с Русия, откакто трите балтийски републики получиха независимост през 1991 г.    ", "date": "2018.11.28", "title": "Латвия хвана шпиони на друга държава"}
{"url": "https://www.monitor.bg:443/bg/a/view/lorina-kamburova-sybra-s-objava-dvojki-za-celuvka-pred-kamera-150870", "text": "Да съберат възможно най-много двойки, склонни да демонстрират любовта си чрез продължителна целувка пред камерата – тази идея стои в основата на новото видео на дуета Росен Пенчев и Лорина Камбурова - Ross'n Lorina. Песента носи името Rusty Fall и е вдъхновена от връзката между Пенчев и съпругата му Бояна Бъчварова, която към момента също работи със звездата от „Скъпи наследници“ по авторския им спектакъл „Портретът“. Проектът е съвместен и с Мариана Георгиева, а към момента търси сцена, както у нас, така и в чужбина. „Много съм горда от Rusty Fall. Успяхме да съберем много хора, които да се целуват за клипа, като дори една двойка се целуна за първи път пред камерата”, категорична бе Камбурова пред bTV. Парчето отстоява тезата, че старата любов ръжда не хваща, а героите в музикалния минифилм актрисата и Певчев събрали чрез обява в социалните мрежи. Режисьор на видеото е Ясен Григоров, която обяснява, че творбата му е „една визуална игра“. Rusty Fall е и първото парче на Ross'n Lorina, част от албума им 4U, който трябва да се появи на пазара навръх Свети Валентин догодина. Премиерата на видеото към песента се състоя във вторник вечер в клуб „Книгата“, а веднага след това последва и лайв изпълнение на групата.", "date": "2018.11.28", "title": "Лорина Камбурова събра с обява двойки за целувка пред камера (ВИДЕО)"}
{"url": "https://www.monitor.bg:443/bg/a/view/vyvejdat-minimalna-cena-za-taksitata-v-sofija-150871", "text": "Столичният общински съвет (СОС) ще гласува минимална цена за таксиметровите услуги. Това съобщи зам.-председателят на транспортната комисия към СОС Зафир Зарков пред „Монитор“ след среща с протестиращите шофьорите. Около 50 таксиджии се събраха на протест пред общината с искането освен за въвеждане на минимална цена, но и да им се позволи да карат в бус лентите. Шофьорите изразиха недоволство и от броя на стоянките в града, които според тях са малко и се заемат от неправомерна паркирали автомобили. „Ще внесем доклад за въвеждане на минимални и максимални цени. Всички останали изисквания продължават да се обсъждат“, обясни Зарков. В момента в София действат максимални тарифи за такситата - 1.30 лева на км през деня и 1.95 лева на км през нощта. Таксиджии поискаха тези стойности да се увеличат съответно до 1,95 лева и 2,40 лева. Минималната тарифа, според исканията им, трябва да започват от 98 стотинки на км през деня и 1,16 лв. през нощта.", "date": "2018.11.28", "title": "Въвеждат минимална цена за такситата в София"}
{"url": "https://www.monitor.bg:443/bg/a/view/studenti-obuchavat-vyzrastni-hora-na-digitalni-umenija-i-kibersigurnost-150873", "text": "Студенти от професионално направление „Информатика и компютърни науки“ на Варненския свободен университет „Черноризец Храбър“ са водачи в дигиталния свят на пилотната група за обучение по киберсигурност на 12 пенсионери от клуба в квартал „Кайсиева градина“. Те обучават възрастните хора не само в придобиването на базови компютърни умения, но и в основните правила за безопасност в интернет. Сред важните неща, които възрастните хора ще научат са как да се предпазят от измамници и как да се свържат с децата и внуците си в чужбина, без да се страхуват от новите технологии. Ще научат още какво е спам и как да не стават жертва на лъжливи реклами. Според индекса от доклад за навлизането на цифровите технологии в икономиката и обществото (DESI) за 2018 г. България се нарежда на 26-то място сред 28-те държави, членки на ЕС. Основните предизвикателства пред страната ни са свързани с много ниското ниво на умения в областта на цифровите технологии у населението и ниското ниво на внедряване на цифрови технологии в стопанската дейност, сочат още данните от доклада. Въпреки предизвикателствата пред страната ни, този тип обучения са малки стъпки в процеса на подобряване на дигиталната грамотност на възрастните хора и тяхната успешна социална реадаптация. Това е своеобразен тип синергия между младите хора и академичния потенциал на Варненския свободен университет в подкрепа на социалното приобщаване. Интерес за реализиране на подобен тип обучения е проявен и от други клубове за възрастни хора във Варна.", "date": "2018.11.28", "title": "Студенти обучават възрастни хора на дигитални умения и киберсигурност "}
{"url": "https://www.monitor.bg:443/bg/a/view/balkandjijka-grymna-120-kg-divo-prase-150874", "text": "Балканджийка от град Елена гръмна 120-килограмово диво прасе по време на ловен излет край село Багалевци. Здравка Стоянова, която си е напълно законен и редовен член на местната ловна дружинка била застанала на позиция, когато пред нея, от храстите внезапно се показала подгонената от кучетата гоначи дива свиня. Без изобщо да се двоуми, жената взела дивеча на прицел и натиснала спусъка. Изстрелът и се оказал точен и свинята била улучена в главата. За нещастие обаче убитото животно паднало в едно дълбоко дере и се наложило колегите на Стоянова да хвърлят доста усилия за да го измъкнат оттам. 60-годишната Здравка работи като счетоводител в еленското ловно – рибарското сдружение вече повече от 20 години. От три години тя е запален авджия, а това е второто и точно попадение на диво прасе в ловната кариера. Първият екземпляр, ударен преди време обаче отстъпвал доста по размери на сегашния ловен трофей.  ", "date": "2018.11.28", "title": "Балканджийка гръмна  120 кг. диво прасе"}
{"url": "https://www.monitor.bg:443/bg/a/view/kraljat-na-valsa-se-zavryshta-u-nas-150875", "text": "Един от най-успешните класически музиканти в света – Андре Рийо, се завръща в България с голям концерт на 8 юни 2019 г. в зала „Арена Армеец“. След като преди по-малко от половин година се превърна в първия артист продал най-голямата ни зала за три дни, Кралят на валса се завръща при публиката, която се влюби в него. Само през 2018-та той, и неговият най-голям частен оркестър в света, събра над 700 000 зрители на живо, което превърна годината в най-успешната за кариерата му. Само в България го аплодираха над 22 000 ценители в два поредни дни. За предстоящото му турне обаче Рийо е подготвил напълно нова програма. \"Музиката, и особено валсът, са много важна част от моя живот. Всичко е позволено в моите концерти: смях и плач, и танц, и пеене. Емоциите са тайната на моя успех”, казва магнетичният холандец. С повече от 100 представления на година Рийо предоставя перфектно забавление със световноизвестни, емоционални и романтични мелодии, поднесени с финес и с очарователното му чувството за хумор, множество изненади в спектаклите и с участието на международни солисти от най-висок клас. Заедно с 60-те музиканти от неговия оркестър „Йохан Щраус” той обикаля петте континента повече от 30 години. Четири екипа се грижат за поддръжката, маршрутите и транспортирането на тази огромна продукция от континент на континент – сценичните конструкции, фантастичните декори,техника, инструментите и приказните костюми на музикантите. Продал над 40 млн. CD и DVD копия, отбелязал 30 първи места в различни класации и с над 500 платинени награди, Андре Рийо е наистина „маестрото на масите”, за какъвто го провъзгласява New York Times. Неговите видеа достигат милиарди гледания в YouTube. Повече от 3 700 000 са последователите на му във Фейсбук. Билетите са в продажба от днес на цени между 70 и 250 лв.", "date": "2018.11.28", "title": "Кралят на валса се завръща у нас"}
{"url": "https://www.monitor.bg:443/bg/a/view/okonchatelno-ot-1-uli-vsichki-pensii-s-5-7-nagore-tavanyt-stava-1200-leva-150869", "text": "Пенсиите ще бъдат увеличени с 5,7 на сто от 1 юли. Таванът на парите за старост от 910 лева ще стане 1200 лева или 40 на сто от максималния осигурителен доход, който по-рано депутатите решиха да бъде 3000 лева от 2019 г. При изчисляването на парите на пенсиониращите отсега нататък ще се взимат годините от 2000 г. насам. Това решиха депутатите с приемане на текстове на второ четене от Закона за бюджета на държавното обществено осигуряване за 2019 г. след 6 часа дебати. Не беше прието предложението на ДПС максималният размер на пенсиите да се актуализира всяка година заедно с бюджета за ДОО. Също така пенсиите да се увеличат не е от 1 юли, а от 1 април. От БСП предложиха всички пенсии да се преизчисляват със средния осигурителен доход от 2013 г. По-рано на протест пред парламента протестиращи пенсионери поискаха от депутатите преизчислението да бъде според средния доход от миналата година. Червените депутати обясниха, че са по-скромни и като опозиция не желаят да бъдат популисти. „Парадокс е, че „най-социалният бюджет“, както вие го наричате извади хората на улиците на бунтове. В предложените от нас текстове искаме преизчисляване на всички пенсии, защото прагът на бедност е 348 лева, официално обявен от правителството, същото правителство предлага 219 лева пенсия. 1,6 млн. българи живеят със средства под прага на бедност“, заяви от парламентарната трибуна лидерът на БСП Корнелия Нинова. По думите й тази година парламентът влиза в историята с най-мълчаливия бюджет от страна на правителство и управляващи и дебатът се е превърнал в 11 часов монолог на червените. В реплика депутатът от ГЕРБ Тома Биков обясни на опозицията, че при ръст на пенсиите ще има и ръст на осигуровките, но „този разход няма да е само за 2019 г., а за всяка следваща година и правителството след нашето“. Сметката на ГЕРБ показа, че предложения по-сериозен ръст на пенсиите ще струва 1,4 млрд. лева всяка година. Разликата между прага на бедността и гласуваната бъдеща пенсия от 130 лева Антон Кутев от БСП обвърза със загубата на животи всяка година, защото не могат да си платят лекарствата и си отиват от естествена смърт. В алтернативния бюджет червените се сметнали, че могат да се осигурят по-висока минимална пенсия и заплата с 950 млн. лева с вдигане на максималния осигурителен доход до 3900 лева. Депутатът от ГЕРБ Спас Гърневски в типичен стил „припомни“ на социалистите, че са виновни за три фалита на държавата, както и за разграбването на много предприятия. Затова обяви, че е предложил и получил подкрепа от антикорупционната комисия в парламента да се проверят 100 знакови сделки от прехода и всичко незаконно да бъде върнато на държавата.", "date": "2018.11.28", "title": "Окончателно: От 1 юли всички пенсии с 5,7% нагоре, таванът става 1200 лева "}
{"url": "https://www.monitor.bg:443/bg/a/view/gracijata-radukanova-koronjasa-bratovchedka-si-za-mis-150895", "text": "Едно от новите „златни момичета“ от ансамбъла по художествена гимнастика – Мадлен Радуканова, награди новата Мис Bgathletic.com. Причина за това е, че 19-годишната спринтьорка на видинския СК „Радуканови“ Кристен е братовчедка на грацията. За най-красив сред атлетите бе определен спринтьорът Антонио Иванов, който получи приза от една от най-сексапилните бивши атлетки, а сега кондиционен треньор на ансамбъла Цветелина Кирилова. За Мистър BGvolleyball.com бе избран Георги Стоянов, който играе във Втора бундеслига, а Мис стана Ивана Тренчева от Разлог. Най-красив сред баскетболистите се оказа Йордан Минчев, който се прибра от Турция за церемонията, а Мис е Десислава Понева. Сред плувците пък призьори са ватерполистът Алексей Свистунов от Варна и Павлина Тодорова. Церемонията се проведе в Образователно-спортния комплекс \"Лозенец“ в София и отбеляза втората годишнина на сп. „Спринт“.", "date": "2018.11.28", "title": "Грацията Радуканова короняса братовчедка си за Мис"}
{"url": "https://www.monitor.bg:443/bg/a/view/4-godini-zatvor-za-dizajnerska-droga-v-shumen-150857", "text": "Ефективна присъда от 4 години затвор при първоначален строг режим получи за притежаване на синтетична дрога с цел разпространение 27-годишния Климент М. - Климо от Шумен. В сряда окръжният съд приключи наказателното дело срещу дилъра в едно заседание, след като той се признал за виновен и пожелал да сключи споразумение с обвинението. Климент М. попадна в ръцете на полицията през март т. г. когато при личен обиск на ул. \"Рахаил Попов\" били намерени електронна везна, два найлонови плика с около 40 гр. чай за пушене и около 2 гр. амфетамин. Оказало се, че това, което са намерили полицаите е дизайнерска дрога, известна с формулите 5F – ADB и 5F-MDMB-PINACA, която беше легална у нас до 2017 година, когато беше притежаването й беше инкриминирано заедно с още седем синтетични наркотика. Дрогата обаче  се предлага открито в различни сайтове в интернет като \"химикал за експерименти\". \"Чайчето\" било 23.31 грама, а отделно имало и прекурсор - 360 мл. ацетон. Разследването установило, че дизайнерската дрога е предназначена за разпространение, а самият Климент М. вече имал предишна присъда като дилър. Освен, че трябва да лежи четирите години затвор при първоначален \"Строг режим\" мъжът е осъден да плати и глоба от 19 500 лева, както и 1099 лева съдебни разноски.", "date": "2018.11.28", "title": "4 години затвор за дизайнерска дрога в Шумен"}
{"url": "https://www.monitor.bg:443/bg/a/view/dnes-prikluchvat-snimkite-na-otkradnat-jivot-150877", "text": "Днес е последният снимачен ден на настоящия шести сезон на „Откраднат живот: Анатомия на гнева“. Това стана ясно от публикация на актрисата Неда Спасова в социалните мрежи. Екранната сестра Райкова разкри пред последователите си, че участието й в настоящата порция от епизоди на медицинската драма е вече приключило. „А аз от снощи си приплаквам... Ревла. Изживях нещо изключително в живота си! Нямам думи да опиша щастието и благодарността си! Благодаря на всички замесени, в това число и зрителите! Простете ми, ако им нещо! Обичам ви!“, написа още актрисата. \"Днес ми беше последният снимачен ден в „Откраднат живот“. Точно когата наваля първият истински сняг. Едва ли има някаква метафора, по скоро е съвпадение. Още един важен проект приключи. Поредният проект, който повлече със себе си още месеци от живота ми. Започнахме да го снимаме в разгара на лятото, сега е зима. Пет месеца не са малко, достатъчно да привикнеш към нещо и към някой.. Време което прекарах в една сграда със хора с които станахме близки. Е, днес всичко приключи. Днес беше странно, леко тъжно. Не дадох вид, че се вълнувам. Сградата никога повече няма да видя, надявам се хората, които я обживяваха да ги видя .Ето това е негативната част на нашата професия. След всеки проект се чувставаш все едно приключва важна част от живота ти\", написа и екранната половинка на Спасова - Владо Карамазов. „Анатомия на гнева“ направи премиерата си в ефира на Нова тв през септември, като паралелно с това събра и част от феновете на официална прожекция в Дома на киното. Съвсем скоро екипът на продукцията стартира и национално турне с цел да се запознае и със зрителите от по-големите градове извън София. Актьорите вече позираха за селфита в Пловдив и Стара Загора, а тази вечер е последната спирка от обиколката – Бургас. „Щастливи сме, че след огромния успех на прожекциите в София, ще можем да се срещнем с феновете в страната и да споделим емоциите от сериала. Разговорът между артисти и публика е изключително преживяване и за двете страни”, коментира на старта на турнето продуцентът на сериала Евтим Милошев.", "date": "2018.11.28", "title": "Днес приключват снимките на „Откраднат живот“"}
{"url": "https://www.monitor.bg:443/bg/a/view/mourinio-izperka-uve-siti-i-bajern-se-klasiraha-150876", "text": "Мениджърът на „Манчестър Юнайтед“ Жозе Моуриньо буквално подивя след гола на Маруан Фелайни във вратата на „Йънг Бойс“ за драматичната победа с 1:0, която класира тима му на 1/8-финалите в Шампионската лига. Миг след попадението в продължението на мача Специалния изля радостта си върху касата с бутилки вода и възстановителни напитки на отбора, като я разби в земята със сериозен замах. \"Мога да си представя, че някои от феновете ни дори са счупили телевизорите си. Беше ме яд, че този мач вървеше към равенство и когато вкарахме, аз експлоадирах. Това беше експлозия от облекчение”, обясни португалецът. Освен „Юнайтед“, място в следващата фаза си осигуриха също „Ювентус“, „Манчестър Сити“ и „Байерн“. „Старата госпожа“ измъкна минимална победа с 1:0 в гостуването си на „Валенсия“ след асистенция на Роналдо и гол на Манджукич, а германският колос размаза с 5:1 „Бенфика“. Английският шампион „Сити“ имаше нужда от точка в гостуването си на „Лион“ и в крайна сметка я спечели след 2:2. В директна битка за първото място в групата „Реал“ (М) надделя над „Рома“ с 1:0, а бившият капитан на „Левски“ Роман Прохазка изпусна дузпа за „Виктория“ (Пилзен) при успеха с 2:1 срещу ЦСКА (М).", "date": "2018.11.28", "title": "Моуриньо изперка, „Юве“, „Сити“ и „Байерн“ се класираха"}
{"url": "https://www.monitor.bg:443/bg/a/view/osydiha-na-14-g-zatvor-bombadjijata-ot-dortmund-150860", "text": "Съдът в Германия осъди мъж на 14 години затвор за бомбена атака към клубния автобус на „Борусия“ (Дортмунд) през пролетта на миналата година. 29-годишният руснак с германски паспорт Сергей В. беше признат за виновен по обвинение в опит за убийство на 11 април 2017 година. При инцидента беше ранен един от футболистите на „Борусия“. Сергей В. е заявил пред съда, че е искал да изкара пари чрез инцидента, а не да нарани някого. На 11 април автобусът на „Борусия“ (Дортмунд) е пътувал към 80-хилядния клубен стадион \"Сигнал Идуна Парк\" за мача от Шампионската лига срещу „Монако“, когато бомбата избухнала и ранила в ръката защитника Марк Бартра от \"жълто-черния\" отбор. Срещата между двата тима беше отложена с ден заради бомбената атака. Прокуратурата в Германия искаше Сергей В. да бъде осъден на доживотен затвор заради опит за убийство с поставянето на три взривни устройства. Руснакът с германски паспорт е заложил 44 хиляди евро, че акциите на „Борусия“ (Дортмунд) на борсата ще спаднат и точно с тази цел е предизвикал бомбената атака към клубния рейс миналата пролет. След инцидента през април 2017 година, предизвикан от Сергей В., цената на акциите на отбора от Дортмунд се покачи.", "date": "2018.11.28", "title": "Осъдиха на 14 г. затвор бомбаджията от Дортмунд"}
{"url": "https://www.monitor.bg:443/bg/a/view/snegorinite-v-sofija-rabotjat-bez-pochivka-150859", "text": "Снегорините в София няма да спират работа, освен при зареждане на гориво. Това съобщи кметът на столицата Йорданка Фандъкова пред БНТ. Тя обясни, че на фирмите отговарящи за снегопочистването, ще се плаща само за свършена работа. „Санкциите са сериозни, ако над 5% от работата на снегопочистващите фирми не е свършена, не се плаща нищо. При обилен снеговалеж и трафик няма как да няма неудобства“, каза Фандъкова. Днес в града на терен са над 160 снегорини. Най-обилен е снеговалежът над южните квартали. Транспортът за момента се движи по график без големи забавяния, съобщиха от кметството. Приоритетно се извършва избутване на снежна маса и разпръскване на соли против заледяване по улиците, по които се движи масовият градски транспорт, улици с обществена значимост, опасни и стръмни участъци.", "date": "2018.11.28", "title": "Снегорините в София работят без почивка"}
{"url": "https://www.monitor.bg:443/bg/a/view/mihaela-marinova-zajivja-s-gadjeto-150861", "text": "Поппевицата Михаела Маринова и приятелят й – футболистът Александър Дюлгеров, вече делят едно любовно гнездо. Двамата са заедно от около година, въпреки че признаха публично за връзката си през месец юли. Те имат безрезервната подкрепа на родителите си, които дори помогнали за установяването им в нов общ дом. Заради Дюлгеров, Маринова признава, че започнала все повече да се интересува от футбол. Той пък не пропускал да придружи любимата си на музикални и оперни събития. Междувременно отличничката от X Factor пусна последния си хит Tiempo, а за броени дни в YouTube видеото към парчето събра близо 165 хиляди гледания. „Глас, стил и класа - достойно за световна сцена! Прекрасна“ и „Ако беше на Евровизия с тази песен,щеше да убие всичко живо“ са само част от положителните коментари на феновете на певицата.", "date": "2018.11.28", "title": "Михаела Маринова заживя с гаджето"}
{"url": "https://www.monitor.bg:443/bg/a/view/grafa-dade-rok-dusha-na-golemite-si-hitove-150866", "text": "Това момче, което в последните 30 години написа едни от най-обичаните български песни и определено най-чувствените балади носи истинска рок душа. Графа я облече в кожено яке и във вторник вечерта тя държа цели два часа препълнената зала 1 на НДК права. Защото, каква е разликата между добрия и успешния музикант? Енергията, разбира се. Мощта да обемеш сцената, да завладееш публиката, да й говориш така, сякаш се обръщаш към всеки един лично, да я издърпаш от ежедневието и да я вкараш в твоя свят. Това правят най-големите в света. Тази енергия я има и Влади Ампов, без да съм сигурна, че я е възпитавал. Напротив, изглежда самородна и необуздана, която той канализира подсъзнателно през музиката си. Но за да се задържиш на върха са необходими и усилия винаги да си различен, да изненадваш. През годините Графа е правил камерни спектакли, концерти със симфонични оркестри, в диско атмосфера, със и без мултимедия, акустично и как ли още не. Новото шоу обаче изкарва от него нещичко дълбоко скрито през годините (от време на време крайчето му стърчеше от това или онова парче) – залитането по рока. Твърд звук, много китари и страшен ритъм – в такъв аранжимент се забавляваха не само феновете, но и шестимата музиканти и трите беквокалистки от LaTiDa. А Влади сменяше настроенията на всички като с щракване на пръсти – стартира с яростта на „Вълк единак“ и „Инстинкт“, после се усмихна във фънки варианта на „Най-щастливия човек“, „Дим да ме няма“, „А дано ама надали“, „Невидим“, демонстрира истинско вокално майсторство, изпявайки сам дуетната песен с Мария Илиева „Крадена любов“, както и „Идваш към мен“, която също написа за нея и модифицира женските вокали. За кратко укроти темпото зад рояла за „Изкуствен елемент“ и „“Може би аз, може би ти“, но бързо след това разтанцува всички под светлините на пищно лазерно шоу и звуците на „Квартални джентълмени“ и „Drama Queen“. През целия концерт негова дясна ръка беше органичният шоумен Венци Трифонов, който свещенодействаше ту над флейта, ту с кавал или саксофон. Нямаше как публиката да не върне музикантите на бис, краят, на който Ампов беше решил в камерен вариант – той зад рояла и двете любими балади „Искам те“ и „Давам всичко за теб“. Като че ли обаче през целия концерт имаше очакване на сцената да се качи я Мария Илиева, я Любо Киров или Орлин Павлов, все някой от всички онези големи имена, с които Графа създаде хитовете си през годините. Това обаче така и не се случи, явно поредният неочакван негов ход, който в никакъв случай не може да се отчете като минус, а само като факт.", "date": "2018.11.28", "title": "Графа даде рок душа на големите си хитове (СНИМКИ)"}
{"url": "https://www.monitor.bg:443/bg/a/view/srybski-syd-porjaza-bg-madof-za-falita-na-parachin-150858", "text": "Сръбският търговски съд в Крагуевац е порязал опитите на банкера-беглец Цветан Василев да фалира завода за стъкло в Парачин. Това става ясно от публикации в сръбските издания „Insajder“ и “Blic“. Медиите пишат, че съдът е прекратил окончателно производството по несъстоятелност на „Сръбска фабрика за стъкло“, която БГ Мадоф се опитваше повече от година да доведе до фалит. Целта на банкера-беглец беше да се достигне до разпродажба на активите на предприятието, за да бъде осребрен в негова полза създадения фалшив дълг от 47 милиона евро. Това вземане първоначално беше на КТБ към завода, тъй като средствата са предоставени чрез една от фирмите-бушони на Василев - „Глас индъстри“ (кредитирано от банката със 140 милиона лева). Впоследствие, нареди на подставеното му лице в „Глас индъстри“ Небойша Симонович (оказал се впоследствие обикновен бензинджия), да прехвърли вземането през няколко офшорни дружества, за да бъдат заметени следите към КТБ и същото да бъде предявено за плащане от крайния получател по фиктивните цесии - контролираната от Василев сръбска фирма „Вексилум Балкан“. Това дружество пък e било създадено специално за тази цел, само месец преди да предяви претенциите си към завода за стъкло, а негов едноличен собственик се оказа австрийското дружество „Вексилум“, управлявано от близкия до Цветан Василев българин Стефан Бенчев. След като аферата беше разкрита от сръбската прокуратура и полицията влезе в дирите на габровския измамник, Василев възлагаше всичките си надежди на процедурата по несъстоятелност, образувана от „Вексилум“. По информация на сръбските издания, цитиращи говорителя на съда в Крагуевац Саша Милосавлевич, съдебният състав е прекратил делото. С което не само се оказват пресечени, а и близо 800 работници вероятно ще имат шанс да запазят работните си места. Освен това, познатата схема на фараона за източване на парите на КТБ чрез фалшиви цесии, този път претърпява пълен провал на сръбска територия. И докато у нас процесът срещу Василев за присвояването на над 2 млрд. лева от КТБ все още е на етап четене на обвинителния акт, то в Сърбия банкерът-беглец очевидно отдавна е загубил спокойствието си, а и протекциите, от които се ползваше близо 4 години.", "date": "2018.11.28", "title": "Сръбски съд поряза БГ Мадоф за фалита на Парачин"}
{"url": "https://www.monitor.bg:443/bg/a/view/ogranichiha-dvijenieto-po-pytja-dobrich-silistra-150864", "text": "Заради усложнената пътна обстановка временно се ограничава движението на автомобили над 12 тона по пътя Добрич – Силистра, съобщиха от Областно пътно управление - Добрич. Всички други републикански пътища в област Добрич са проходими при зимни условия. Към момента над 10 машини обработват републиканската пътна мрежа в областта. Шест снегопочистващи машини на снегопочистващата фирма Еф Си Си са по улиците на Добрич. Машините пръскат сол, но ако се установи, че на места е навято, ще спускат греблата и ще почистват. По центъра на Добрич са изкарани и по-малки машини. Четири  тира са закъсали  на околовръстния  път в Добрич. Три от тях са изтеглени, останал е само един, който не пречи на движението. Една верижна катастрофа с четири автомобила стана малко след 11 часа в района на магазин „Кауфланд”. Има още няколко пътни инцидента с материални щети. Причините са шофиране  с несъобразена с пътните и атмосферни условия скорост.  Пострадали няма.", "date": "2018.11.28", "title": "Ограничиха движението по пътя Добрич – Силистра"}
{"url": "https://www.monitor.bg:443/bg/a/view/kmet-vliza-v-obuvkite-na-djado-koleda-150855", "text": "Кметът на Община Дупница, инж. Методи Чимев ще влезе в ролята на Дядо Коледа. От 4-ти декември във фоайето на общинска администрация ще бъде поставена кутия, в която малчуганите ще могат да пускат своите писма с желания за подарък. На 20. декември ще бъдат изтеглени имената на печелившите, които ден по-късно, по установена традиция, ще получат подаръците си в кабинета на градоначалника. Изрично условие е подаръкът да бъде детска играчка, като бъдат посочени и данни за контакт. Отделно от това общинската администрация в града организира конкурс за най-добра коледна украса. Както и миналата година, най-красиво украсените външно частни домове, търговски обекти и обществени сграда ще получат награда. \"Идеята е повече хора да се включат, за да се усеща празничното настроение. Това са едни от най-хубавите семейни дни и трябва сами да си ги направим още по-приятни. Всеки победител ще получи по 250 лева, но не парите са най-важното в случая, а идеята да направим родната къща или работно място носител на коледния дух\", обяви още Чимев.      ", "date": "2018.11.28", "title": "Кмет влиза в обувките на Дядо Коледа"}
{"url": "https://www.monitor.bg:443/bg/a/view/finlandci-napraviha-obuvki-za-snjag-i-kisha-150829", "text": "Екстремните промени в зимния климат вече са добре познати не само в България, но и из цяла Европа. През зимния сезон все по-чести явления започват да бъдат силните дъждове, което увеличава опасната киша. За да помогне на шофьорите да се справят със суровите зимни условия, финландският производител на гуми Nokian представи три нови модела зимни гуми, специално създадени за метеорологичните условия в Европа. Като най-северният производител на гуми в света, Nokian е експерт на всякакви зимни условия. Откакто компанията създаде първата зимна гума в света, бяха направени много подобрения със сериозен технологичен напредък, за да могат да предоставят сигурно и безгрижно шофиране на всякакви настилки през зимата. Новите модели зимни гуми на финландския производител Nokian Tyres са WR SUV 4, Hakkapeliitta R3 и Hakkapeliitta R3 SUV. Новите зимни гуми Nokian WR SUV 4 са специално разработени за шофиране на високопроходими автомобили като SUV и кросоувъри, като осигуряват най-добро представяне при сняг, киша и силен дъжд. Водачът има усещането за пълен контрол на мокра настилка и пътища с неравности, независимо дали шофира по магистрали, в натоварен градски трафик или по планински пътища. Гумата Nokian WR SUV 4 предоставя ефективна комбинация от отлично представяне на сняг и много стабилно поведение на мокра и суха настилка, съчетани с висока устойчивост на аквапланинг. Здравата и издръжлива структура, комбинирана със специално подсилени страници, гарантира, че гумата е стабилна и ще издържи на всички удари и прорези, които може да се получат по време на шофиране. Основна заслуга за представянето на мокри, заснежени и кишави пътища има уникалната система от ламели, каучукова смес за зимни условия и насочена шарка на протектора, които осигуряват оптимално сцепление на сняг. Те ефективно се захващат за пътната настилка, когато карате в мек сняг или на други меки терени. Освен добавянето на сцепление на сняг, този дизайн подобрява усещането за шофиране при завиване и смяна на пътните ленти. Полираните основни канали ефективно премахват водата и кишата от повърхността на гумата, а технологията с арамидни влакна в страничната стена на гумата я правят по-издръжлива и сигурна за предизвикателни ситуации на пътя. Новата гума Nokian WR SUV 4 се предлага в 57 варианта в размери от 16 до 21 инча, със скоростни индекси H, V и W. Гумата Nokian Hakkapeliitta е специално разработена за предизвикателните зимни условия и е най-търсеният модел в скандинавските държави, Русия и Северна Америка. Новите попълнения без шипове, Nokian Hakkapeliitta R3 и Hakkapeliitta R3 SUV могат да бъдат перфектния избор за европейските шофьори, които живеят в планински райони с дълги и снежни зими. Гумите Nokian Hakkapeliitta R3 SUV са разработени за високопроходими автомобили и осигуряват мощност и сила. Безкомпромисното зимно сцепление на гумата и лесното управление превръщат пътуването в едно приятно приключение по оживените градски улици или по отдалечените чакълести пътища. Здравата и стабилна структура и технологията с арамидни влакна предоставят така необходимата издръжливост и защита срещу удари и прорези. Nokian Hakkapeliitta R3 SUV е налична в 67 различни размера, от 16 до 21 инча. Повечето размери са отбелязани с XL за най-висока товароносимост.", "date": "2018.11.28", "title": "Финландци направиха обувки за сняг и киша"}
{"url": "https://www.monitor.bg:443/bg/a/view/grycka-kasapnica-okyrvavi-shampionskata-liga-150867", "text": "Шокиращи сцени се разиграха около двубоя от Шампионската лига между АЕК и „Аякс“ в Атина. Холандците спечелиха с 2:0 в двубой без значение за класирането, но далеч по-напечено бе извън стадиона и на трибуните. Още преди двубоя гръцките ултраси атакуваха със запалителни бомби и множество факли гостуващите запалянковци. Според местната преса причина за агресията е, че сред агитката на „Аякс“ е имало и фенове на „Панатинайкос“, които да подкрепят амстердамци срещу местния враг. Множество автомобили бяха изпотрошени и запалени, а след боя улиците на гръцката столица приличаха на сцена от апокалиптичен филм. Най-страшното обаче се случи на трибуните на стадиона, където по чудо не се стигна до смъртен случай. Хулиганите на АЕК напуснаха сектора си и атакуваха гостуващата агитка с камъни. Те преминаха през полицейския кордон почти необезпокоявано, а един от стюардите, който по принцип трябва да охранява мача, се включи в агресията и хвърли факла по гостите. В канонадата към агитката на „Аякс“ полетя и коктейл „Молотов“, който се взриви в предпазната ограда и предизвика гигантски пожар. От изпочупените стъкла мнозина от холандците бяха с окървавени лица. За капак и гръцката полиция се намеси, като влезе в сектора за гости и преби десетки фенове с палки. След мелетата 12 фенове на „Аякс“ са в болница, както и трима полицаи. Заради баталните сцени имаше сериозна опасност мачът изобщо да не се играе. В крайна сметка обаче делегатът на УЕФА прецени, че полицията е овладяла ситуацията и така двубоят започна по програма. Гръцкият клуб със сигурност ще отнесе изключително тежка санкция от евроцентралата заради изстъпленията на феновете. Наказанието със сигурност ще включва мачове при закрити врата или направо лишаване от домакинство, като не е изключено клубът да бъде изхвърлен от евротурнирите за няколко сезона.", "date": "2018.11.28", "title": "Гръцка касапница окървави Шампионската лига"}
{"url": "https://www.monitor.bg:443/bg/a/view/prognozirat-9-ryst-na-chujdite-investicii-u-nas-dogodina-150848", "text": "Очакваният ръст на чуждестранните инвестиции у нас през следващата година ще е над 9 % спрямо 2018г. Това заяви зам.-министърът на икономиката Лъчезар Борисов преди информационния бизнес форум „Искаш бизнесът ти да расте? Ние имаме ноу-хау”, проведен в Пловдив. „Съвсем скоро БНБ представи данни за преките чужд. Инвестиции. От тях е видно, че и за т.г. има ръст спрямо 2017-а. Може би някои от компаниите, които са инвестирали в България в периода 2006-2007-2008 г. в момента изплащат своите дивиденти към компаниите майки или връщат заеми, но нямаме напуснали инвеститори. А и последните данни на БНБ, които отчитат нетния поток показват растеж”, каза Борисов. Той припомни, че Българската банка за развитие (ББР) е един от основните партньори по плана „Юнкер” за финансиране на проекти на малки и средни компании. „В момента тече подписването на договори с търговските банки партньори, които оперират на българския пазар. Веднага след това ще има усвояване. Имаме информация от търговските банки, които са партньори на ББР, че има интерес. Има проекти, които са одобрени, някои от тях дори бяха сертифицирани по закона за насърчаване на инвестициите и България е една от страните, която доста добре се справя с плана „Юнкер”, каза още зам.-министърът. Пред участниците в икономическия форум той подчерта, че по ОП „Иновации и конкурентоспособност” има схема за подкрепа на растеж на малките и средните предприятия, чрез прилагане на ваучерни схеми. Компаниите ще имат възможност, с подкрепата на държавата и с тези ваучери да се листнат на българската фондова борса. По този начин се цели стимулиране и на борсата, и инвестициите, а и да се даде достъп на малките и средните предприятия до един друг тип финансиране през българска фондова борса. „Ресурсът, който предвиждаме с тази схема, е 1, 6 млн. лева, като стойността на представения ваучер, с който ще подпомагаме компаниите да се листнат на борсата и да станат публични е 50 000 лева. Отделяме специално внимание на малкия стартиращ бизнес”, уточни Борисов.    ", "date": "2018.11.28", "title": "Прогнозират 9 % ръст на чуждите инвестиции у нас догодина"}
{"url": "https://www.monitor.bg:443/bg/a/view/otstraniha-11-kilograma-tumor-ot-korema-na-51-godishna-150849", "text": "11-килограмова миома премахнаха от корема на пациентка на 51 години лекари от частна болница в Пловдив. Жената е разбрала за тумора съвсем случайно, по време на профилактичен преглед, съобщи гинекологът д-р Антон Михнев. В продължение на 3 години жената усетила, че напълнява, но си мислела, че промените са напълно нормални за тази възраст. Не търсила медицинска помощ, но неотдавна била на профилактичен преглед. След направените кръвни изследвания личният й лекар веднага я насочил към гинеколог, защото носи голям тумор в корема и вероятно ще се наложи оперативна интервенция. За д-р Михнев разбрала от свои близки, които гинекологът лекувал. Те й казали, че е голям специалист и досега успешно е помогнал на много жени с подобни проблеми. При прегледа диагнозата се потвърдила. Огромното образувание притискало всички вътрешни органи – дебелите и тънките черва, уретера, дори се разпростира до диафрагмата, заяви гинекологът д-р Валентина Вангелова, участвала в операцията. Пациентката се задъхвала при ходене и особено когато изкачва стълби. „За този година това е третият огромен тумор, който отстраняваме с моя екип. Лекували сме още петнайсетина жени, при които формациите не бяха стигнали 10 кг, но бяха наполовина”, каза д-р Михнев. По думите му за всички причината е пренебрегната профилактика. В началото на годината екипът на д-р Михнев оперира 85-годишна жена, за да премахне 18-килограмов тумор от яйчника.", "date": "2018.11.28", "title": "Отстраниха 11 килограма тумор от корема на 51-годишна"}
{"url": "https://www.monitor.bg:443/bg/a/view/dyrjavata-dava-na-obshtinite-7-9-mln-lv-za-transport-na-uchenici-150845", "text": "7,9 млн. лв. ще бъдат отпуснати на общините за 2018 г. за компенсиране на безплатния транспорт на деца и ученици, реши кабинетът на заседанието си в сряда. \"Средствата за превоз са неотложен разход за образователната системата, за да се изпълни една от основните мерки за осигуряване на равен достъп до качествено образование на всички деца и ученици\", се посочва в мотивите към решението. Сума в размер на 7 400 000 лв. ще бъде осигурена от централния бюджет, а останалите - 591 315 лв. – от бюджета на Министерството на образованието и науката. С 1,5 млн. лв. пък ще бъдат финансирани дейности по Национална програма „Информационни и комуникационни технологии (ИКТ) в системата на предучилищното и училищното образование“, одобрена през 2018 г. С тях ще се осигури финансиране на интернет свързаност за всички училища на бюджетна издръжка. Средства ще се разходват и за техническо обезпечаване на учебния процес в 149 институции от системата чрез внедряване на модерни технологии в процеса на обучение с цел подпомагане на училищата в дейностите по обновяване на компютърна техника и/или внедряване на образователни иновации, свързани с учебния процес. Необходимите средства за изпълнение на националните програми за 2018 г. се осигуряват от бюджета на МОН. 1,5 млн. лв. ще бъдат дадени и за провеждане на допълнително обучение на учениците от основната образователна степен, които срещат трудности при овладяване на учебния материал по български език и по математика. В тях са включени и средства за администриране на дейностите, свързани с обучението им.", "date": "2018.11.28", "title": "Държавата дава на общините 7,9 млн. лв. за транспорт на ученици"}
{"url": "https://www.monitor.bg:443/bg/a/view/syvetyt-po-sigurnost-dejstvijata-na-rusija-sreshtu-ukrajna-sa-nedopustimi-150847", "text": "Задържането на украинските кораби от страна на Русия са недопустими. Това се посочва в позиция на Съвета по сигурност към Министерския съвет във връзка със сблъсъците между двете страни в района на Керченския пролив и Азовско море. В нея се обяснява, че опасното нарастване на напрежението през последните дни е довело до задържане на украински кораби и техните екипажи, както и до раняване на украински военнослужещи. „В интерес на всички е Руската федерация и Украйна да проявят сдържаност, а напрежението да бъде преодоляно с диалог. Призоваваме руските власти да освободят незабавно задържаните плавателни съдове и техните екипажи. Очакваме Руската федерация да зачита свободата на преминаване през Керченския пролив в съответствие със задълженията на руската страна съгласно действащото международно право“, пише още в позицията. Съветът по сигурността по ръководството на премиера Бойко Борисов ще продължи да следи внимателно ситуацията, включително в тясно сътрудничество с партньорите в ЕС и НАТО, уточниха от МС.", "date": "2018.11.28", "title": "Съветът по сигурност: Действията на Русия срещу Украйна са недопустими"}
{"url": "https://www.monitor.bg:443/bg/a/view/levski-trenira-s-shestima-vratari-150865", "text": "Вратарската криза в „Левски“ вдигна сериозно бройката на играчите, които да се борят за титулярно място в състава. „Сините“ тренират с цели шест футболиста на позицията, като треньорският щаб вече може да избира между Мартин Полачек, Божидар Митрев, Николай Кръстев, Петър Иванов, Димитър Шейтанов и новото попълнение Николай Михайлов. Все още не е ясно дали Славиша Стоянович ще заложи на един вратар до края на полусезона или отново ще избира кой да застане под рамката непосредствено преди мач. Последното ново попълнение на тима Николай Михайлов пък все още трупа практика, за да е напълно готов за включването си на терена. „Това, което виждам, е, че има един сплотен колектив. Важното е да вземем трите точки през уикенда, да вървим мач за мач и да не губим точки срещу непретенциозни съперници. Програмата е в полза на „Левски“ и не трябва да изоставаме“, сподели Михайлов след заниманието. В същото време мажоритарният собственик на „Левски“ Спас Русев опроверга информациите, че е поканил Станимир Стоилов за заместник на Славиша Стоянович. „Това е поредната фалшива новина, която цели смут в отбора и неговото ръководство. Бъдещето на Стоянович не подлежи на дискусия. Той е треньор на „Левски“ и ще продължи да бъде такъв“, категоричен бе Русев.", "date": "2018.11.28", "title": "„Левски“ тренира с шестима вратари"}
{"url": "https://www.monitor.bg:443/bg/a/view/rokeri-ot-motoklubove-vyv-varna-podarjavat-koleden-objad-150835", "text": "Североизточно мотообщество, подкрепено от Варненската и Великопреславска митрополия, Община Варна и районно кметство „Младост“, организират за поредна година благотворителен Коледен обяд за възрастни и социалнослаби хора в морския град. Инициативата ще се проведе на 23 декември на Цирковата площадка от 12 до 15 часа, а домакини ще са рокерите от клуб „Диви деца“. За хората ще има осигурени достатъчно кебапчета и кюфтета, няколко вида чорби и др. Всеки съпричастен към благотворителната идея е добре дошъл да помогне в обслужването или просто да пообщува с хората, което със сигурност ще ги накара да се почустват по-добре, заявяват организаторите. Желателно е дарителите да носят консерви, които ще бъдат за домовете за временно настаняване на хора в неравностойно положение. „Вече създаваме традиция по Коледа да органиираме благотворителен обяд за пенсионери и хора в неравностойно положение. Участва цялото Североизточно мото общество, коментира Джако Лазаров от името на организаторите. Ще дойдат представители от Шумен, Нови Пазар, Търговище и Добрич. Тази година започнахме с организацията по-рано и ще направим Коледния благотворителен обяд още по-добре, отколкото беше през миналата. Ще има програма. Ще има подуим, на който ще се изпълняват народни танци. Идеята е да направим празнична обстановка за хората, които по Коледа обикновено са самотни, за да ги разведрим и зарадваме“, коментира още организаторът.", "date": "2018.11.28", "title": "Рокери от мотоклубове подаряват Коледен обяд във Варна "}
{"url": "https://www.monitor.bg:443/bg/a/view/pochina-svetovnoizvestnijat-makedonski-dramaturg-goran-stefanovski-150850", "text": "Големият македонски драматург и писател Горан Стефановски е починал внезапно в Лондон на 66-годишна възраст. Тъжната новина съобщиха от НАТФИЗ, където неотдавна творецът гостува. „Вестта за загубата на Горан Стефановски отекна с болката от загубата на велик драматург и скъп наш приятел. Само преди месец, на 24 октомври 2018 г., Горан Стефановски прие почетното звание „Доктор хонорис кауза” на НАТФИЗ. Наред с многото други отличия, които вече имаше, Горан Стефановски посрещна нашето признание със силно вълнение и го оцени високо, вероятно защото го получи не от официални институти, а от колеги и приятели. Такива хора и такива приятелства не се забравят“, казва се по повод кончината му в официалното изявления на ръководството на Театралната и филмова академия. Стефановски е автор на повече от 30 пиеси, които се играят по целия свят, включително и у нас – сред тях са „Диво месо“, „Двойно дъно“, „Татуирани души“, „Демонът от Скопие“, „Черна дупка“ и др. Последната под режисурата на проф. Иван Добчев ще се играе до края на сезона в Учебния театър на НАТФИЗ. Драматургът стана 20-ата изтъкната световна личност в сферата на изкуството, удостоена с почетната научна степен от НАТФИЗ след Никита Михалков, Дейвид Линч, Едуард Олби, Карлос Саура, Ищван Сабо, Иржи Менцел, Клаудия Кардинале, Хайнер Гьобелс и др. \"Театърът е много добър начин да контролираш смъртта и да я държиш на дистанция от себе си, както и да пееш песни за смъртта, младите девици и възрастните госпожи. Невероятно е как на сцената може да си едновременно жив и мъртъв\", коментира Горан Стефановски при получаването на званието. Горан Стефановски е роден през 1952 г. в Битоля, тогава в Република Югославия. Брат е на легендарния китарист Влатко Стефановски. Завършил е Филологическия факултет на Скопския университет с английски език и литература. Учи драматургия в театралната академия на Университета в Белград, където защитава магистратура на тема „Сценичните напътствия като основа на драматургията на Самюъл Бекет“. Работил е в драматичната редакция на Телевизия Скопие, а по-късно като асистент във Филологическия факултет. От 1986 г. е професор по драматургия във Факултета за драматични изкуства в Скопие. От 2004 г. е и член на Македонската академия на науките и изкуствата. От години македонецът живееше и работеше в Кентърбъри, Великобритания, и преподаваше драматургия в Кентърбъри Крайст Чърч Юнивърсити.", "date": "2018.11.28", "title": "Почина световноизвестният македонски драматург Горан Стефановски"}
{"url": "https://www.monitor.bg:443/bg/a/view/prebrojavat-ni-na-dva-etapa-prez-2021g-150851", "text": "Преброяване на населението на страната през 2021г. ще се извърши на два етапа в периода 22 януари – 15 февруари. Това става ясно от проект на Закон за преброяване на населението и жилищния фонд, одобрен от правителството. Първият от 22 до 31 януари 2021 г. ще дава възможност за попълване на електронна преброителна карта, а във втория от 1 до 15 февруари 2021 г. ще се извършват посещения на домакинствата, сградите и жилищата от преброители. В закона се регламентира и подготовката, организацията и провеждането на мероприятията по преброяването. Установени са общи правила за събиране, обработване и разпространение на данни за населението и жилищния фонд, определят се задълженията и отговорностите на органите на преброяването, преброителите и контрольорите. Данните, събрани по време на преброяването, ще могат да се използват от централната и местната власт, бизнеса, научната общност и неправителствения сектор. След приключване на преброяването, националната статистика ще разполага с информация за броя и структурата на населението по пол, възраст, образование, икономическа активност, професия, икономическа дейност и други демографски, социално-икономически и етнокултурни признаци. Преброяването ще осигури и информация за броя и основните характеристики на сградния и жилищния фонд в страната, както и за жилищните условия. Резултатите от преброяването ще се използват и за нуждите на европейската статистика, като през 2021 г. се планира провеждане на преброяване на населението и жилищния фонд във всички държави-членки на Европейския съюз.", "date": "2018.11.28", "title": "Преброяват ни на два етапа през 2021г."}
{"url": "https://www.monitor.bg:443/bg/a/view/petrolyt-na-opek-padna-do-pochti-59-za-barel-150844", "text": "Средната цена на петрола на Организацията на страните износителки на петрол (ОПЕК) вчера се понижи до 59,05 долара за барел, информира днес на сайта си картелът. В понеделник един барел от кошницата на ОПЕК се търгуваше за 59,29 долара. За определяне на цената на петрола на ОПЕК се използва т. нар. петролна кошница, включваща 14 сорта петрол за износ на страните членки на картела: Лек арабски (Саудитска Арабия), Басра лек (Ирак), Бони лек (Нигерия), Ес Сидер (Либия), Жирасол (Ангола), ирански тежък (Иран), Кувейт експорт (Кувейт), Мерей (Венецуела), Мурбан (ОАЕ), Ориенте (Еквадор), Катар марин (Катар), Шахаран бленд или \"Сахарска смес\" (Алжир), Раби лек (Габон) и Зафиро (Екваториална Гвинея). Историческият максимум за \"кошницата на ОПЕК\" е цената от 140,73 долара за барел, отчетена на 3 юли 2008 година. Цената на барел петрол се определя чрез извеждане на средна аритметична величина от котировките към момента на закриване на търговията с всички сортове от \"кошницата на ОПЕК\" предходния работен ден.", "date": "2018.11.28", "title": "Петролът на ОПЕК падна до почти $59 за барел"}
{"url": "https://www.monitor.bg:443/bg/a/view/bombeni-atentati-oprazniha-10-mola-v-moskva-150837", "text": "Нова вълна от фалшиви бомбени сигнали заля Москва. За по-малко от едно денонощие са били евакуирани служителите и посетителите на 10 мола заради анонимни съобщения за миниране. По различни данни, телефонни обаждания за заложени взривни устройства са постъпили в столичните търговски центрове „Капитолий\", „Европейски\", „Город\", „Мегаполис\", „Цветной\", „Горбушкин двор\", „Звьодочка\", „Атриум\" и др. От моловете са били изведени няколко хиляди души, а помещенията – проверени от кинолози с обучени кучета. По-рано бе фиксирана още една серия от бомбени сигнали – в нощта на 23 срещу 24 ноември постъпиха анонимни съобщения за миниране на Болшой театър, хотел „Молодьожний“ и на Киевската гара в Москва. Предишният пик на активността на телефонните терористи в Русия бе регистриран през есента на 2017 г. Тогава в рамките на един месец в 170 градове на страната близо 1,04 млн. души бяха евакуирани от различни обществени обекти. В нито един от случаите сигналите за бомби не се потвърдиха.", "date": "2018.11.28", "title": "Бомбени  сигнали опразниха 10 мола в Москва "}
{"url": "https://www.monitor.bg:443/bg/a/view/davat-12-2-mln-lv-za-nepredvideni-razhodi-pri-bedstvija-150853", "text": "С 12,2 млн. лв. ще се разплащат непредвидените разходи за предотвратяване, овладяване и преодоляване на последиците от бедствия, реши кабинетът. С постановлението на правителството се осигурят средства за разплащане на извършени непредвидени разходи за спасителни и неотложни аварийни работи при овладяване на бедствени положения, за неотложно възстановяване на инфраструктурни обекти и за възстановителна помощ на пострадали от бедствия граждани.", "date": "2018.11.28", "title": "Дават 12,2 млн. лв. за непредвидени разходи при бедствия"}
{"url": "https://www.monitor.bg:443/bg/a/view/invalid-ot-sicilija-jenen-za-pishtna-ukrainka-bez-da-znae-150839", "text": "Петдесет и седем годишен инвалид в тежко състояние от сицилианския град Катания разбра едва преди седмица, че е женен от години за пищната украинка Валентина Юревна Диптан. Но докато тази новина спокойно може да бъде определена като „добра“, наред с нея лекуваният в нарочна клиника мъж научи и една „лоша” - трябва да плати незабавно 4 000 евро данъци и осигуровки. Според връчения му от служители на Финансовата гвардия акт той дължал парите на хазната, тъй като не си бил платил налозите върху получени заплати за работа като строител в северноиталианския град Казале Монферато. Да, ама сакатият човек нито можел да се труди активно от инвалидната си количка, нито пък някога бил напускал родната Сицилия. И съответно помолил близък роднина да го закара до най-близкото полицейско управление, където отрекъл черно на бяло и вменявания му брак, и дълга към държавата. Служителите на реда запрятат веднага ръкави и за нула време установяват, че със самоличността на инвалида на Север се подвизава неговият приятел от детинството – петдесет и пет годишният Джузепе ди Силвестро. В Сицилия той бил женен, имал четири деца, но избягал далеч от семейното огнище явно за да заживее под един покрив със засега незнайно как и къде „прихванатата“ нова украинска изгора. Като използвайки задигнатите от инвалида негови лични данни и документи – начинание, в което бил подпомогнат от сестра си Ана ди Силвестро - Джузепе даже сключил съвсем законен граждански брак с Валентина. Освен в областта Пиемонт, където се намира Казале Монферато, крадецът на самоличност наемал с чуждото име квартири и работил като зидаромазач и като шофьор и в областта Емилия Романя. Там и по-точно недалеч от прочутия курорт Римини той бе закопчан вчера от силите за сигурност. Сега предстои Джузепе и Валентина да бъдат изправени пред Трибунала в Катания, където ще бъдат съдени за многоженство. Ами според италианския закон дори да няма предишен брак, ако булката приема да мине под венчило при жива законна съпруга на избраника си – многоженец, тя носи солидарна отговорност. За подобно прегрешение наказателният кодекс предвижда от 1 до 5 години затвор, като освен за него, Джузепе ще бъде съден за кражбата на самоличност и за укриване на данъци. Решетки според юристи ще има и за неговата съучастничка в начинанията му – сестрата Ана.", "date": "2018.11.28", "title": "Инвалид от Сицилия женен за пищна украинка без да знае"}
{"url": "https://www.monitor.bg:443/bg/a/view/varna-e-vse-po-jelana-destinacija-za-rumynski-polski-i-germanski-turisti-150841", "text": "Варна е все по-желана дестинация за румънски, полски и германски туристи, които  проявяват силен интерес за летни почивки на нашето море. Това сочат оптимистични данни от ранните записвания за летния сезон‘2019 на експерти от дирекция „Туризъм“, които представиха Община Варна на 4 есенни туристически изложения. Присъствието на Варна като туристическа дестинация на борсата в Букурещ, Румъния, беше възможност за нови контакти и привличане на повече румънски туристи, чрез рекламиране на културно-историческите забележителности и местата за поклоннически туризъм на територията на общината - манастири, църкви и катедрали, обясниха от дирекция „Туризъм“. По време на изложението, интересът на посетителите е бил насочен предимно към търсене на атрактивни оферти за Коледа и Нова година. Отчетен е силен интерес и към Великденските и майските пакети във Варна, като водещи румънски агенции като Fibula, Parallel 45 и Christian Tour вече предлагат оферти с големи отстъпки. Интерес е проявен и към възможностите за индивидуални уикенд пътувания. По време на международната туристическата борса „Touristik&Caravaning”, която се проведе от 21 до 25 ноември в Лайпциг, Германия, е отчетен силен интерес и от германските туристи. Част от посетителите вече са  ангажирали своята ваканция и са търсели допълнителна информация за атракции, забележителности в Варна и областта. Каталозите на всички немски туроператори за 2019 година са пълни с ранни оферти за почивки, включително във Варна и близките курорти. На най-голямото туристическо изложение в Полша - TT Warsaw, Община Варна също е представила възможностите за целогодишен туризъм. През сезон 2018 г. близо 200 000 полски туристи са избрали за лятна почивка Северното Черноморие, като това е ръст от 21% в сравнение с м.г. Поляците, посетили щанда на морската столица, са проявили интерес към възможностите за семейни почивки, за поклоннически туризъм, велокъмпинг, рафтинг туризъм и младежки лагери. Междувременно във Варшава продължава и съвместната изложба, организирана от Община Варна и посолството на Република България в Полша. Тя бе открита в парка „Лаженки Крулевские“, представяйки историческото и културното наследство на Варна в 22 постера. В момента изложбата е поставена на оградата на посолството ни във Варшава. Предстои да бъде показана в 5 полски града - Вроцлав, Гданск, Катовице, Бялисток и Ченстохова, в които има почетни консулства на  България. Интерес към  Варна е проявен и на World Travel Market, където представителите на общината взеха участие в презентация на България, организирана от Министерство на туризма.", "date": "2018.11.28", "title": "Румънски, полски и немски туристи превземат Варна"}
{"url": "https://www.monitor.bg:443/bg/a/view/prokuraturata-razporedi-na-kpkonpi-proverka-za-jilishteto-na-goranov-150836", "text": "Върховната касационна прокуратура е разпоредила на комисията „Антикорупция“ (КПКОНПИ) да направи проверка за жилището, в което живее министърът на финансите Владислав Горанов. Това обявиха от прокуратурата, като посочиха, че проверката е лично по разпореждане на обвинител №1 Сотир Цацаров. Преди няколко дни стана ясно, че финансовият министър живее в жилище, предоставено му безвъзмездно. Финансист №1 угочни, че апартаментът е на кръстника на децата му и му е предоставен за ползване от него. Горанов допълни, че е декларирал ползването на този недвижим имот “с ясно съзнание”, че според неговите оценки не представлява конфликт на интереси. “Твърдо заявявам, че този конкретен имот няма общо с фамилия Домусчиеви, с техния бизнес или с техните собствености”, акцентира той на информациите, че жилището е на Домусчиеви. Преди два дни Горанов е дал писмени обяснения. Вчера и собствениците на апартамента са направили това. Проверката е на основание инструкцията за взаимодействие между КПКОНПИ и прокуратурата. Срокът за извършването й е 20 дни.", "date": "2018.11.28", "title": "Прокуратурата разпореди на КПКОНПИ проверка за жилището на Горанов"}
{"url": "https://www.monitor.bg:443/bg/a/view/ludogorec-tyrsi-prestij-sreshtu-bajer-150852", "text": "Треньорът на „Лудогорец“ Антони Здравков обяви, че отборът му ще играе за своя престиж срещу „Байер“ (Леверкузен) в утрешния си двубой от груповата фаза на Лига Европа. Двата тима се срещат от 19:55 ч., а според наставника всяка спечелена точка помага за това. „Отиваме да се борим за победа и дано я постигнем. Всеки мач е важен за нас. Що се отнася до ситуацията в първенството, преди мача с ЦСКА имаме среща с „Витоша“ (Бистрица). Трите точки са си три точки, независимо от името на съперника. Преднината в класирането не ни успокоява, а задължава, за да продължим да сме първи. Натанаел вероятно няма да играе срещу „Леверузен“, въпреки че пътува. Имам два варианта за негов заместник\", обяви Антони Здравков. Капитанът Светослав Дяков обяви, че „орлите“ имат сили да поднесат изненада на „Бай Арена“. „Ще играем в Германия срещу силен отбор и имаме мотивация да се представим на ниво. Разбира се, и в двата оставащи мача ще търсим победата. Знаем силата на нашия съперник. Ще трябва да дадем всичко, за да успеем. Трябва да бъдем много концентрирани и дисциплинирани. Ако оставим пространства и не бъдем агресивни, може много да пострадаме. Има неща, върху които поработихме и може би ще изненадаме „Леверкузен“, сподели Дяков. Изпълнителният директор на шампионите Ангел Петричев също изрази своята увереност, че отборът може да поднесе изненада. „Ще се опитаме да зарадваме феновете, които ще ни подкрепят в Германия, както и тези пред телевизорите. Надявам се да спечелим точки за клубния коефициент. Това не е невъзможно. „Лудогорец“ е способен на всичко\", коментира Петричев.", "date": "2018.11.28", "title": "„Лудогорец“ търси престиж срещу „Байер“"}
{"url": "https://www.monitor.bg:443/bg/a/view/goljam-interes-kym-koncerta-v-pamet-na-viktorija-marinova-150846", "text": "По 300-400 души на ден си купуват сертификати за дарения за предстоящия благотворителен концерт в памет на Виктория Маринова, съобщи председателят на фондацията „Направи добро за непознат“ Свилен Максимов, който е бивш съпруг на убитата телевизионна водеща. Събитието ще се състои на 2 декември от 18,30 часа в „Арена Монбат“ с участието на изтъкнати наши изпълнители - Георги Христов, Силвия и Теди Кацарови, Хилда Казасян, Дичо, Крисия, Пресияна и Мирела Димитрови, Орлин Павлов, DEEP ZONE Project, ПоПоКАТЕ5Л и Сунай Чалъков. Сертификати се закупуват на касите на на телекомуникационния оператор NetWorx, а преди концерта - и в залата. Тези, които нямат възможност или не желаят да направят дарение, ще влязат свободно на събитието, допълни Максимов. Събраните средства ще се използват за благотворителни каузи по Коледа - за деца или възрастни хора в нужда, за старчески домове и др. Фондацията „Направи добро за непознат“, създадена в памет на Виктория, разработва сайт с регистър на даренията. В него всеки, който е дарил средства, ще може да проследи по номера на сертификата си за каква кауза са използвани парите му. Благотворителният концерт е четвъртата инициатива на фондацията. Със средства на основателите й бе монтирано осветление и видеонаблюдение на бетонната алея край Дунав, където Виктория бе убита на 6 октомври, докато спортува. Съвместно с клуба по бегови спортове „Рънърс ъф Русе“ се проведе „Виктъри рън“ – бягане по маршрута на Вики. А третата инициатива „Нарисувай картички на доброто“ докосна сърцата на много деца и те изпратиха своите творби, които ще бъдат подредени в изложба.", "date": "2018.11.28", "title": "Голям интерес към концерта  в памет на Виктория Маринова"}
{"url": "https://www.monitor.bg:443/bg/a/view/conev-dogodina-shte-ima-izbori-tri-pyti-150838", "text": "През 2019 г. три пъти ще ходим до избирателните урни. Тази прогноза направи в интервю за bTV депутатът от ДПС и зам.-председател на бюджетната комисия Йордан Цонев. Догодина ще има избори 3 пъти, заяви той и допълни, че според него предсрочният парламентарен вот е неизбежен. По план следващата година има два вота - за Европейски парламент, който ще е в края на май и местните избори, които ще са през есента. Цонев коментира още като „победа на гражданското общество“ оставката на вицепремиера Валери Симеонов. Той подчерта обаче, че тази оставка според ДПС не решава проблема, защото правителството генерира само нестабилност и трябва да си ходи. На въпрос за исканията на БСП депутатските заплати да бъдат замразени, Цонев посочи, че движението е против това. „Ние смятаме, че работим. Избирателите също могат да кажат, че събота и неделя нашите депутати не почиват – правят срещи, обикалят районите“, подчерта Цонев и обясни, че наистина трябва да се повишава качеството на депутатския труд, но не популистки да се обявява на хората „не ни давайте пари, защото не ги заслужаваме“. В коментар на бюджета за 2019 г., Цонев посочи, че най-големият му недостатък е, че не е ориентиран към икономическия цикъл, а в нереформирани системи се предвиждат много разходи, които не са насочени към реформи, а към неефективни плащания. „Нереформираността на системата предполага, че като изливаш повече пари, увеличаваш дефектите, а не ефектите“, бе категоричен той и подчерта, че всяка година се дават все повече пари за здравеопазване, а пациентите и лекарите стават все по-недоволни. Бюджетът за здравеопазване е нараснал 8 пъти за 20 години, обясни Цонев и допълни, че за същото време е нарастнало 80 пъти недоволството от системата на здравеопазването.", "date": "2018.11.28", "title": "Цонев: Догодина ще има избори три пъти"}
{"url": "https://www.monitor.bg:443/bg/a/view/novijat-range-rover-evoque-pogledna-s-ochite-na-velar-150830", "text": "Британската марка Land Rover представи в Лондон изцяло новия всъдеход Range Rover Evoque. Второто поколение на луксозния компактен SUV е еволюция на оригинала, който постигна пазарен успех с продажби от над 772 096 броя в световен мащаб и спечели повече от 217 международни награди. Новият Evoque съчетава славното наследство на всъдеходите Range Rover със свръхмодерни и напредничави технологии. Той е проектиран, конструиран и произвеждан във Великобритания, като отговаря на нуждите и на най-претенциозните съвременни клиенти. Второто поколение на Range Rover Evoque много наподобява на по-големия си родственик Range Rover Velar, като приликата е най-вече в предните и задните светлини на двата модела. Новият Evoque надгражда разпознаваемия дизайн на оригинала като представлява еволюция на характерния и подобен на купе силует с отличителен скосен покрив и издигаща се средна линия, който идентифицира семейството на Range Rover. Уникалните пропорции и обем са подсилени от подчертаните рамене и мощните арки на колелата, които в съчетание с 21-инчовите джанти създават силно и динамично присъствие. Тънките матрични LED фарове осигуряват по-изтънчена светлинна графика отпред и отзад. Интегрираните в каросерията дръжки на вратите допълват гладката изваяна естетика, а бягащите мигачи създават целенасочен светлинен подпис. За по-привлекателен вид на модела се предлагат опции като спортни детайли R-Dynamic и медни акценти. Отвътре майсторски изработения интериор на Range Rover Evoque съчетава дизайн с изчистени повърхности и опростени линии с внимателно подбрани висококачествени материали, за да създаде луксозен, дигитален салон. Интериорът е проектиран да бъде тихо място, осигуряващо комфорт и спокойствие на пътниците, с технологии като системата Touch Pro Duo с двоен сензорен екран, съдържаща по-бърз софтуер, седалки с 20-степенно регулиране и йонизация на въздуха в купето, които допълват увеличеното вътрешно пространство. Размерите на новия Evoque са почти идентични с тези на своя предшественик, но той е базиран върху новата първокласна напречна архитектура на Land Rover, която използва различни материали. Новият модел осигурява повече пространство в купето отпреди. По-дългото междуосие осигурява допълнително пространство от 20 мм за коленете на пътниците на задните седалки и повече място за съхранение на дребни вещи. По-голямата жабка и централен подлакътник вече могат да поберат таблети, ръчни чанти и бутилки. Пространството за багаж е по-голямо и достига 591 литра, много по-широко и лесно помества сгъната детска количка или комплект стикове за голф. При сгъване на втория ред седалки, делими в съотношение 40:20:40, обемът се увеличава до 1383 литра. Новият Range Rover Evoque се предлага с избор между шест 4-цилиндрови двигатели Ingenium, сред които три бензинови и три дизелови варианта. Най-икономичният от тях е турбодизеловият двигател със 150 к.с. със среден разход от 5,4 л/100 км, а най-мощният е бензиновият вариант с 300 к.с. и въртящ момент от 400 Нм със смесен разход от 8,1 л/100 км. Всички двигатели са съчетани с 9-степенната автоматична скоростна кутия ZF, която осигурява по-плавно задвижване върху всякакви терени. Новият Evoque е и първият в света, оборудван с технологията Ground View, която ефективно превръща предния капак в невидим, като прожектира изображения от камерата върху горния сензорен екран, за да предостави на водача 180-градусов изглед под предната част на автомобила. Това е полезно при трудни маневри по паркиране, за избягване на високите бордюри или преодоляване на неравни терени. Новият Range Rover Evoque вдига летвата по отношение на проходимост върху всякакви терени в сектора на компактните луксозни SUV с уникално съчетание на присъщи офроуд възможности и усъвършенствани технологии, за да осигури сцепление върху всякакви повърхности и при всякакви условия. Пътният просвет е 212 мм, а предният и задният ъгъл на заход са съответно 25 и 30,6 градуса. Новият Evoque е оборудван със системата за задвижване на всички колела Terrain Response 2, налична като стандартно оборудване за модела с автоматична трансмисия. Системата Terrain Response 2 автоматично разпознава повърхността, върху която се движи автомобила и регулира настройката спрямо нея. Това не само ще даде възможност на водачите да избират между четири режима - комфорт, пясък, трева/чакъл/сняг и кал/коловози за оптимизиране на динамиката и проходимостта, но новият автоматичен режим позволява на Evoque да избира най-подходящия режим за условията и автоматично да регулира подаването на въртящ момент спрямо терена. Максималната дълбочина на газене от 600 мм може да бъде проследявана ефективно с опционалните сензори. Ултразвукови сензори във външните огледала измерват точно дълбочината на водата, която се извежда на централния сензорен екран. Ориентировъчната стартова цена на новия Range Rover Evoque у нас ще бъде 72 000 лева, а официалната ценова листа ще бъде качена на сайта на Land Rover до седмица.", "date": "2018.11.28", "title": "Новият Range Rover Evoque погледна с очите на Velar"}
{"url": "https://www.monitor.bg:443/bg/a/view/ministyr-temenujka-petkova-mosv-dava-bezsrochna-derogocija-na-tec-marica-iztok-2-150843", "text": "Министерството на околната среда и водите е взело решение да даде безсрочна дерогация на ТЕЦ „Марица изток 2“, т.е. тя освобождава централата от изпълнението на завишените изисквания в областта на екологията на ЕК. Това не означава , че няма да се купуват въглеродни емисии, такива ще се купуват съобразно европейските регламенти, но това е ясна гаранция, че централата и Маришкия басейн имат бъдеще ще продължат да работят. В момента се обработват документите на другите централи за дерогация от комплекса, това е много обнадеждаващо, съобщи  в Раднево, на протестен митинг организиран от КНБС министърът на енергетиката Теменужка Петкова. Тя обясни позицията на правителството, че без топлоцентралите на Марица изток родната енергетика не може да функционира нормално и това ще бъде защитавано на предстоящата среща в полския град Катовице, където българската делегация ще бъде водена от президента Румен Радев. Вече са закупени ¼ от въглеродните емисии за ТЕЦ „Марица изток-2“, до 21 декември със средства на Българския енергиен холдинг ще бъдат закупени и останалите необходими за нормалната работа на централата през следващата година. Министър Петкова напомни, че България , заедно с Полша оспори решението на ЕК за големите горивни инсталации от април 2017 година и в момента двете държави са страни по дело за завишените екологични норми. В Катовице българската делегация ще заяви, че не подкрепя по-амбициозни цели за завишените еконорми. “Вярвайте ни, защото знаем за какво става въпрос и знаем как да се преборим в тази ситуация!“, призова тя протестиращите мирно миньори и енергетици от двете държавни дружества. Енергийният министър призна, че се очаква цената на въглеродните емисии да поскъпнат доста над 29 евро и допълни, че се търсят възможности за предоставянето на средства от стратегическия държавен резерв като се докаже че ТЕЦ-2 изпълнява дейност от общ икономически интерес за страната . Анализът в тази посока се разработва от МЕ, БЕХ и ЕСО и предстои да бъде депозиран пред Европейската комисия. Петкова не даде отговор на въпроса за стойността на закупените до момента емисии за нуждите на  ТЕЦ „Марица изток-2“ и припомни, че това става през борсите в съответствие с правилата. Те трябва да бъдат закупени до края на следващата година, но от БЕХ правели всичко възможно това да стане до края на 2018-а заради по-благоприятните им цени.Този процес върви вече трета година, предоставените средства биват възстановявани от приходите на централата. Цената на въглеродните емисии се калкулира в цената на произвежданата електроенергия и това е всъщност най-голямото перо в себестойността й. Полша вече е взела решение да сезират ЕК и Комитета по климата, за да се намесят те в процеса заради резките флуктоации на цените на емисиите. В момента  от МЕ и МОСВ подготвят официално писмо до ЕК в подкрепа на искането на поляците. Министър Теменужка Петкова обясни закъсненията в подготвянето на национална енергийна стратегия с хоризонт 2030-2050 година с необходимостта да бъдат приети всички мерки от пакета „Чиста енергия“. До края на декември в ЕК ще бъде представен интегрирания план Климат енергетика, където се заявява мястото и ролята на топлоцентралите в родната енергетика. Протестният митинг на КНСБ в Раднево започна със символичното погребение на двете държавни дружества „Мини Марица изток“ и ТЕЦ „Марица изток-2“, чийто финансови показатели са на критичния минимум заради необходимостта от закупуването на все по-скъпите въглеродни емисии в съответствие с европейското екологично законодателство.Участниците настояха да бъде представена позицията на правителството за предстоящата среща в Катовице и поискаха гаранции за запазването на въгледобива и енергетиката на местни горива, които осигуряват през зимните месеци 60 на сто от тока за населението и промишлеността.Аналогичен протест ще се проведе на 29 ноември в София , той е организиран от КТ „Подкрепа“. Очаква се в петък лидерите на двата синдиката да се срещнат с президента Румен Радев, за да чуят неговата позиция по темата.", "date": "2018.11.28", "title": "Министър Теменужка Петкова: Безсрочна дерогация за ТЕЦ „Марица изток 2“"}
{"url": "https://www.monitor.bg:443/bg/a/view/kakvo-da-ochakvame-ot-telefona-prez-2019-godina-150842", "text": "През тази година, се появиха телефоните без рамки на дисплея и прорез отгоре, от Samsung Galaxy S9 до iPhone XS. Тъй като 2018 е към своя край, има какво да се очаква през 2019. Големите компании, отново ще пуснат нови и подобрени телефони, като това са някои от иновациите. Все още има части от света, където се опитват да достигнат 4G или LTE скорост, но независимо от това, вече идва 5G. Въпреки че, мрежовата инфраструктура за 5G все още е в най-ранен етап на развитие, производителите на телефони вероятно ще използват това, за да продават водещите си модели, за 2019 г. Дори и през идващата година, да не бъде възможно да получат 5G сигнал, клиентите ще виждат това на кутията на следващия си смартфон и ще бъдат спокойни, че имат устройство, което ще работи следващите години, така че производителите ще се радват да правят своите продукти 5G. Всъщност повечето от големите компании вече потвърдиха, че ще въведат 5G технология през 2019, като OnePlus, Samsung, Sony, Huawei и други, ще пуснат в продажба 5G телефони през следващите 12 месеца. Apple и Google не съобщават нищо, но може и те да се присъединят. Те ще бъдат доста обемисти, а и скъпи, но сгъваемите телефони определено ще се появят през 2019 г. Samsung вече показа прототип на сгъваем телефон, за който може да се предполага, че ще бъде един от първите с този вид технология, през следващите 12 месеца. Samsung няма да бъде единствен, като от Huawei казаха, по време на представянето на Мате 20, че компанията също работи върху сгъваем телефон, който ще бъде разкрит през 2019 г. И докато LG не съобщава нищо официално, скорошен патент на компанията предполага, че работи върху същата иновация. Възможно е, първите сгъваеми телефони да бъдат представени още на CES 2019 през януари, но се очаква да са твърде скъпи. Основното предимство на технологията е очевидно, по-голям екран, с размерите на таблет, когато устройството е отворено, но с по-малък размер и форма на телефон, когато е сгънато. Прореза, отгоре на дисплея не беше нещо, за което производителите на телефони мислеха преди да се появи iPhone X през 2017 г., но сега този дизайн може да бъде забелязан навсякъде. Дори и Samsung, който се придържаше към  него, демонстрира някои идеи за премахване на прореза, по които работи и може да се появят в телефоните през 2019 г. Разбира се, прорезът е необходим, тъй като производителите на телефони почти премахнаха рамките на дисплеите. Сензора за пръстови отпечатъци може да бъде преместени в задната част на телефона или да бъде заменен от Face ID в случая на Apple, но заради предната камера е необходим прорез. Телефони като OnePlus 6T са намалили прореза до минимум и ако може да се вярва, Huawei скоро ще представи телефон с прорез, напълно заобиколен от екран. Очаква се, през идната година производителите на мобилни телефони да експериментират с вида и позицията на прореза. Все по-малкото характеристики на смартфоните, които могат да се подобрят сериозно, изглежда са накарали производителите да се заемат с лещите на камерата, където все още може да се направят големи подобрения. Първо се появи камерата с двоен обектив, а след това камерата с три обектива, последва и камера с четири обектива, а през 2019 г. може да стигнат, дори още по-далеч. Това са само слухове и предположения, а не потвърдени факти, но трябва да се има предвид, че LG е патентовал камера с 16 лещи, което показва, че основните компании ще продължат да добавят лещи отзад на телефоните си, докато има място. Тези лещи компенсират липсата на физическа дълбочина при технологията за смартфон камери, добавяйки функции като оптично увеличение, изглаждане на фона, премахване на треперене и по-добро възпроизвеждане на HDR, като комбинират данни от няколко лещи, а не само от една. Основно Google, предпочита да използва усъвършенстван софтуер за обработка на изображения за своите Pixel телефони. Изкуствения интелект (AI ) не е новост при телефоните от 2018 г., защото вече е от голямо значение за смартфоните. Тъй като 2019 г. наближава, очаква се значението на AI да става по-голямо и по-голямо, като водещите модели телефони, ще могат да вършат повече от всякога, без помощ от потребителя. Повечето процесори на телефонни от висок клас, вече имат отделни компоненти за обработка на данни от изкуствен интелект. Това означава, че могат да се справят със задачи, които са специално пригодени за машинно обучение, например да разпознават куче и котка на снимка или да познават гласа на потребителя от всички други. Това означава, че телефонът не трябва да качва този вид задачи за разпознаване на облака, което предоставя по-бързи резултати и устройството реагира незабавно. Например, добавената реалност през камерата на телефона или режимите за снимане, които бързо идентифицират типа снимка, която потребителя се опитва да направи.", "date": "2018.11.28", "title": "Какво да очакваме от телефона през 2019 година"}
{"url": "https://www.monitor.bg:443/bg/a/view/oshte-7-otbora-sa-na-1-8-final-v-shampionskata-liga-rezultati-150854", "text": "Седем отбора си осигуриха място на осминафиналите в Шампионска лига след изиграване на мачовете снощи от петия кръг в груповата фаза. Към „Барселона“ се присъединиха „Байерн“ (Мюнхен), „Аякс“, „Ювентус“, „Манчестър Юнайтед“, „Реал“ (Мадрид), „Рома“ и „Манчестър Сити“. АЕК Атина - Аякс 0:2, Байерн Мюнхен - Бенфика 5:1 Класиране: 1. Байерн 5 4 1 0 12:2 13 точки 2. Aякс 5 3 2 0 8:2 11 3. Бенфика 5 1 1 3 5:11 4 4. AEK 5 0 0 5 2:12 0 Хофенхайм - Шахтьор Донецк 2:3, Лион - Манчестър Сити 2:2 Класиране: 1. Maнчестър Сити 5 3 1 1 14:5 10 точки 2. Лион 5 1 4 0 11:10 7 3. Шахтьор 5 1 2 2 7:15 5 4. Хофенхайм 5 0 3 2 10:12 3 ЦСКА Москва - Виктория Пилзен 1:2, Рома - Реал Мадрид 0:2 Класиране: 1. Реал Мадрид 5 4 0 1 12:2 12 точки 2. Рома 5 3 0 2 10:6 9 3. Виктория 5 1 1 3 5:15 4 4. ЦСКА Москва 5 1 1 3 5:9 4 Ювентус - Валенсия 1:0, Манчестър Юнайтед - Йънг бойс 1:0 Класиране: 1. Ювентус 5 4 0 1 8:2 12 точки 2. Maнчестър Юнайтед 5 3 1 1 6:2 10 3. Валенсия 5 1 2 2 4:5 5 4. Йънг бойс 5 0 1 4 2:11 1", "date": "2018.11.28", "title": "Още 7 отбора са на 1/8-финал в Шампионската лига (РЕЗУЛТАТИ)"}
{"url": "https://www.monitor.bg:443/bg/a/view/policijata-globi-policaj-parkiral-patrulka-na-invalidno-mjasto-150831", "text": "Младши автоконтрольор от Районното управление на МВР във Велинград бе санкциониран, след като паркирал“патрулка“ на място за хора с увреждания. Актът за нарушение е бил съставен след намесата на шефа на Областната дирекция на полицията в Пазарджик ст.комисар Йордан Рогачев, който разпоредил проверка по случая. Полицейският началник бил неприятно сюрпризиран от сигнал, получен в ОДМВР-Пазарджик, който бил придружен със снимка. На нея се вижда, че служебен автомобил на Районно управление Велинград е паркиран на паркомясто, определено за хора с трайни увреждания. В тази връзка директорът на дирекцията старши комисар Йордан Рогачев разпореди на началника на управлението в курорта да установи кой е служителят извършил нарушението, като след това да му бъде съставен акт. Тази сутрин на младши-автоконтрольор от РУ-Велинград паркирал служебния автомобил на непозволено място е съставен акт за нарушение по чл. 98, ал.2 т.4 от Закона за движение по пътищата. Според ръководството на областната дирекция с поведението си полицейските служители трябва да дават пример на останалите, като самите те спазват стриктно правилата за движение. ", "date": "2018.11.28", "title": "Полицията глоби ченге, паркирало „патрулка“ на инвалидно място"}
{"url": "https://www.monitor.bg:443/bg/a/view/minimalnata-pensija-skara-deputatite-150832", "text": "Предложенията какъв да е размерът на минималната пенсия скара управляващи и опозиция. В бюджета на ДОО се предвижда от 1 юли догодина тя да скочи на 219, 43 лева, като това бе подкрепено със 110 гласа „за“, 65 бяха „против“, а други 18 се „въздържаха“. БСП и ДПС обаче предлагаха минималната пенсия да стане 300 лева от юли, което обаче бе отхвърлено от народните представители и за да мине не стигнаха само 8 гласа. „За“ гласуваха само 89 от депутатите в пленарна зала, а останалите 97 бяха „против“ и „въздържали се“. Всичко започна с изкаване на социалиста Георги Гьоков, който нападна патриотите за предизборните им обещения за 300 лева пенсия, от които сега се отказвали и припомни 2016 година , когато БСП подрепила това тяхно предложение при гласуването на бюджета, но в крайна сметка не минало. \"Или говорете истината, или мълчете.Защо да не подкрепите предложението? Може би защото сте притиснати и заплашени от коалиционните партньори, че ще счупите правителството, а на вас не ви се иска да изпускате властта\", обърна се Гьоков към патриотите. Това пък на свой ред бе причината за отговор от страна на бившия вицепремиер Валери Симеонов, което бе и първото му изкаване от трибуната, след като се върна в НС. Той определи изказванията на БСП като манипулация. И припомни, че при гласуването през 2016-а, те дали сами 4 гласа при гласуването на рамката в бюджета и от което по същество зависело вдигането на пенсиите. \"Следващите 20 гласа, които дадохте нищо не промениха\", каза Симеонов. И обясни, че тогава преди гласуването е имал среща с Корнелия Нинова, Румен Гечев и още няколко депутата от БСП, който са им обещали подкрепа. \"Изиграхте водевил и театър, което правите и сега. Крайно време е да спрете да спекулирате\", каза Симеонов. Той изтъкна, че ако не били патриоитите в упаравлението, то нямало да се стигне до увеличение на минималната пенсия на 200 лева в началото на този мандат. По думите му от това се се били възполвали над 820 000 човека. В спора се намеси и Рамадан Аталай от ДПС, който обясни, че популизмът е вредно нешо и с тези популисти ГЕРБ направили правителство. „Сега разбрахме, че ако не били „оп“, земята щеше да спре да се върти“, каза той. Много неща се случи с това оп. В държатвата цари безобразия, националистически изявления и упадък“, поясни той и призова патриотите да кажата защо държат „нашите родители“ в недоимък. Той дори спомена и скандала с ДАБЧ. Самият Валери Симеонов пък обвини Аталай в „пордна манипулация. „Добре, че е „оп“, че да се почиваш доходите на пенсионерите'“ каза той и допълни: „Оп“, ДОСТ го няма и „оп“, вие отидохте на 4-то място. „Вие станахте трета политическа партия и само преди една седмица седнахте „оп“ на това място“, защити се на свой ред Аталай, визирайки факта, че Симеоное вече не е вицепремиер, а само редови депутат. Нещата привидно се успокоиха докато Юлиан Ангелов от ВМРО не излезе на трибуната. Той се обърна към БСП и обясни, че патриотите не са разчитали да лъжат пенсионерите, за да печетлят изборите. По думите му патриотите защитават националните интереси. „Де пасе трева не никне“, обърна се той пък към ДПС. Това бе причина за втори рунд спорове. Хасан Адемов от ДПС заяви „ С огромна изненада разбирам, че освен от паспорти, разбирате и от пенсии. От опозиията отново изтъкнаха, че трябва преизчисляване на висчки пенсии. Светлана Ангелова от ГЕРБ пък изтъкна, че увеличението през 2008 година на пенсиите с 20 % по време на Трийната коалиция“ е платено от правителството на ГЕРБ през 2009 година при най-тежката криза. Какво направихте през 2013 година? , попита тя и припомни, че БСП са вдигнали тогава пенсиите само с 2,7 % или с точно 4,50 лева и те станалаи от 150 на 154 лева. „Защо тогава не предложихте призчисляване на всички пенсии. Вие сте царе на популзима и дефицита. Не заблуждавайте българските граждани“. Успоредно с това депутатите гласуваха 3000 лева максимален осигурителен доход, а миналният става 560 лева. Таванът за всички пенсии от юли пък ще е 1200 лева. Земеделците ще се осигуряват на 400 лева. Обезщетението за безработица остава 9 лева на ден, а това за втората година от майчинството 380 лева, както и досега. ", "date": "2018.11.28", "title": "Минималната пенсия скара депутатите"}
{"url": "https://www.monitor.bg:443/bg/a/view/api-pusna-na-zatvorenite-pytishta-v-stranata-celi-ja-t-spisyk-150825", "text": "Времето над страната е предимно облачно. Вятър духа в областите Кърджали, Монтана, Разград, Търговище, Хасково и Ямбол. Дъжд вали в по-голямата част от страната. Сняг вали в областите Враца, Ловеч, Монтана, Русе, София, Плевен, Перник. Пътните настилки са предимно сухи, по усойните и планински райони частично заледени, обработени и проходими при зимни условия. Намалена видимост до 100 м поради мъгла има в обл. Ловеч. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП \"Кулата\"; • път I-4 п. в. \"Коритна\"-Велико Търново-Шумен; • път I-5 Русе-Велико Търново; • път I-8 ГКПП \"Калотина\"-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Движението от км 14+270 до км 20+660 се осъществява двупосочно в платното посока София поради ремонтни-възстановителни дейности на виадукти при км 17+440 и км 18+140 до 20.12.2018 г.. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден - една лента за движение посока Бургас и две в посока София. Движението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч до 20.12.2018 г.  На 28.11.2018 г. от 09:30 до 16:00 часа движението в тунел \"Правешки ханове\" посока Варна се осъществява в една лента поради ремонтни дейности в изпреварващата лента. Движението се извършва в активната лента. До 31.03.2019 г. в участъка от км 30+260 до км 47+060 /от п.в. \"Витинска река\" до п.в. Ботевград/ само в посока София е ограничено движението на МПС над 12 тона поради ремонтно - възстановителни дейности по виадукт \"Коренишки дол\" при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" - Ботевград/, път I-1 /Ботевград - София /, п.в. \"Витинска река\"; До 20.12.2018 г. движението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. До 20.12.2018 г. движението от км 29+860 до км 35+150 се осъществява двупосочно в платното посока Варна поради ремонтни дейности на виадукт при км 33+600 и тунел \"Витиня\". До 31.03.2019 г. движението от км 34+010 до км 40+510 се извършва двупосочно в платното посока Варна поради аварийно - възстановителни дейности по виадукт \"Коренишки дол\" при км 36+450 и виадукти при км 37+520 км 37+920. До 15.12.2018 г. движението от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360. До 30.11.2018 г. движението по АМ ,,Хемус\" в участъка пътен възел \"Невша\" - пътен възел \"Млада Гвардия\" от км 375+800 до км 381+500 в посока Варна - София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничава се слизането от АМ ,,Хемус\" към Невша и Белоградец на п.в. \"Невша\". МПС се пренасочват през с. Млада Гвардия. Ограничава се качването в посока София от п.в. \"Невша\". МПС се пренасочват по път I-2 ,Русе - Варна като могат да се качат на АМ ,,Хемус\" на п.в. ,,Каспичан\". До 23.12 2018 г. движението от км 0+000 до км 8+600 се осъществява двупосочно в едно платно посока Варна - Бургас поради частични ремонтни дейности на асфалтовата настилка.   - \"Върбишки\" - затворен за всички МПС - целогодишно; - \"Златишки\" - затворен за всички МПС - целогодишно; - \"Айтоски\" - отворен за всички МПС; - \"Котленски\" - отворен за всички МПС; - \"Обзорски\" - отворен за всички МПС; - \"Печинско\" - отворен за всички МПС; - \"Републиката\" - отворен за всички МПС; - \"Ришки\" - отворен за всички МПС; - \"Рожен\" - отворен за всички МПС; - \"Предел\" - отворен за всички МПС; -\"Превала\" - отворен за всички МПС; - \"Троянски\" - отворен за всички МПС; - \"Пампорово\" - забранен за МПС над 3,5 т - целогодишно; - \"Вратник\" - забранен за МПС над 10 т - целогодишно; - \"Дюлински\" - забранен за МПС над 3,5 т - целогодишно; - \"Петрохан\" - целогодишно е забранено движението на над 12 т както и тегленето на ремаркета и полуремаркета; - \"Твърдишки\" - забранен за МПС над 10 т - целогодишно; - \"Шипка\" - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Движението по път I-1 Дунавци - Жеглица от км 21+480 до км 21+552 е ограничено за движение на МПС над 12 т поради ремонт на дилатационни фуги на мост при км 21+516. Обходен маршрут: За МПС над 12 т: - За движещите се в посока Видин - Монтана: по път I-1/Е-79/ при пътно кръстовище \"Дунавци\" на км 19+783 се отклоняват в ляво по път ІІ-11, по път II-11 /о.п.Видин-Димово/ - Симеоново - Ботево - Арчар - граница Монтана до пътно кръстовище \"Добри дол\" с път III-112, по път III-112 Добри дол - Дреновец - граница Монтана до пътно кръстовище \"Тополовец\" с път III-114, по път III-114 Лом - Сталийска махала - Дондуково - Дреновец - Ружинци - Чупрене - м. \"Бялата вода\" до пътно кръстовище \"Ружинци\" с път I-1/Е79/ и продължават в ляво в посока Монтана; - За движещите се в посока Монтана - Видин: по път I-1/Е-79/ при пътно кръстовище \"Ружинци\" /км 62+758/ се отклоняват в дясно по път III-114, по път III-114 Лом - Сталийска махала - Дондуково - Дреновец - Ружинци - Чупрене - м. \"Бялата вода\" до пътно кръстовище \"Тополовец\" с път III-112, по път III-112 Добри дол - Дреновец - граница Монтана до пътно кръстовище \"Добри дол\" с път II-11, по път II-11 - Симеоново - Ботево - Арчар - Лом до пътно кръстовище \"Дунавци\" с път I-1/Е-79/ и се продължава в дясно в посока Видин. Срок до 30.11.2018 г. Движението по път I-1в участъка София - Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река \"Владайска\" при разклона за с. Владая до КПП \"Владая\",. Движението се осъществява двупосочно в останалите две ленти. Срок 21.12.2018 г. Движението в участъка Ботевград - София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 30.11.2018 г.; Движението по път I-1 София - Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.11.2018 г.; Движението в участъка Жерково - Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; Движението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.; Въвежда се реверсивно движение по път I-1 София - Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г. Движението по път София - Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; Движението по път I-1 София - Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ \"Люлин\". Срок до 31.01.2019 г. Въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция \"Петрол\"/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. Движението по път I-1 /Е79/ (с магистрален габарит) от км 23+000 - нов (км 291+500 - стар) до км 24+000 - нов (км 292+500 - стар) в посока Перник - Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението в участъка Правец - с. Разлив - Трудовец - Ботевград в участъка от км 193+345 /отклонение за пътен възел \"Правец\"/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ \"Хемус\" п.в. \"Правец\", по път ІІ-17 Мездра - Ботевград, пътен възел І-3, пътен възел \"Ботевград\" на АМ \"Хемус\" и обратно. Срок до 30.06.2019 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Движението в участъка от км 101+550 до км 125+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 30.11.2018 г. Движението по път I-4 Търговище - о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ \"Хемус\". Срок до 31.10.2019 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Движението в участъка Русе - разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г. Движението в участъка Борово - Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г. Движението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел \"Орфей\" в гр. Хасково по обходен маршрут: От начало гр. Хасково - пътен възел \"Орфей\" - бул. \"Васил Левски\" - бул. \"Илинден\" - бул. \"Освобождение\" - път I-5 / Хасково - Кърджали /. Срок до 08.12.2018 г. Движението в участъка Хасково - п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. Движението по път Кърджали - Маказа в участъка Надлез Кирково - ГКПП \"Маказа\" е ограничено за МПС над 3,5 т. Срок до 21.12.2018 г. Движението по път Черноочене - Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. - направление Хасково - Кърджали: път І-5, път ІІІ-505 (с. Манастир), път ІІІ-507 Г.Войводино - Мост - Чифлик - Кърджали. - направление Асеновград - Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино - Мост - Чифлик - Кърджали. - направление Минерални бани - Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино - Мост - Чифлик - Кърджали; - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Бургас: Движението по път I-6 в урбанизираната територия на Карнобат от км 446 +500 до км 447+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 30.11.2018 г. Движението по път I-6 в участъка Карнобат - Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.11.2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Движението в участъка Вакарел - Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. Област Хасково: Движението в участъка гр. Свиленград - Капитан Андреево от км 370+500 до км 377+900 е ограничено за движение поради пропадане на насип. Обходен маршрут: гр. Свиленград - ПВ \"Свиленград\" - АМ \"Марица\" - ПВ \"Капитан Андреево\" - с. Капитан Андреево. Срок до 30.11.2018 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево - Варна при км 83+100 е ограничено за движение на МПС над 10 т. Обходен маршрут: Кичево - Оброчище. Срок до 28.02.2019 г. ; Движението в участъка Златни пясъци - Варна от км 94+000 до км 90+800, 95+813 до км 97+850, от км 99+000 до км 100+100 се осъществява двупосочно в едно платно съобразно създадената организация за движение поради ремонтни дейности на асфалтовата настилка. Срок до 30.11.2018 г.; Движението в участъка Варна - Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. Движението по път Слънчев Бряг - Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно \"изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120\". СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. Движението в участъка Слънчев бряг - Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Движението в участъка Бургас - Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 05.12.2018 г.; Движението в участъка Обзор - Слънчев бряг от км 180+000 до км 202+000. се осъществява с повишено внимание поради ремонтни дейности по асфалтовата настилка. Организацията на движение е сигнализирана с пътни знаци. Срок до 30.11.2018 г.;", "date": "2018.11.28", "title": "АПИ пусна списък на затворените пътища в страната (ЦЕЛИЯТ СПИСЪК)"}
{"url": "https://www.monitor.bg:443/bg/a/view/kilometrichna-tapa-na-zapushi-sofija-otkym-pernik-150827", "text": "Километрично задръстване запуши пътя София-Перник през Владая. Това съобщиха пътуваши за Агенция \"Монитор\". Основното задръстване е в района на Драгичево. Колите буквалбно са спрели на пътя и не мърдат, оплакаха се шофьори. Междувременно тирове закъсаха на пътя Видин-Монтана. Шофьори алармират, че друг важен участък - пътят Враца-Оряхово, също е почти непроходим. Полицаи спират тежките машини, а за по-леките автомобили задължително искат вериги.  Мъгла е затворила прохода Троян Кърнаре. На много места на пътя има замръзнали участъци, които заради падналия сняг не се виждат.  На прохода Хаинбоаз също има доста закъсали и спрели камиони. Алтернативният Ришки проход обаче е почистен. От АПИ предупредиха, че шофьорите, на които им предстои пътуване, трябва да тръгват с автомобили, подготвени за движение при зимни условия. Прогнозата на метеоролозите е за сериозно застудяване като на много места се очакват валежи от сняг. От Пътната агенция припомниха също, че трябва да се кара внимателно, със съобразена скорост, да се спазват правилата за движение, необходимата дистанция и да не предприемат резки маневри. Блокирането на движението от превозни средства, които не са подготвени за движение при зимни условия, затруднява работата на снегопочистващата техника и възпрепятства пътуването на всички останали шофьори. На директорите на областните пътни управления е разпоредено да следят прогнозите по райони и със завишено внимание да предприемат необходимите действия за обработка на настилките във високопланинските райони и проходите, където има предпоставки за хлъзгавост и заледявания по усойните места. В поддържането на 20 000 км републикански пътища през зимните месеци ще участват около 3000 снегопочистващи машини - снегорини, техника за разпръскване на пясък и т. н. По опорните пунктове са осигурени необходимите количества сол, пясък, луга и химически вещества.", "date": "2018.11.28", "title": "Километрична тапа откъм Перник, тирове закъсаха край Монтана (ОБНОВЕНА)"}
{"url": "https://www.monitor.bg:443/bg/a/view/viktorija-bekym-stava-vlogyr-150793", "text": "Най-известната футболна съпруга Виктория Бекъм ще направи професионален трансфер към видео блоговете. Това съобщи самата дизайнерка и певица в социалните мрежи. Половинката на Дейвид Бекъм ще радва последователите си с клипове, в които ще показва различни видове грим, ще дава съвети за макиажа и разбира се – за цялостния стил. Кога ще се появи първото видео все още не е ясно. Причината за стартирането на YouTube канал е желанието на Бекъм да разшири модния си бранд. От позицията си на майка пък Виктория се превърна в основен съветник на Ева Лонгория, която даде живот на първото си дете преди пет месеца. Звездата от „Отчаяни съпруги“ почти веднага се обърнала за ценни знания в грижите за малкия Сантяго до приятелката си. Причината - тя има богат опит от възпитанието на четирите си деца. „Виктория е една от най-добрите майки, които познавам и ми даваше страхотни съвети по време на цялата бременност. Тя е направо влюбена в Сантяго. Двамата с Дейвид смятат, че е голям сладур\", разказа наскоро актрисата с мексикански корени.", "date": "2018.11.28", "title": "Виктория Бекъм става влогър"}
{"url": "https://www.monitor.bg:443/bg/a/view/germanija-iska-obshta-evropejska-armija-150828", "text": "Създаването на единна европейска армия е необходимост. Това заяви германският военен министър Урсула фон дер Лайен.   За нея това е логична следваща стъпка на ЕС и средство за сближаване на страните-членки. Тя направи изявлението по време на конференция по проблемите на сигурността, която се проведе в столицата Берлин. Германия за пореден път коментира тази тема през ноември.  Канцлерът на Германия Ангела Меркел подкрепи по-рано през ноември плановете на френския лидер Еманюел Макрон за армия на Европейския съюз. Меркел призова Европа да създаде \"истинска европейска армия\", която ще включва също общо развитие на оръжейни системи, обща политика на ЕС за износ на оръжие и \"европейски сили за интервенция\". Според Меркел, такава армия ще е добро допълнение към НАТО. Президентът на САЩ Доналд Тръмп разкритикува предложението на френския лидер Еманюел Макрон. Великобритания вече обяви, че няма да участва в такава армия. Европейската комисия е резервирана към идеите.", "date": "2018.11.28", "title": "Германия иска обща европейска армия"}
{"url": "https://www.monitor.bg:443/bg/a/view/tirove-s-letni-gumi-blokirat-pytishtata-150834", "text": "Тирове с летни гуми причиниха затруднения за движение по главния път София – Варна. До затварянето му за щастие не се стигна, но случилото се показа още веднъж безхаберието на водачите на тежките товарни автомобили. Около 9,30 ч. сутринта пет тира бяха спрели на разстояние 2-3 км. един от друг в района край търновското село Шереметя и не можеха да продължат заради това, че шофьорите не бяха поставили зимни гуми и вериги. По същото време на другия главен път, Русе – Велико Търново, край село Поликраище, кататрофа между два товарни автомобила предизвика временно неговото затваряне. От областната администрация във Велико Търново съобщават, че към момента няма затворени проходи и непочистени пътища. В готовност да се справят с възникването на сложни ситуации са структурите на полицията, пожарната, КАТ, ДАИ, РЗИ, ВиК „Йовковци”, Центърът за спешна медицинска помощ и Басейнова дирекция – Плевен. Във всички детски заведения и училища са осигурени необходимите количества горива за отопление, подписани са договори с фирми за снегопочистването и поддържането на общинските пътни мрежи в градовете. ", "date": "2018.11.28", "title": "Тирове с износени гуми  блокират пътищата"}
{"url": "https://www.monitor.bg:443/bg/a/view/alisha-silvyrstoun-plashta-12-000-izdryjka-mesechno-na-bivshija-150833", "text": "Актрисата Алиша Силвърстоун ще заплаща издръжка на бившия си съпруг в размер на 12 хиляди долара месечно. Звездата от „Батман и Робин“ ще дава парите на актьора и радио водещ Крис Джареки, с когото имат 7-годишен син Беър, до 2024 г. Ако той започне нова връзка или разходите му за наем намалеят поне наполовина, издръжката ще бъде спряна незабавно. Като дата на раздялата си Силвърстоун и Джареки посочват месец март 2016 г. Според документите от развода им, двамата ще имат съвместно попечителство над сина си. За краха на брака им в публичното пространство се заговори през февруари тази година. Три месеца по-късно актрисата подаде документите за развод. Припомняме, че бившите вече съпрузи се разходиха до олтара през 2005 г. след 8-годишна връзка.", "date": "2018.11.28", "title": "Алиша Силвърстоун плаща $12 000 издръжка месечно на бившия"}
{"url": "https://www.monitor.bg:443/bg/a/view/otkrivat-izlojenie-za-pletiva-i-suveniri-150796", "text": "Днес в изложбената зала на ЦУМ ще бъде открито първото по рода си изложение „Магията на цветовете“. Участие в базара до 2 декември ще вземат над 30 фирми – занаятчии, творци, любители на плетива, дърворезба, бижута, сувенири, стоки за дома, аксесоари и още много други творения. Днес в изложбената зала на ЦУМ ще бъде открито първото по рода си изложение „Магията на цветовете“. Участие в базара до 2 декември ще вземат над 30 фирми – занаятчии, творци, любители на плетива, дърворезба, бижута, сувенири, стоки за дома, аксесоари и още много други творения. Организатор на изложението е БТПП, официалното откриване ще бъде от 12.00 часа от председателя на й Цветан Симеонов. Ще можете да намерите ръчно изработени бижута от кехлибар, естествени материали като дърво, метал, вълна, керамика и др. Вдъхновени от красотата и хармонията в природата и във всичко около нас, всяко бижу е произведение на изкуството. Дамите ще могат да се облекат в облекла, които ще изненадат и най-смелите с дизайн и кройка. Ще станем свидетели как една дреха може да се носи по дузина различни начина. Ще можете да ги съчетаете с уникални дизайнерски шалове с българска шевица.", "date": "2018.11.28", "title": "Откриват изложение за плетива и сувенири"}
{"url": "https://www.monitor.bg:443/bg/a/view/posreshtame-koleda-s-deputatite-za-70-lv-150798", "text": "Срещу сумата от 70 лв. всеки може да посрещне Коледа в компанията на депутати, министри и държавни чиновници в почивната база на властта в Пампорово. Толкова струва нощувката в двойна стая в комплекса „Орлица“. По принцип в станцията за отдих в курорта, в която по традиция отмарят през зимната си ваканция народните избраници и служителите на НС, се отдават и стаи по 55 лв. в нереновирания сектор. Те обаче вече били наети за дните около предстоящите празници. Оказва се също така, че базата, стопанисвана от МС, вече е изцяло заета за новогодишната нощ, като няма свободен и нито един апартамент, въпреки цената от 95 лв., нито тройна стая за 80 лв. Така късметлиите, които редом с груповите резервации от НС, са успели да си запазят стая навреме, ще могат да опитат от блюдата, с които ще бъдат нагостени и депутатите. За да седнат на една маса със законотворците в навечерието на настъпващата 2019 година обаче, е трябвало да се бръкнат допълнително с 88 лв. Това е цената на куверта за празничната вечеря в ресторанта на комплекса, установи проверка на „Монитор“. Отделно от това на туристите им се е наложило да се съобразят с изискването да резервират стая за не по-малко от три денонощия престой, като към цената, която са заплатили за нея, влиза и закуска. Така само за спане по време на почивката си е трябвало да извадят от джоба си между 165 лв. и 285 лв. Предишни години от „Орлица“ са предлагали пакети и за студентския празник 8 декември, като цената за нощувка и вечеря е варирала около 40 лв., а в менюто за младежите са включвани шопска салата, пилешка пържола или свинско филе с гарнитура, сладка баница или торта, както и питка, 50 мл алкохол и едно безалкохолно. За тази година обаче не се предлага празнична вечеря на аванта, а промоционалната резервация за 40 лв. включва само нощувката и закуска. През лятото пък в базата на МС, която е отворена и за външни посетители, са възможни само организирани мероприятия, но не и индивидуални посещения. Точно обратното е в станцията на властта в Слънчев бряг. През зимата там могат да се организират семинари, екскурзии, сватби или обучения. Без фойерверки ще посрещне този път новата година пък бившият Партиен дом, където заседават комисиите на НС и се намират кабинетите на депутатите. На основен ремонт ще бъде подложен и ресторантът в зданието, който по традиция събира служители на парламента в празничната нощ. За целта от администрацията на НС са обявили обществена поръчка за идеен проект. Част от помещението в момента е заето от строителите, които извършват преустройството на зала „София“, където в бъдеще ще се провеждат пленарните заседания на парламента. Именно реновирането на залата е причината и за ремонт на депутатския стол, който сега разчита на кетъринг.", "date": "2018.11.28", "title": "Посрещаме Коледа  с депутатите за 70 лв."}
{"url": "https://www.monitor.bg:443/bg/a/view/andrej-novakov-12-bylgari-kandidatstvat-za-staj-v-silicievata-dolina-150787", "text": "Най-желаните сфери за обмен са реклама, IT сектор, туризъм и архитектура, коментира в интервю пред \"Монитор\" евродепутатът от ГЕРБ/ЕНП. - Оказва се, че две години, след като програмата бе одобрена от Европейската комисия, и година след кандидатстването е една от най-предпочитаните. За това говори и броят на кандидатстващите. От 120 места, които програмата предлага пилотно, има 264 кандидати досега. Признавам си, че се притеснявах колко българи ще я припознаят, независимо че е първата българска програма на ЕС. - България е третата страна с най-много кандидати за стипендии - 12. Те са посочили, че предпочитат да стажуват в САЩ и по-конкретно Силициевата долина. Най-желаните сфери за обмен са реклама и медии, IT сектор, туризъм и архитектура. - Първите две страни са Италия и Испания. Съответно те имат по 50-60 кандидати. - С бюджета, който имаме - 750 000 евро пилотно, можем да покрием разходите на тези 120 човека. Най-голямата цел беше да покажем, че има смисъл от проекта - да подкрепяме със стипендии млади предприемачи. По около 4000 евро е стипендията на всеки един от тях. Интересът, на който се радва програмата, е достатъчно условие да поискаме тя да продължи и за в бъдеще. След като за 120 места имаме 264 кандидатури до момента, това показва, че има нужда от такава програма. - Няма краен срок, могат да го направят до изчерпване на местата. Тогава ще престъпим към обмисляне дали да продължим с проекта. Но според мен има повод да поискаме поне удвояване на бюджета и на местата, които предоставя A.L.E.C.O. Днес с комисар Мария Габриел ще отчетем резултатите, ще включим на живо участници, които са се възползвали от програмата. Държим да чуем и мнението на чужденци. - Повечето от тях са на възраст между 25-35 години. Те или са стартирали току-що своя кампания, или планират да го направят. Масово българите са от IT сектора, като има няколко човека, които се занимават с архитектура. Най-активни са от Софийския университет. Важно е да кажем, че това е една от малкото програми със 100% безвъзмездно финансиране - до 3800 евро не подлежат на възстановяване. Те обаче трябва да се използват по предназначение - за самолетни билети и разходи за престой. - Българите, които са предпочели да заминат в САЩ, имат чисто визови ограничения. Това е единственото, което забавя нещата да се случат. Много се радвам, че има 65 компании - от САЩ, Сингапур и Израел, които се съгласиха да са партньори по A.L.E.C.O и приемат стажанти. Младите предприемачи имат възможност да избират къде да стажуват, като продължителността е 1-3 месеца. Стипендията е от около 1000 евро на месец, в зависимост от държавата, а самолетните билети, отново според дестинацията, са между 800-1000 евро. Те също се покриват от програмата. - Следим развитието на всеки един. Надявам се, че поне един от тези българи ще се върне и ще развие конкурентоспособна фирма, поне в Европа. Този човек ще разкрие работни места и ще остави добавена стойност у нас. Това е малка крачка, но пък тези резултати ме окуражават и ще поискам бюджетът на програмата да бъде удвоен, да се включат повече страни.  - Факт е, че има най-много желаещи от този сектор и те искат да стажуват в Силициевата долина в САЩ, където е Меката на този бизнес. Не мога да се сетя за много програми у нас, които дават по 4000 евро на човек, за да пътува до другия край на света, както и достъп до компания, която е най-добрата в сектора. Представете си какво означава това за един IT специалист - да ти осигурят стаж в Google или Facebook. Знаете, че малко след Освобождението, когато министър-председател у нас е Стефан Стамболов, едно от първите неща, към които се насочил, е да изпраща на държавна издръжка българи в Централна и Западна Европа, за да станат архитекти, инженери и т.н. Само че след това сме загубили от предприемаческия си дух. Надявам се чрез A.L.E.C.O да подкрепим новото поколение български предприемачи, като вземат най-доброто от чуждите компании. Затова и програмата е вдъхновена от големия писател и пътешественик Алеко Константинов. - Ако трябва да отчета резултатите по програмата, мога да кажа, че вече селата с профили се удвоиха. Откакто стартирахме, близо 100 села имат профили в програмата. Все повече хора се свързват с нас, казват, че искат да се пренесат в селски райони, защото са с IT фирми и могат да си позволят да работят от разстояние. Не искат да се подлагат на стрес, да пътуват в задръстванията. Други пък искат да се занимават с биоземеделие. Правят се различни профили на села от цяла България, които не са били забелязвани, че са дестинация за туризъм. Дори хора от цяла Европа ни следят, оказва се, че за последните три седмици имаме няколко стотин посещения от Белгия, Англия, Холандия и Америка. Това бе изненадващо за мен. Надявам се тези хора да посетят страната ни. - Има две групи потребители, които създават профили. Едната е на кметове, другата е на хора, които предпочитат селския туризъм. Те са пътешественици. - Факт е, че има подем по темата и аз приветствам думите на г-н Вебер. За да го каже, най-вероятно има нещо предвид. България заслужава. Още повече че говорим за няколко месеца и пътникопоток от няколко милиона души, които няма да подлежат на визов контрол и ще пътуват свободно в Шенгенското пространство. Ако това се случи, това ще е едно от най-големите постижения в съвременната ни история наред с влизането ни в ЕС и НАТО. За пръв път чуваме конкретен срок и то от нашите европейски партньори. - Надявам се да приключим с написването на доклади и мониторинговия механизъм. Заявката от ЕК беше, че това е предпоследният доклад за страната ни. Това бе конкретно послание. Още повече че констатациите в документа говорят точно за това. След като затваряш половината глави и се казва, че по останалите има напредък, то няма смисъл от такъв доклад. - Няма големи пробойни, оценката е, че никога България не е получавала по-добър доклад. Роден е на 7 юли 1988 г. в Пазарджик Има бакалавърска степен по публична администрация, като по време на образованието си изучава мениджмънт и управленски технологии, теория на управлението, местно самоуправление и други Магистър по право, специализира в областта на правните науки През 2014 г. година специализира в САЩ по програма за млади лидери от цял свят Член е на комисията по регионално развитие в ЕП Заместник на комисията по бюджети и комисията по бюджетен контрол в ЕП", "date": "2018.11.28", "title": "Андрей Новаков: 12 българи кандидатстват за стаж в Силициевата долина"}
{"url": "https://www.monitor.bg:443/bg/a/view/trymp-moje-da-otmeni-sreshtata-s-putin-na-g-20-v-arjentina-150809", "text": "Президентът на САЩ Доналд Тръмп заяви, че може да отмени планираната среща с руския президент Владимир Путин по време на срещата на върха на Г-20 в Аржентина заради случилото се в Керченския проток, предадоха световните агенции.  В интервю за в. \"Вашингтон пост\" Тръмп заяви, че очаква \"пълен доклад\" от своя екип по национална сигурност във връзка с инцидента. В неделя Русия откри огън срещу украински военни кораби, след което задържа плавателните съдове и екипажите им близо до Крим - анексиран от Москва през 2014 г. Тръмп каза, че докладът ще има решаващо значение за това дали ще се срещне с Путин. \"Не харесвам тази агресия. Изобщо не искам тази агресия\", заяви той. Американският президент би следвало да се срещне с руския си колега в кулоарите на срещата на върха на Г-20 в Буенос Айрес, която ще се състои в петък и събота.", "date": "2018.11.28", "title": "Тръмп може да отмени срещата с Путин на Г-20 в Аржентина"}
{"url": "https://www.monitor.bg:443/bg/a/view/rejat-kosata-na-miry-sys-satyr-150775", "text": "Да упоят пациент с инжекции и медикаменти и да отрежат косата му със сатър – с това се захващат актрисите Веселина Михалкова и Гергана Арнаудова в новия авторски проект на инди групата Miry. В ролята на „болния“ бунтар влиза вокалистът и идейният двигател на бандата Мирян Костадинов, когото по-паметливите зрители помнят от първите сезони на X Factor, а неговите „изтезателки“ са медицински сестри. Сюжетът е част от видеоклипа към петото авторско парче на Miry, озаглавено Nightmare. В него Костадинов и компания поставят под лупа някои от най-големите човешки страхове, сред които лудостта, удавянето, борбата за живот и оцеляването в екстремни ситуации. Клипът отнема на екипа 5 снимачни дни, в които камерата се завърта на различни локации. Негови автори са Виктoр Добрев и Свилен Славов, които в сътрудничество с Мирян са креативният млад екип, стоящ зад сценария, режисурата, заснемането и монтажа на продукцията. Финалният саундмиксинг на песента е направен от Джо Лапорта (Sterling Sound) – един от най-търсените професионалисти в световната рок и поп музика. Носителят на награда „Грами“ за своята работа по албума на Дейвид Бауи „Blackstar” (2017) е работил с едни от най-изявените световни артисти, между които: The Weeknd, Foo Fighters, Imagine Dragons, Vampire Weekend, Big Sean, The Killers, Бон Джоуви, Армин Ван Бюрен, Тиесто и др. В продукцията участват и балерините от Varna Dance Theatre, както и над 2000 живи щурци, с които Костадинов си партнира в една от сцените. И този път автор на текста и музиката на Nightmare е отново вокалистът, а песента е издържано в най-добрите традиции на дарк инди рока.", "date": "2018.11.28", "title": "Режат косата на Miry със сатър"}
{"url": "https://www.monitor.bg:443/bg/a/view/ledena-epoha-snjag-i-stud-skovaha-stranata-150804", "text": "Предупреждения за опасно време са обявени в цялата страна. В Северозападна България и в София вече вали обилен сняг и в следващите часове ще се образува снежна покривка. Заради лошото време инцидент затвори пътя Видин-Монтана тази сутрин. Ограничено e движението на товарни автомобили над 12 тона през проход \"Троянски\", съобщиха от АПИ. В Северозападна България и София вали сняг и вече се е образувала тънка снежна покривка. В Североизточните райони все още вали дъжд, но Предупреждения втора степен са в сила за бурен вятър, снеговалеж, заледявания и валежи на Север. Там ще е затруднена пътната обстановка. Предупреждение за първа степан е валидно за южните райони, където вали дъжд, после ще обърне на сняг, а през ноща ще вали значително. Температурите ще се понижат в следващите часове, утре ще има снеговалежи под Балкана и в Югоизточна България. Шофьорите, на които им предстои пътуване, трябва да тръгват с автомобили, подготвени за движение при зимни условия. В социалните мрежи вече се появиха снимки от различни части на България каква е обстановката. Обилен снеговапеж и засилен североизточен вятър застигна с.Тотлебен, Плевенско тази нощ! Камионът, който затвори пътя Видин-Монтана, се обърнал в района на село Смоляновци, съобщава Нова телевизия. ТИР-ът се е обърнал към 4 часа в сряда сутринта на международния път между Видин и Монтана. Той е с благоевградска регистрация. Шофьорът е македонец. Той е пътувал от Дания. Колона от автомобили е образувано на мястото, заради авариралия ТИР. Над 30 снегорина почистват територията на областта. Затворен за движение на камиони над 12 тона е проходът Троян-Кърнаре. Пътищата се почистват и обработват от поддържащите фирми, но все пак от АПИ автомобили. Обявено е предупреждение от втора степен за снежни виелици и заледявания в шест области от Източна България, а за останалата част от страната кодът е жълт. В североизточните райони предупрежденията са от втора степен за бурен вятър, снеговалежи, заледявания и виелици. В останалата част от страната предупрежденията са от първа степен за валежи от сняг, в южните райони- от дъжд и сняг. В по-късните часове на деня и в Южна България ще се образува снежна покривка. В Северна България се очаква да натрупа до 15-20 см. В София започнаха първите обработки със смеси срещу заледяване, съобщава bTV. Над 140 снегопочистващи машини работят на терен. Към 5.30 ч. сутринта най-обилен е снеговалежът в южните райони. в районите Панчарево и Витоша. Работи се по пътищата Железница - Плана и Панчарево - Бистрица - Симеоново. Опесъчаване и избутване на снежна маса се извършва на планинския път Драгалевци - Алеко. Общественият транспорт се движи по обичайните си маршрути по всички линии. Очаква се снеговалежът да продължи, температурите да се понижават. Обстановката в Бургаска област е спокойна въпреки значителните количества дъжд. \"Засега най-критичното е, че с около 3 см са се повишили нивата на водите в язовирите, което не е нищо страшно\", заяви пред bTV Вълчо Чолаков, областен управител на Бургас. \"Прогнозата за 25-30 л/кв. м вероятно се сбъдва. Всички екипи са в готовност в случай на необходимост от реакция за евакуация или отводняване\", увери той. По думите му няма постъпили сигнали за изминалото денонощие за бедстващи хора, за прекъснато електричество или спряла вода. Прогнозата е, че следобед ще стане още по-студено и е възможно да има заледявания. Утре се очаква валежът да продължи. Днес през деня и ще вали в почти цялата страна, но след обяд от северозапад преваляванията постепенно ще отслабват, а по-късно след обяд и привечер в северозападната половина на страната  ще започнат да спират. Температурите в следобедните часове днес ще бъдат от минус 1 до минус 5 градуса в Северна България  и  до 6-7 градуса в крайните югозападни райони. През нощта сняг ще вали в южните райони, като там преваляванията ще спрат утре преди обяд.  Утре страната ще осъмне със снежна покривка на почти цялата си територия. През деня облачността ще бъде значителна, с разкъсвания в северозападната половина. Слаби превалявания от сняг ще има в планините  и крайните югоизточни райони. Дневните температури в голяма част от страната ще бъдат отрицателни, от минус 4 до плюс 2 градуса. Много студено ще бъде сутрин в петък и събота, когато на места минималните температури ще достигнат стойности до около и под минус 15 градуса. Студено ще остава и през деня, с отрицателни дневни температури. Постепенно затопляне, отначало в планините и южните райони,  ще започне в края на седмицата, но в Дунавската равнина температурите сутрин ще остават около и под минус 10 градуса, а денем - под нулата, до понеделник, вторник следващата седмица.", "date": "2018.11.28", "title": "Ледена епоха: Сняг и студ сковаха страната (ОБНОВЕНА, СНИМКИ, ВИДЕО)"}
{"url": "https://www.monitor.bg:443/bg/a/view/sa-sht-obviniha-shestima-rusnaci-za-onlajn-krajbi-150805", "text": "Американското министерство на правосъдието предявили задочно обвинения в злоупотреби в интернет срещу шестима граждани на Русия и двама граждани на Казахстан, съобщи американското издание „Дъ Хил“.   Въпросните лица са обвинени в \"широкомащабни злоупотреби с интернет реклами\" и причиняване на щети в размер на десетки милиони долари. Обвинените са Александър Жуков, Михаил Андреев, Денис Авдеев, Димитри Новиков и Алексадър Исаев, заедно с Сергей Овсяников и Евгени Тимченко от Казахстан. Те са обвинени от съда в Ню Йорк на 27 ноември. Руският гражданин Александър Жуков бе временно задържан на 6 ноември за срок до 60 дни с последваща екстрадиция в САЩ, съобщи кореспондентът на „Монитор“ във Варна Добромир Радушев. Апелативната прокуратура във Варна съобщи по-рано, че 38-годишният гражданин на Русия се издирва със заповед за арест на съдия от Районния съд на САЩ за Източния район на Ню Йорк, Бруклин, за наказателно преследване по дело за конспирация и извършване на компютърни измами, от които са нанесени щети в размер на поне 7 млн. долара. Събрани са данни от 89 сървъри и над 30 домейна. Според министерството на правосъдието на САЩ обвинените са създали сложна инфраструктура по целия свят, от която да печелят. Според прокурора на Източния окръг на Ню Йорк Ричард Доног, действията на шестимата са ясен сигнал, че трябва да се взимат радикални мерки срещу интернет измамите. Според разследващите са засегнати 1900 сървъри на компютри по целия свят, като са използвани фалшиви акаунти и е генериран фалшив трафик. Престъплението е извършено в периода от септември 2014 г. до декември 2016 г. и е наказуемо в САЩ с лишаване от свобода до 20 години или с глоба или и с двете. То се наказва с лишаване от свобода и по българския НК. Руснакът, роден в Санкт Петербург и е известен в родината си с хакерския си псевдоним Настра. Той притежава отскоро българска лична карта, но живее във Варна от 8-10 години, където си е купил собствено жилище. Първоначално Настра е задържан за 24 часа, след което Окръжната прокуратура във Варна го задържа за срок до 72 часа, за да бъде доведен пред съда. От дома на Александър са иззети компютърни конфигурации. В съдебната зала той заяви, че не желае да бъде екстрадиран в САЩ и бе оставен в ареста до производството на съда по екстрадирането му в САЩ. Междувременно Окръжната прокуратура във Варна е изпълнила и молба за правна помощ на Министерството на правосъдието на САЩ, с цел събиране на веществени доказателства по наказателното преследване, което не е погасено по давност. Във Варна е бил и американски следовател от екипа, който работи по случая. До момента все още не са постъпили документите от съдебните власти на САЩ за екстрадирането на Жуков, казаха от ВОС. Ако не пристигнат до 60 дни, съдът ще трябва да насрочи ново дело за мярката на неотклонение на руския хакер. Другият от списъка на американското министерство на правосъдието е Евгений Тимченко (30 г.). Той е бил задържан в Естония, а през октомври в Малайзия е бил задържан Сергей Овсяников, също на 30 години. Прокуратурата на източния район на щата Ню Йорк уточнява, че арестите са били осъществени по искане на САЩ. Задържаните очакват екстрадиция, а останалите обвиняеми се издирват.", "date": "2018.11.28", "title": "САЩ обвиниха шестима руснаци за онлайн кражби (ОБНОВЕНА)"}
