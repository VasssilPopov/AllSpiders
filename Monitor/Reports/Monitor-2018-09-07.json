{"url": "https://www.monitor.bg/bg/a/view/rekorden-broj-zarazeni-s-lajmska-bolest-143667", "text": "Рекорден брой заразени с Лаймска болест отчитат регионалните здравни инспекции. Инфекцията се предава от кърлежи и може да е смъртоносна. 21 човека са с доказани лабораторно проби само за една седмица, сочат данните на Националния център по зарази и парацитни заболявания. От началото на годината до момента от тази диагноза са се лекували 393 човека, като през миналата година те са били 238 , което означава, че през 2017-а случаите са били със 155 по-малко. Оказва се, че най-много те са инфектираните в София и във Варна, съответно -4 и 3 диагностицирани за седем дни. Оказва се, че най-много, но за най-кратко време са заразените и диагностицираните в Бургас. Там те са трима за една седмица. Висока е заболеваемостта и от марсилска треска. По данни на Националния център за заразни и паразитни заболявания за последната седмица са регистрирани 13 случая в страната, което е с два по-малко от предходната. От тях 9 са потвърдени лабораторно. Другите 4 засега са вероятни, тъй като симптомите на хората говорят, че става дума точно за марсилска треска. Очаква се до дни да излязат ресултатите от изследването на проби от пациентите.о. Не ни успокоява факта, че с за седмица случаите са намалели с два, тъй като симптомите се проявяват най-рано след пет-седем дни, коментираха лекари. В подкрета те приведоха факта, че от началото на годината в страната са съобщени 192 случая. За същия период през изминалата година са регистрирани 145 случая, което спрямо 2017-а е с 47 повече. И марсилската треска, и лаймската болест се предават от ухапване на кърлежи. Затова родителите да избягват пикницитге в заблатени места, а разходките и игрите на децата да са в градинки и паркове, чиито тревни площи се обработват срещу кърлежи и ларвите им, предупреди националният консултант по микробиология проф. Тодор Кантарджиев и допълни, че предвид двата случая на Западнонилска треска хората трябва да се пръскат с репеленти срещу комари, когато тръгват на разходка сред природата. Летният грип се е върнал, заболеваемостта от ОРЗ-а се увеличава в цялата страна, показват още данните на Националния център за заразни и паразитни болести. 200 са само случаите в София за една седмица, във Варна те са 100, а в Бургас – 91. Бум на сифилис и хламидални инфекции очакват лекарите през есента след приключване на сезона по морето и басейните, предупредиха специалисти по кожно-венерически болести и обяснниха, че най-много хора с такива зарази се диагностицират към средата на октомври, когато вече инкубационният период на болестите по сексуален път е минал и болестта се проявява.", "date": "2018.09.07", "title": "Рекорден брой заразени с Лаймска болест "}
{"url": "https://www.monitor.bg/bg/a/view/lichni-karti-bez-chip-spirat-begylcite-ot-temida-obzor-143748", "text": "Личните карти за подсъдимите ще бъдат без електронен чип. Това обясни за „Монитор“ вчера зам-вътрешният министър Красимир Ципов. По думите на Ципов и в момента има възможност личната карта да бъде отнета, а в замяна лицето получава документ тип „хвърчащ лист.“ Идеята на МВР е в бъдеще тези хора да получават надежден документ, по който „Гранична полиция“ или други органи още на пръв поглед да видят, че даденото лице има забрана да напуска България. По-рано през деня от ръководството на МВР съобщиха, че въвеждат временни лични карти за обвиняеми и подсъдими лица, които имат забрана от съда за напускане на територията на страната. И уточниха, че целта е да се ограничи „отклоняването на лица от правосъдието“ чрез нелегално измъкване от пределите на България. Шефът на „Национална полиция“ Христо Терзийски пък уточни, че „Гранична полиция“ не винаги чекира документите, а прави само визуален преглед. Самото чекиране на личните карти пък не било задължително, особено при прекосяване на вътрешните граници на ЕС. Освен без чип с биометрични данни, с какъвто ще разполагат останалите българи, временните лични карти щели да бъдат с различен външен вид и така щяло да се намали вероятността от допускане на грешка. Наред с това специални лични карти ще има и за служителите на НАТО. Поводът за изнесената информация бе новата обществена поръчка, която МВР трябва да обяви за личните документи с чип, които трябва да започнат да се издават от началото на 2019 г.  Документите ще са със срок от 10 години, обясни зам.- вътрешният министър Милко Бернер, който замести МВР шефа Валентин Радев на месечния брифинг на ведомството. Новите лични карти нямало да са задължителни за издаване през следващата година, тъй като настоящите щели да важат до крайния им срок. Глоби в размер на близо 3 млн. лв. са събрали от КАТ само за август. Това отчете зам.-вътрешният министър Милко Бернер. Той поясни, че 70% от всички проверени автомобили са били в нарушения, а 1/3 от тях са превишили допустимата скорост. Бернер припомни и за акция „Скорост“ в началото на август, когато само за 6 дни 23 000 души са били снимани с превишена скорост. В средата на август при друга акция пък са били поверени близо 15 000 коли и камиони. В нарушение били над 10 000, като актовете за превишена скорост са 3700. През последните 3 години пък има спад в броя на жертвите на пътни инциденти, поясни пък Бернер във връзка с трагедията край Своге, при която загинаха 17 души. Те били с 33 по-малко спрямо миналата година (407 до днес).„Пътна полиция“ ще закупи 56 нови камери за скорост, съобщи от своя страна новият й шеф Росен Рапчев. По думите му камерите ще бъдат стационарно-преносими и от типа „триноги“. Новите камери обаче нямало да се разпределят пропорционално между различните дирекции на МВР в страната, а по целесъобразност. Някои щели да се сдобият с една нова камера, а други - с повече. Наред с това от МВР отчетоха, че от началото на селскостопанския сезон са унищожили над 58 тона зелена маса канабис. Поне 5 нарушения са извършили полицаите непосредствено след катастрофата в Харманли с участието на бащата на президента Румен Радев-Георги Радев, който удари инвалида с триколка Стефан Тодоров и въпреки вината си за инцидента се измъкна първоначално безнаказано за разлика от пострадалия, който отнесе акт. Това стана ясно от коментар на гл. инспектор Росен Рапчев, началник на сектор \"Пътен контрол\" към „Национална полиция“. Служителите на реда, които са се отзовали по време на пътния инцидент на злощастното кръгово кръстовище в града, не са взели мерки за обезопасяване на района. Направили са това частично едва 20 минути по-късно, когато са поставили конуси. Наред с това не са регулирали движението около мястото на катастрофата, а след затварянето на кръговото никой не е посочвал на останалите участници в движението, че не могат да минат от там. За капак през цялото време външни лица са пресичали мястото на произшествието, което пък било недопустимо. Сред тях е и бившия кмет на Харманли от БСП Михаил Лисков, за който стана ясно, че дори си е позволил да премести електрическата триколка. Въпреки това служителите на МВР не са декларирали, че над тях е имало политически натиск във връзка със скандалния случай, за който се разбра цели осем дни по-късно, след като се появи видеоклип от катастрофата. На свой ред полицаят, заел се с регистрирането на катастрофата, който бе уволнен след проведените проверки, не е привлякъл нито един свидетел, въпреки наличието на очевидци. Той не е съобразил, че може да вземе и запис от близките камери, за да проследи истинската динамика на инцидента, уточниха от МВР. От думите на Рапчев стана ясно още, че Георги Радев не е пропуснал движещият се в кръговото с предимство мъж с триколката. На свой ред самият Тодоров не трябвало да се движи в средата на пътя с триколката си, а в най-десния му край или на тротоара, тъй като машината е под 4 киловолта и не се води моторно превозно средство. Именно затова след проверката на казуса има написани два нови акта.", "date": "2018.09.07", "title": "Лични карти без чип спират бегълците от Темида (ОБЗОР)"}
{"url": "https://www.monitor.bg/bg/a/view/studenti-vdigat-svatbi-za-semejni-obshtejitija-temata-143752", "text": "Студенти вдигат сватби или слагат подпис в гражданското само за да се възползват от възможността да бъдат настанени в семейни общежития. По този начин те могат да живеят заедно, необезпокоявани от никого, а в същото време няма да дават луди пари за наем на квартира. Това показа проверка на „Монитор“. В общежитията на СУ „Св. Климент Охридски“ има леглова база от 7000 места, които са разпределени в общо 10 блока със 17 входа. От тях семейни са блоковете 52, 55 и 57, а в тях се настаняват с предимство семейни двойки с деца и без деца, както и докторанти и специализанти. Според правилника за ползване на студентските общежития на СУ семейства, в които единият съпруг е студент (или докторант) и е класиран, се настаняват в самостоятелна стая или гарсониера.", "date": "2018.09.07", "title": "Студенти вдигат сватби за семейни общежития (ТЕМАТА)"}
{"url": "https://www.monitor.bg/bg/a/view/komunalka-ili-studio-143750", "text": "Българският студент, колкото и бройката му да намалява с всяка изминала година, е принуден да живее в условията на съветски човек от 50-те години на миналия век. Към момента само за Софийския университет свободните бройки са 850. Ако родителите му са бедни или единият от тях е починал, ако няма баба и дядо рентиери и реститути, ще трябва да се свира в студентско общежитие. По-точно в панелна стаичка за трима, като в това число не влизат хлебарките, течовете в баньо-тоалетната и да преминава по няколко пъти на ден покрай будката с всякога вкиснатата портиерка. Независимо от тези условия кандидатите никак не са малко. Семейните двойки пък са несравнимо повече облагодетелствани. Но само ако удостоверят със свидетелство за граждански брак семейното си състояние. Някакви си тук любови, съжителства на семейни начала, че и деца да имат, не важат. Защото в Студентския град важат едни други закони, пак твърде напомнящи онези от миналото, чиято цел беше единствено да мачкат човека, докато смачкат личността му. От епохата на Тодор Живков минаха десетилетия, но в общежитията на Студентския град в София, а и всички останали в страната, условията остават същите. За разлика от бекярите, семейните двойки са щастливи, защото им се полага самостоятелна стая. Точно на такива условия са се радвали някога съветските хора, когато през 50-те и 60-те години по инициатива на Никита Хрущов започва мащабно строителство на маломерни панелки и вместо в комуналки, започват да настаняват хората в тях. Както тогава хората са сключвали фиктивни бракове само и само, за да попаднат в числото на щастливците, така и сега някои български студенти бързат да узаконят съжителството си в гражданското, за да се възползват от „комфорта“ на студентското общежитие. Като се има предвид мизерията, в която са принудени да живеят младите умове на държавата, е ясно защото всички по-имотни родители купуват жилища в София. Едно от предпочитаните места е точно Студентския град, в който предприемчиви столичани, които са реституирали земите си, строят собствени жилищни кооперации, предимно със студиа с всички удобства. Така те осигуряват достоен дом за чедата си, а ако те впоследствие заминат за чужбина, просто дават апартамента под наем. За разлика от България, в Европа да се живее на общежитие е престижно. В университетите във Великобритания дори е задължително това през първата година. Там в един апартамент със самостоятелни спални, обща кухня, хол и трапезария настаняват млади британци и чужденци, за да се социализират новите за страната хора. Нека фирма „Студентски общежития и столове“ и сродните й в страната да помислят, че добрите условия за живеене не са лукс, а право на всеки български студент. Защото нашите момчета и момичета не са нито по-глупави, нито заслужаващи по-малко достойнство от англичаните, например. Те намаляват с всяка изминала година в университетите ни. Какво и кому пречи поне на оставащите да се предоставят по-човешки общежития?  ", "date": "2018.09.07", "title": "Комуналка или студио?"}
{"url": "https://www.monitor.bg/bg/a/view/pionka-na-bg-madof-buni-protesti-sreshtu-vlastta-143754", "text": "Пионка на укриващия се зад граница от българското правосъдие банкер Цветан Василев буни протести срещу властта. Това показва разследване на агенция „Блиц“. Според агенцията Георги Георгиев, оглавяващ марионетното НПО \"Боец\", което от години обслужва персонално интересите на банкера-беглец, е задействал нов план за бутането на държавата. Два независими един от друг източника на медията са разкрили, че именно БГ Мадоф е инструктирал Георгиев как точно да проведе \"протест\" срещу кабинета на 16 септември, като пионката на Василев е Активността му се забелязва и в социалните мрежи, където той провокира с различни фалшиви твърдения и призовава за масов сбор срещу правителството. Всъщност всичко е добре подготвено и дирижирано от банкера в изгнание Цветан Василев. Съмнения за това се появиха, откакто в Мрежата започна да циркулира интересен кадър. На снимката, до банкера Василев се намира лидерът на организацията \"Боец\" Георги Георгиев. Според запознати, на срещата видинчанинът Георгиев е уговарял с Василев стратегия и финансиране на протестни акции срещу управляващите, които се В последния си напън да се изкара се спаси от възмездието за ограбването на КТБ и държавата Цветан Василев свири команда сбор на всички негови присъдружни клакьори, говорители на тезите му, медийни анализатори, платени телевизионни водещи и улични протестъри, захранвани вече толкова години от бездънния чувал на опосканата банка. Неговият слуга от задкулисието Георги Георгиев изпълнява добре поверените му задачи. Георги Георгиев е известен във Видин основно с това, че отдавна търси място в политиката, при това без особени претенции към коя партия ще успее да се прилепи. На местните избори през септември 2015 г. е на 35-о място в листата с кандидати за общински съветници във Видин на местната коалиция \"Единни за промяна\", която издига за кандидат-кмет бизнес-дамата Росица Кирова. На президентските избори през 2016 г. Георгиев вече е упълномощен представител във Видин на кандидата за президент Татяна Дончева Георгиев дори не е отричал, че на въпросната среща е получавал инструкции как и срещу кого да организира активни мероприятия.", "date": "2018.09.07", "title": "Пионка на БГ Мадоф буни протести срещу властта"}
{"url": "https://www.monitor.bg:443/bg/a/view/dragajnici-tapite-po-dunav-zaradi-namalenija-dobiv-na-pjasyk-143691", "text": "През последните години добивът на инертни материали от Дунав се ограничи драстично и това води до намаляването на проводимостта на реката и образуването на прагове. Годишно реката носи 9 млн. кубически метра наносни отложения в общия българо-румънски участък и ако те не се изземват чрез драгажна дейност, за да се освободи място за новите наноси, водният път се затлачва. Това мнение изрази пред „Монитор“ инж. Валери Иванов, изпълнителен директор на най-голямото българско драгажно предприятие по Дунав „Дунавски драгажен флот“АД – Русе. Общо 249 кораба са заседнали в прагове по нашия участък за 10-годишен период – от 2007 г. до началото на 2017 г., показва справка на транспортното министерство. В повечето случаи това са конвои с по 4-5 секции, което означава, че общият брой на заседналите плавателни съдове е над 1000. Най-много кораби са спрели в образувалите се пясъчни прагове през 2016 г. – 64, през 2011 г. те са 48, през 2013 г. – 44, а през 2012 г. - 37. Това води до огромни загуби не само на превозвачите на стоки по Дунав, а и оказва негативно влияние върху круизния туризъм. Над 10 пъти е намаляло количеството на добивания от Дунав пясък през последните 20 години в сравнение с периода през 60-те и 70-те години, когато е голямото строителство в България, казва инж. Иванов. Около 5 млн. кубически метра пясък ежегодно е вадела от Дунав тогава драгажната ни флотилия, същото количество е изземвала и румънската. По този начин се прочистваше реката и се подобряваше плавателният път, смята директорът. Сега годишно от Дунав се добиват около 500 000 тона при същия обем наноси, които влачи реката. „В днешно време ваденето на инертни материали от Дунав се смята за вредно, а това е полезна дейност и то не само за строителството. 80 процента от реката вече е в „НАТУРА 2000“, обяснява инж. Иванов. На друга позиция е изпълнителният директор на Агенцията за проучване и поддържане на река Дунав /АППД/ инж. Павлин Цонев. По думите му изземването на инертни материали стимулира ерозията, която заради процесите при въртенето на Земята оказва разрушително влияние повече върху българския бряг и по-малко засяга румънското крайбрежие. Освен това при изкопните работи по дъното речното корито се вдълбавало и това водело до понижаване на нивото на водата, което пък от своя страна създавало проблеми за корабоплаването. „Затова при драгажните дейности, които започнахме да извършваме от тази година на критичните участъци край островите Белене и Вардим, депонираме извлечения пясък в руслото на реката, а не на брега, както правят драгажните флотилии, които все пак са търговски дружества“, обясни инж. Цонев. Чрез възлагането на обществена поръчка от Министерството на транспорта и АППД от началото на юни т.г. външна фирма започна да извършва драгиране в критичните участъци. До началото на 2021 г. Агенцията за Дунав ще разполага със собствена драгираща техника по европроект на обща стойност 20,6 млн. лева. „Така ще намалим разходите по удълбочаването на критичните места 2-3 пъти“, казва Цонев. Проектът стартира в началото на т.г. и трябва за завърши в края на януари 2021 г. България поддържа корабоплавателния път в общия българо-румънски участък от Сомовит до Силистра, а за останалата част се грижи Румъния. Северната ни съседка започна драгиране за удълбочаване на фарватера /плавателния път/ още през 2012 г.", "date": "2018.09.07", "title": "Драгажници: „Тапите“ по Дунав  заради намаления добив на пясък"}
{"url": "https://www.monitor.bg:443/bg/a/view/robi-uiljams-stana-bashta-za-treti-pyt-143747", "text": "Роби Уилямс стана баща на момиченце. Това щастливият татко обяви заедно с половинката си Ейда Фийлд в социалните мрежи, като двамата съобщиха и името на рожбата си – Колет (Коко). Тя е родена от сурогатна майка след „дълга и трудна“ борба за още едно бебе. Уилямс и Фийлд имат още една дъщеря на пет години и син на три години. По думите на изпълнителя на Feel, дъщерята Тиодора е \"роден изпълнител\". Според него професията му осигурява приятен живот, стига човек да избегне подводните й камъни, за което той се надява да помогне на детето си.", "date": "2018.09.07", "title": "Роби Уилямс стана баща за трети път"}
{"url": "https://www.monitor.bg:443/bg/a/view/pochina-aktioryt-stojno-dobrev-bashtata-na-diana-dobreva-143741", "text": "Актьорът Стойно Добрев, познат с изявите си в трупата на Сатиричния театър в близкото минало, почина на 76-годишна възраст. Първа тъжната новина съобщи в своята страница във Фейсбук дъщеря му, известната актриса и режисьор Диана Добрева. „Почина актьорът, художникът, незаменимият баща, дядо и всеотдаен приятел Стойно Добрев. Всички, които го обичаха, могат да се сбогуват с него на опелото, което ще се извърши на 9 септември, неделя, от 12 часа на обяд в църквата „Свети Седмочисленици“, оповести тя. „Светъл човек беше Стойно. И чувствителен артист! Светла му памет!“, написа в социалната мрежа режисьорът проф. Пламен Марков. „Той беше един от най-милите хора, които са се усмихвали в живота ми. Почивай в мир, Стойно!“, пък е посвещението на драматурга на Сатирата Ина Шкарова. „Голяма, светла, щедра, цветна душа полетя над нас!“, тъгува колежката му от комедийната трупа Албена Павлова. Списание „Театър“ отбелязва по повод кончината на артиста: „Интелигентен актьор от трупата на Сатиричния театър, Стойно Добрев бе от колегите, които смятат, че публиката трябва да бъде забавлявана с изискан вкус и стил. Когато настъпиха големите обществено-политически промени у нас и подвижните пясъци започнаха да събарят и изкривяват почти всичко, театърът ни като цяло се люшна към съмнителната комерсия. Тогава Стойно Добрев по собствено желание подаде заявление за напускане на театъра и се отдаде на другата си голяма арт страст – рисуването. В артистична София почти няма дом без негова картина. Той имаше период, в който правеше портрети и на свои колеги – рисувал е съпругата си актрисата Елизабет Карагеоргиева, както и голямата си приятелка Леда Тасева – за съжаление и двете вече не са между нас. Пишеше и стихове. Изключителен естет, толерантен колега и голям приятел“. Стойно Добрев е завършил ВИТИЗ през 1966 г. в класа на проф. Надежда Сейкова. Пред сп. „Театър“ тя споделя за своя студент: „Като актьор беше голям импровизатор – винаги можеше да заиграе и при най-малката провокация. Той си остана едно голямо дете. Радвам се, че съм му била учителка”... Стойно Добрев е роден на 26 февруари 1942 г. Освен с многото си роли в Габровския и в Сатиричния театър, той е познат на публиката и от доста филми и тв сериали: La Donna е` Mobile, „Осем процента любов“, „Пътят към София“, „Адаптация“, „Сами сред вълци“, „Апостолите“ и др.", "date": "2018.09.07", "title": "Почина актьорът Стойно Добрев - бащата на Диана Добрева"}
{"url": "https://www.monitor.bg:443/bg/a/view/autuori-izbra-igrachite-za-liga-evropa-143740", "text": "\"Лудогорец\" картотекира своите играчи за групите на Лига Европа. Двете нови попълнения - Жуниор Брандао и Мей Махлангу, попаднаха сред избранниците на Пауло Аутори. Автоматично от състава отпадна Вирджил Мисиджан, който бе продаден в Нюрнберг за пет милиона евро. За да се освободи още една квота извън картотеката е останал десния бранител Цветомир Панов.   Прави впечатление, че \"Лудогорец\" е отписал друго ново попълнение Драгош Григоре. Румънецът логично не е в картотеката за груповата фаза, независимо, че тя е чак до декември, тъй като страда от контузия, която не му позволява да играе. Същата е ситуацията с още двама контузени играчи, които скоро няма да бъдат готови – Абел Анисе и Владислав Стоянов. За сметка на това в състава попада Лукас Саша. Бразилецът претърпя операция на челюстта, но се възстановява и ще е на линия за мачовете в Европа. \"Лудогорец\" има право да картотекира едва 21 футболисти в лист А на Лига Европа. Хорхе Броун, Ренан, Сисиньо, Натанаел, Козмин Моци, Антон Недялков, Георги Терзиев, Рафаел Форстър, Светослав Дяков, Лукас Саша, Густаво Кампаняро, Яцек Горалски, Мей Махлангу, Клаудио Кешерю, Якуб Шверчок, Димо Бакалов, Вандерсон, Джоди Лукоки, Жозе Брандао, Жоао Пауло, Марселиньо", "date": "2018.09.07", "title": "Аутори избра играчите за Лига Европа "}
{"url": "https://www.monitor.bg/bg/a/view/agent-sasho-i-sponsorite-na-kostov-143755", "text": "Психолозите са категорични, че хората съдят за другите по себе си и са особено склонни да приписват на останалите недостатъци и намерения, характерни за самите тях. От тази гледна точка Илиян Василев - мултифункционалният глашатай на задкулисието в страната, би бил идеалният обект за изследване за психологията като наука. И за пропагандата като инструмент на задкулисието в България, разбира се. Арестите от последните дни съвсем очаквано вдигнаха градуса и оборотите на Фабриката за фалшиви новини на олигархията. Манифактурата за клевети, чиито ментори-олигарси очевидно се изплашиха, че възмездието за престъпленията им чука на вратата и явно няма да им се размине, задвижиха всичките си болтчета, за да залеят с пореден мощен залп манипулации интернет пространството. Фейковете са по няколко направления, но с една и съща мишена - редовният враг №1 на задкулисието Делян Пеевски. А най-пресният дан срещу депутата и наш издател дойде именно от Илиян Василев. В пост във „Фейсбук“ довереният кадър на Костов, бивш посланик в Русия и ченге от ПГУ на ДС, подвизавало се под два псевдонима – Сашо и Драган, се пробва да легитимира измислена връзка между Пеевски и ареста на шефа на Винпром „Карнобат“ и „Сис индъстрис“. За целта лансира старата опорка, че издателят ни имал нещо общо с производството на цигари. А тъй като тя е опровергавана стотици пъти и рухва при елементарна справка в регистрите на страната, се пробва да й придаде нов блясък, като заяви, че „Карнобатския шеф“ бил арестуван и защото „не се е отчел навреме“, а белезниците щели да му бъдат свалени веднага щом „го издоят достатъчно“. Защо Василев говори от името на Темида, от която всъщност зависи дали ще останат обвиняемите зад решетките или не, можем само да гадаем. Но пък откъде му е дошла идеята, че ако арестуваните „си платят, ще бъдат пуснати“ можем веднага да кажем. Като направим елементарна справка в регистрите със спонсорите на „Бъдеще за България“ - фондацията на Елена Костова. Бърз поглед във въпросните списъци във времената, в които съпругът й и ментор на Василев бе начело на държавата, показва, че в тях е и „Сис“. Лептата дошла малко след като компанията бе нарочена за участник в контрабандата на спирт. Така де – хората съдят за останалите по себе си. И по менторите си бихме добавили ние.", "date": "2018.09.07", "title": "Агент Сашо и спонсорите на Костов"}
{"url": "https://www.monitor.bg:443/bg/a/view/volejbolistite-pratiha-videoposlanie-za-graciite-143743", "text": "Волейболистите от националния отбор изпратиха специално видеопослание до състезателките по художествена гимнастика преди старта на световните първенства по тези спортове в неделя у нас. За целта \"ансамбълът\" Валентин Братоев, Розалин Пенчев, Теодор Салпаров, Георги Сеганов и Николай Учиков изигра специално съчетание с топките на \"грациите\" в стил \"художествен волейбол\" и се обърна към тях и към феновете да подкрепят шампионатите и българското участие в тях. „Не остана! 9 септември наближава!, каза във видеото Валентин Братоев. - Очакваме ви във Варна на световното първенство по волейбол. По същото време има и друго важно световно първенство за България. Докато ние играем във Варна, в София за медали ще се борят от националния отбор по художествена гимнастика. Като джентълмени им пожелаваме успех. Подкрепете „златните момичета“ в София и нас – високите момчета, във Варна. Защото всички играем заедно за България!“ Волейболистите откриват световното във Варна с мача срещу Финландия от 20,30 ч. в неделя. По същото в столичната зала \"Арена Армеец\" ще текат официалните тренировки на гимнастичките, чиято надпревара започва в понеделник. Междувременно един от съперниците в група D на националите ни - Иран, спечели златото във волейболния турнир на Азиатските игри в Джакарта. Иранците надиграха на финала тима на Република Корея с 3:0 (17, 22, 21), с което защитиха титлата си от 2014 г. Най-полезни за шампионите бяха Мортеза Шарифи и Амир Гафур с по 14 точки. Българите играят с Иран на 13 септември. Иранците започват световното срещу Пуерто Рико на 12-и, а преди това ще бъдат на турнир в Словения, където срещат домакините, САЩ и Канада. В група D във Варна са още и световните шампиони от Полша и тимът на Куба.", "date": "2018.09.07", "title": "Волейболистите пратиха видеопослание за \"грациите\""}
{"url": "https://www.monitor.bg:443/bg/a/view/syd-objavi-falit-na-firma-zaradi-zabaveni-dva-meseca-zaplati-143745", "text": "Инспекцията по труда спечели първо дело за обявяване на неплатежоспособност и откриване на производство по несъстоятелност при условията на забавени възнаграждения за повече от два месеца на поне 1/3 от работещите в конкретното дружеството, след промяната на правомощията си от 31 март т.г., съобщиха от институцията. Тогава правителството одобри промени в Устройствения правилник на Изпълнителна агенция \"Главна инспекция по труда\" (ИА ГИТ), които произтичат от възложения специализиран контрол по спазването на Закона за трудовата миграция и трудовата мобилност и новите правомощия на институцията да подава искови молби за откриване на производство по несъстоятелност на търговец, който е забавил с повече от два месеца заплатите на най-малко една 1/3 от работниците си. Промените позволиха на работниците, които имат да вземат заплати, да поискат средства от Фонда за гарантиране на вземанията, като допреди това те нямаха това право, ако не е започнала процедурата по несъстоятелност на съответната фирма, с която се намират в трудово-правни взаимоотношения. Окръжен съд Кърджали обяви в неплатежоспособност \"Мармарис\" ООД, считано от януари 2015 г., и откри производство по несъстоятелност на дружеството по дело, образувано по искова молба на Инспекцията по труда заради забавени възнаграждения за повече от два месеца на поне 1/3 от работещите. Поради липса на обжалване от страна на дружеството, решението, с което е назначен и временен синдик, е в сила от 04 септември 2018 г. Това е първото съдебно дело, заведено от ИА ГИТ в изпълнение на новите й правомощия от 31 март 2018 г., за което има съдебно решение. В резултат на него осем бивши служители на дружеството могат да поискат обезщетения от Фонда за гарантирани вземания на работниците и служителите към НОИ. Те обаче могат да претендират само за част от възнагражденията си, тъй като една част от тях са погасени по давност, която е тригодишна от датата на възникване на задължението. Задълженията са за 2015 г. От началото на април до момента Инспекцията по труда е подала 36 искови молби, а още три са в процес на подготовка. С приоритет бяха обработени случаите, за които има риск вземанията на работниците и служителите да бъдат погасени по давност. В бъдеще на сайта на Инспекцията по труда ще бъде създадена специална рубрика, на която ще се обявяват влезлите в сила решения на съда за откриване на производства по несъстоятелност с цел информиране на работниците и служителите за възможността да се възползват от обезщетенията от Фонда за гарантираните вземания. В резултат на засиления контрол на Инспекцията и за да предотвратят евентуални искови молби за откриване на производство по несъстоятелност, около 80 предприятия започнаха редовно да изплащат възнагражденията на работници и служителите си. От началото на годината до момента, в резултат на намесата на инспекторите по труда са изплатени около 15.5 млн. лв. забавени възнаграждения, включително и за стари периоди, отчитат от Инспектората по труда.", "date": "2018.09.07", "title": "Съд обяви фалит на фирма заради забавени два месеца заплати"}
{"url": "https://www.monitor.bg:443/bg/a/view/skypi-avtografi-vyrhu-lodkata-na-prijatelstvoto-143749", "text": "Три олимпийски шампионки по гребане - Светла Оцетова, Румяна Нейкова и Стоянка Груйчева оставиха автографи върху Лодката на приятелството - официалния символ на започващото в Пловдив световно първенство. На нея по традиция ще оставят послания всички шампиони от първенството, както и някои от най-важните гости. С познатото си чувство за хумор Руми Нейкова пожела успех на състезателите така: „Ако има попътен вятър, рекорди ще падат. И моят, може би. Затова – успех и насрещен вятър“, написа тя. Гребният канал в Пловдив е абсолютно готов за започващото в неделя световно първенство, обяви техническият делегат и член на ФИСА Майк Танер на официалната пресконференция. На нея присъстваха още председателят на Българската федерация Свилен Нейков, зам. кметът на Пловдив Георги Титюков и председателят на Организационния комитет Иван Попов. „Организацията е страхотна. Каналът е най-голямото предимство на Пловдив, една специална база, която осигурява невероятни условия на всички състезатели. От страна на ФИСА очакваме прекрасно първенство в България тази година”, заяви Майк Танер. А след това написа върху Лодката на приятелството: „Поздравления, Пловдив. Пожелавам на всички успешно световно първенство.“ „Това, че са осигурени възможно най-добрите условия за състезателите и равностойни коридори за всички по време на гонките, изтъкна като огромно предимство на гребната база в Пловдив и олимпийската шампионка в гребането и член на Техническия комитет на ФИСА Светла Оцетова. „Смея да кажа, че условията при нас са най-добрите, които могат да бъдат предоставени в целия свят”, допълни Оцетова. „Вчера цяла България стана свидетел на тържествата по случай Деня на съединението в Пловдив. Вярвам, че и световното първенство ще бъде отразено подобаващо - и то не само у нас. Има заявки за сигнал и излъчване от над 80 държави, така че хора от целия свят ще могат да научат за България и Пловдив. Събитието е с огромни размери – имаме 3800 акредитирани, от които близо 1000 състезатели. В последните години община Пловдив и организационният комитет натрупаха доста опит и съм сигурен, че в края на гребния шампионат ще се поздравим с отлично проведено състезание. Издигаме имиджа на Пловдив и България пред всички чуждестранни и български гости”, заяви зам. кметът на града домакин Георги Титюков. А след това написа своето пожелание върху Лодката на приятелството: „Попътен вятър и смело по стъпките на Оцетова, Груйчева и Нейкова.“ „След 19 години!“ С този надпис върху лодката шефът на организационния комитет Иван Попов описа мечтата на Пловдив да вземе световно първенство по гребане за мъже и жени. „Точно толкова измина от първата кандидатура до сбъдването на тази наша мечта“, заяви Иван Попов. Иван Попов благодари на всички, които помагат в организацията – министерството на младежта и спорта, община Пловдив и българската федерация. „Всяка година общината добавя нещо ново към гребния канал и той става все по-добър. В бъдеще ни предстои да започнем и изграждането на помощен канал и на тази база ние ще имаме най-прекрасното съоръжение в цял свят и всичко ще бъде завършено. Така че се надяваме условията у нас да са още по-добри след време. Пожелаваме успех на нашите състезатели на световното първенство”, каза президентът на федерацията Свилен Нейков, който допълни, че очаква у нас да валят световни рекорди, ако има попътен вятър.", "date": "2018.09.07", "title": "Скъпи автографи върху Лодката на приятелството"}
{"url": "https://www.monitor.bg:443/bg/a/view/krychmarski-snimki-s-otec-ivan-razbuni-duhovete-vyv-facebook-143742", "text": "Кръчмарски снимки с известния като благодетел отец Иван от Нови Хан разбуни духовете във Facebook. В социалната мрежа цял ден вчера циркулираха два фотоса, на които се вижда как свещеникът е на маса с младо момиче и двамата похапват мръвка. Първоначално самият отец Иван коментира пред „Монитор“ , че това всъщност е внучката му, с която бил на почивка в Гърция преди около две седмици. Разказа, че са били на вечеря с нея и дъщеря си в ресторант, на брега на морето. Обясни ни, че внучката му всъщност е на 22 години, сценичен гримьор и живее в столицата. След като обаче „Монитор“ изпрати въпросните снимки на отец Иван, само след около десетина минути ни потърси момиче на име Ина Николова. Тя поясни, че е от приюта на отец Иван в село Якимово и фотосите са от рождения й ден през декември. Качила снимките във Facebook, като не предполагала, че ще му навреди. „Искрено съжалявам. Откакто баща ми почина, отец Иван се грижи за мен и майка ми, той ни е като закрилник. Не мога да повярвам какво недоразумение се е получило. Срамувам се, но съм и тъжна и обидена, не съм очаквала, че ще има хора, които ще изтълкуват това погрешно“, коментира момичето. Тя поясни, че по време на празника е имало е други хора. Тогава Ина навършила 25 години. След тържеството обаче пуснала снимките в социалната мрежа без знанието на отец Иван, като написала: „Все така да ни помагаш“. В същото време отец Иван поясни, че дори е изкарал тежко боледуване. Две седмици е бил на лечение във Военна болница в София. „Вдигнах температура и се разболях от червен вятър. Дори загубих съзнание. Приеха ме в болницата в Монтана, но след това се наложи да отида и в София, каза още свещеникът. Той уточни, че в момента в приютите в Якимово и в нови Хан има 72 ученика и затова да му необходими средства за облекло и учебни пособия. Дарители са му помогнали да плати едната сметка за ток. „ Аз не произвеждам нищо и няма от къде да намеря пари. Добре, че има добри хора да помагат. Онзи ден оставих 1700 лева за дрехи за децата в един магазин в Лом, много е скъпо всичко“, каза още той", "date": "2018.09.07", "title": "Кръчмарски снимки с отец Иван разбуниха духовете във Facebook (ОБНОВЕНА)"}
{"url": "https://www.monitor.bg:443/bg/a/view/otkriha-sirene-feta-na-7200-godini-143728", "text": "Учени откриха възможно най-отлежалото сирене в света - \"фета\" на 7 200 години, съхранила се в древни съдове, използвани от фермерите на неолита. . По време на разкопки в Хърватия изследователите се натъкнаха на грънчарски изделия с остатъци от саламурено сирене по ритони и сита. Производството на прясно мляко и сирене е свързано с разпространението на земеделието в Европа, което е започнало преди 9000 години. Досега се считаше, че сиренето в Средиземноморието е възникнало в началото на бронзовата епоха, някъде преди 5000 години. Новото откритие връща назад във времето с 2000 години това производство", "date": "2018.09.07", "title": "Откриха сирене \"фета\" на 7200 години"}
{"url": "https://www.monitor.bg:443/bg/a/view/cvetana-maneva-s-monolog-v-klip-na-azis-143729", "text": "„Човешката природа е жестока към всяка чужда грешка. Различните са тук, не са измислени. И кой реши, че те са грешка? Кой? Отхвръляме ги, обругаваме ги, по тях крещим. Защо?“ - така започва монологът, с който голямата актриса Цветана Манева се включва в новия музикален проект на Азис. Нетипичната творческа колаборация между двамата е инициирана от Краля на попфолк А неговата мисия - да подаде ръка на отхвърлените от обществото хора, привлича Манева да застане пред камерата за новия му видеоклип към „Позна ли ме“. „Бога ми, нямам идея как се случи. Не искам да казвам колко психически усилия ми костваше да набера телефона и да чуя тоя вледеняващ глас. И да проведа един нормален разговор. Цветана Манева е космос, една друга планета“, признава Васко пред bTV. Премиерата на „Позна ли ме“ се състоя по-рано днес, а за по-малко от ден, песента събра над 47 хиляди гледания в YouTube. Само за първия час видеото бе гледано от 6000 меломани. „Срамувам се от това, че съм с по-тъмен цвят на кожата. Продължавам да се чувствам неестествено. Когато ходя в чужбина, в Германия, например, хората там не гледат с добро око...Там не се чувствам ок, когато вляза в заведение, хората ме гледат странно. Смятат ме за арабин, пакистанец... В никакъв случай българин. Чувствам се неудобно от това“, казва още изпълнителят на „Хабиби“, за когото пускането на едно парче годишно вече се превърна в традиция. Той допълва, че допълнително вдъхновение за „Позна ли ме“ намира и в настоящия статут на попфолка. „Не виждах този музикален жанр да се развива в правилната посока. За мен това, което всички показват е толкова виждано и остаряло морално. Толкова е старомодно всичко, което се показва – коли, яхти, красиви голи жени, дронове. Толкова е обидно това за човека, който разбира от музика. Обидно е да принизяваш публиката до това ниво“, отсича още Азис. Припомняме, че последното му парче „Мотел“ бе посветено на изневярата. Направи дебюта си пред феновете на фолкидола през месец юни 2017 г., откогато е натрупало близо 61 милиона гледания в нета.", "date": "2018.09.07", "title": "Цветана Манева с монолог в клип на Азис"}
{"url": "https://www.monitor.bg:443/bg/a/view/ucheni-probioticite-sa-bezpolezni-143732", "text": "Израелски учени твърдят, че храните, съдържащи полезни бактерии, наречени пробиотици, са \"почти безполезни\". Изследването на учените от института \"Вайцман\" проследява най-подробно какво се случва, след като погълнем пробиотици. Те се славят като полезни за здравето и храносмилателната система, но резултатите показаха, че нямат почти никакъв ефект в тялото.", "date": "2018.09.07", "title": "Учени: Пробиотиците са безполезни"}
{"url": "https://www.monitor.bg:443/bg/a/view/stilijan-petrov-vdyhva-nadejda-na-bolni-ot-rak-143730", "text": "Бившият капитан на националния отбор Стилиян Петров сподели, че очаква страхотни моменти на утрешния благотворителен мач от 14 ч. на „Селтик Парк“ Двубоят ще противопостави негов отбор и тим на Джеймс Милнър, а приходите ще отидат за борбата с рака на фондациите на двамата футболисти и тази на „Селтик“. „В тази битка, в тази борба за живот получаваш помощ от най-близките ти. Но в моята борба имах помощта и подкрепата на хора, които изобщо не познавах. Те станаха част от моя живот. Те ми помогнаха невероятно. Затова се нуждаем от специален ден и специални моменти на „Селтик Парк“. Някои страхотни имена ще играят в мача. Реалността е, че когато попиташ големите звезди, те веднага отговарят: „Участвам!“. Искаме да помогнем на хората с рак, особено младите хора, да оцелеят и да оставят следа. Когато хората се борят за живота си имат толкова много проблеми, без помощта на другите може да не се справят. Длъжни сме да подадем ръка\", сподели сърцатият играч.", "date": "2018.09.07", "title": "Стилиян Петров вдъхва надежда на болни от рак  "}
{"url": "https://www.monitor.bg:443/bg/a/view/pochetoha-pametta-na-ogneborec-zaginal-pri-gasene-na-pojar-v-kino-143737", "text": "Колеги, близки и приятели почетоха паметта на  младши-лейтенант Кръстьо Стоянов– служител на РСПБЗН-Пазарджик, който загина по време на гасене на пожар в киното в град Белово. На 7 септември се навършват 18 тодини от смъртта на огнебореца. На церемонията пред паметната плоча, поставена в негова чест пред входа на Средно училище „Александър Иванов-Чапай” в Белово присъстваха членове на неговото семейство, директорът на РДПБЗН-Пазарджик комисар Иван Панайотов, кметът на град Белово г-н Костадин Варев, пожарникари от районните служби „Пожарна безопасност и защита на населението” в Пазарджик и Белово, служители от общинската администрация, преподаватели от местното училище, граждани. С едноминутно мълчание присъстващите почетоха паметта на загиналия при изпълнение на служебния си дълг огнеборец. Пожарникарите от двете служби всяка година отбелязват днешния ден, а част от тях помнят случилото се, като преки участници в гасителните действия при потушаването на разразилия се тогава пожар. Така те за пореден път показват, че пазят жив спомена за колегата им младши-лейтенант Кръстьо Стоянов и го предават на по-младите си колеги.", "date": "2018.09.07", "title": "Почетоха паметта на огнеборец, загинал при гасене на пожар в кино"}
{"url": "https://www.monitor.bg:443/bg/a/view/sa-sht-asad-gotvi-himicheska-ataka-143744", "text": "Има \"много доказателства\", че сирийските правителствени сили подготвят химически оръжия в провинция Идлиб, каза новият представител на САЩ за Сирия Джим Джефри и предупреди, че евентуално нападение срещу последния голям бунтовнически анклав би било \"безразсъдно изостряне на ситуацията\", предаде Ройтерс. \"Напълно съм сигурен, че имаме много, много силни основания да отправяме тези предупреждения\", каза Джефри. \"Според нас евентуално настъпление е нежелателно, тъй като би представлявало безразсъдно изостряне на ситуацията\", заяви той. САЩ предупреждават сирийското правителство да не използва химически оръжия при доста очакваната офанзива. Джефри каза, че евентуално настъпление на руските и сирийските сили и използването на химически оръжия би предизвикало голяма бежанска вълна към Югоизточна Турция или райони в Сирия под турски контрол. Той описа ситуацията в Идлиб като \"много опасна\" и заяви, че Турция, която подкрепя някои бунтовнически групи в района, се опитва да избегне пълномащабна офанзива на сирийското правителство. Преди няколко дни САЩ предупредиха, че ще реагират бързо, ако сирийският режим използва химически оръжия. В края на август Русия обвини сирийските бунтовници, че подготвят химическа атака в Идлиб, за която после да обвинят режима в Дамаск. Междувременно 8 европейски страни в Съвета за сигурност на ООН призоваха сирийските съюзници Русия и Иран да подкрепят прекратяването на огъня в Идлиб и да не застрашават живота на 3 милиона души, от които 1 милиона деца, предаде АП. В съвместно изявление, разпространено преди срещата на лидерите на Русия, Иран и Турция в Техеран, осемте страни от Европейския съюз, сред които Белгия, Франция, Германия, Италия, Холандия, Полша, Швеция и Великобритания, предупредиха, че евентуално пълномащабно настъпление в Идлиб би довело до \"възможни катастрофални хуманитарни последици за цивилните\". Именно на Сирия бе посветена тристранната среща на върха Иран-Русия-Турция в петък. Президентите на трите държави – Хасан Рохани, Владимир Путин и Реджеп Тайип Ердоган се събраха в Техеран за обсъждане на ситуацията в Идлиб. Преди срещата, която се проведе при закрити врата, Путин заяви, че терористите в района се опитват да саботират примирието и спирането на огъня, като при това осъществяват и готвят различни провокации, включително и с използването на химическо оръжие. Според турския в. „Сабах“ Ердоган е приготвил три предложения за срещата. Турция ще бъде най-засегната негативно при евентуална военна операция за Идлиб, която би била катастрофална за около 3,5 млн. Души. Трите предложения на Анкара според изданието звучат така: Придържане към процеса от Астана и запазване на среда без сблъсъци в Идлиб и цяла Сирия; Прекратяване на атаките на сирийския режим, които не вземат предвид цивилните в Идлиб; Докато вниманието е съсредоточено върху Идлиб, да се премахнат рисковете, произхождащи от терористичните елементи на Силите за защита на народа (СЗН, сирийска кюрдска групировка, разглеждана от Анкара като терористична) в региона, където се намират енергийни и водни ресурси, принадлежащи на Сирия, на изток от реката Ефрат. Основната формула на турската страна предвижда районът да бъде прочистен от всякакви терористични елементи. Идлиб е последният голям сирийски район под бунтовнически контрол. Сирийското правителство се зарича да си върне провинцията, а неговите войски и техните съюзници се струпват близо до нея, подготвяйки се за окончателна атака.", "date": "2018.09.07", "title": "САЩ: Асад готви химическа атака"}
{"url": "https://www.monitor.bg:443/bg/a/view/shofior-na-tir-izdyhna-na-opashkata-na-dunav-most-2-143736", "text": "27-годишен шофьор на ТИР е издъхнал на опашката за преминаване на ГКПП при Дунав мост 2, съобщиха негови колеги. Инцидентът е станал в четвъртък вечерта към 19 часа. Починалият в този момент е пътувал със свой колега, който е управлявал камиона. Мъжът, който е от Хасково е подал сигнал на 112, че спътникът му е издъхнал внезапно докато камиона се реди на опашката за преминаване на границата в посока Румъния. Сигналът е получен в 19.11 часа и веднага на място била изпратена линейка и патрулна кола на полицията, съобщиха за „Монитор“ разследващите. Пристигналият на мястото екип обаче само установил смъртта на младия мъж и отнесъл трупа му в моргата на МБАЛ „Св. Петка“ във Видин. Предостои на тялото да бъде извършена аутопсия, която да изясни причините за смъртта на младия мъж. По първоначални данни по трупа му няма данни от насилие и най-вероятно става въпрос за инфаркт. Няколко часа след инцидента, новината за смъртта на младия мъж бе разпространена във фейсбук групите на българските международни шофьори. Колегите му съобщават, че починалия се казва Янко Иванов и е от Хасково. В групата „Международни шофьори“ във Фейсбук вече е започнала дарителска кампания с цел да се съберат пари за погребението на младия мъж и в помощ на семейството му.", "date": "2018.09.07", "title": "Шофьор на ТИР издъхна на опашката на Дунав мост 2"}
{"url": "https://www.monitor.bg:443/bg/a/view/sedmichen-monitoring-3-7-septemvri-143738", "text": "Управителният съвет на Българската академия на науките (БАН) реши да си отмъсти на метеоролозите, оставяйки ги без директор. С това „феодалните старчета”, както ги нарече преди време един министър, урониха престижа си така, както никой не би могъл да го направи вместо тях. Не предвидиха обаче, че всички ръководители на звена и отдели в Националния институт по метеорология и хидрология (НИМХ) ще подадат оставки в знак на солидарност с Христомир Брънзов. А на тяхна страна застана и просветният министър Красимир Вълчев, според когото това решение оставя усещането за „наказателно отношение”. Поредният епизод от драматичния развод между БАН и НИМХ ядоса и времето, което пусна бърз дъжд над София. И това ако не е наказателно отношение, здраве му кажи. Кой знае какво ще се посипе от небето, ако се сбъдне прогнозата, че общото събрание на академиците мисли още гевезлъци. Открай време се знае, че темата за времето е универсална и винаги може да влезе в употреба. Нискочел мутрафон хвърлил око на интелигентна девойка, която не му се връзва на плоските шеги и свалки. Върти се, суче се, не се сеща как да й привлече вниманието. „Виж там, нещо за времето й кажи. Това винаги върви, когато няма какво друго да кажеш, пък и няма да изглеждаш много тъп, защото какво толкова има да се приказва за времето”, посъветвали го. Речено-сторено. Заредил се на другата сутрин мутрафонът. Идва девойката насреща му, след нея подтичва йоркширски териер. Теглил умникът един шут на йоркито и със загрижена физиономия съобщил на слисаната стопанка: „Ужас, времето се разваля. Виж кучетата днес колко ниско летят.” Страната има спешна нужда от дълбоки и смели реформи. Смело умозаключение на бивш министър в спешна нужда, който не успя да се докаже като никакъв реформатор, но продължава да бърка дълбоко в нищото и да раздава акъл или в краен случай каквото там се намери. Приятели в нужда се познават. Само Ристо Иванов да се изока и насреща презглава тича някое негово другарче (генералче) по орташка партийна линия. Тича, а тоалетната хартия се вее отзаде му като знаме... Един умнокрасив политолог се е нафейсбучил за няколко секунди, а от „Дневник” само това чакат. Меракът му още не се е спихнал, а те вече са го изтъпанили на видно място на дувара си. Нали са си комбина, трябва да се поддържат. Та така освен приятелите на Огито Минчев помежду другото да го прочетат и онези, които не симпатизират на бившия преподавател по диалектически материализъм и бивш член на БКП, променил възгледите си по посока на вятъра. От дневника на нафейсбучването става ясно, че Минчев така се е загрижил за народа, че му пробутва някаква резервна мотика. И понеже не знае за какво служи тя, бърза да се отърве от нея и дава акъл на народа да я връчи на избраниците. От последващото изхвърляне се разбира, че авторът се гнуси от народа и възприема сливането на едни или други парламентаристи с него като неприлично деяние, от което въпросните могат да прихванат някоя срамна болест. Такива като него хич и не се пробват да се сливат с народа, че народът като нищо ще ги тури на мястото им. В обществена тоалетна влиза мъж с високо вдигнати ръце. Застава в средата срещу писоарите и замръзва. Един от пикаещите се обръща към него: - Нещо да помогна? Този с вдигнатите ръце само кимва с поглед, насочен надолу. Другият дърпа ципа, изпикава го, пакетира го обратно и пита: - Нещо парализа? - Не бе, гнус ме е да го барам... Поредна еко хрумка – данъкът върху леки и товарни автомобили под 3.5 тона да зависи не само от мощността на двигателя и годината на производство, а и от замърсяването, което причиняват. Ако предложенията за промени в Закона за местните данъци и такси, публикувани на сайта на Министерството на финансите, бъдат приети, логично трябва да се очаква и следваща стъпка – в кварталите, затънали в боклуци и мръсотия, някои ги наричат гета, да се плащат по-високи данъци. На финансистите обаче не им стиска да лансират такава идея, защото са наясно, че е въздух под налягане. То и другата не е много по-читава, но поне събираемостта е гарантирана. Възникват обаче разни въпроси. Ако колата е по-стара, но не се кара редовно, как ще замърсява повече от новата, която гори бензин като змей? Тук опираме до реалните показания в независими пунктове. Колко пък да са независими? И още нещо – ако данъкоплатецът има лична и служебна кола, пита се в задачата, с коя от двете замърсява повече? По-любопитната новина е, че хората, които притежават повече от едно жилище, ще изгубят 50-процентната си отстъпка, която ползват за данъка за основния си дом. Предлага се облекчението да остане само за хората с едно жилище, което означава двоен данък догодина. Когато това се сервира като гарнитура на новина за данъците за таралясници обаче хората се емват да се разправят за и против возилата на Флинстоун и не виждат как всъщност ги цакат. Метрото, час пик. Мъж започва да крещи с все сила: - Помощ, помощ, синът ми се задави с банкнота. Ще умре. Помощ! Дебела леля се надига невъзмутимо, протяга ръка към слабините на младежа и започва да стиска. Младежът облещва очи, казва: „А-аа” и изплюва петолевката. Бащата, с възхитен поглед: - Не мога да ви изразя признателността си. Вие сигурно работите в Бърза помощ? - Нищо подобно, в данъчното работя. Труден избор: тъща ви влиза в данъчното, лумва пожар. Може да спасите нея или данъчния. Какво ще изберете: Отговор А: да отидете на кино. Отговор Б: да отидете да изпиете една бира. Не е за вярване, че водеща новина за една телевизия беше, че предпразнично мият паметника на Съединението с шампоан. Като се имат предвид топлофикационните проблеми на нацията, къпането за много хора е новина, така че неоползотвореният шампоан все пак може да влезе в употреба. Денят на Съединението за някои българи е дъждовен. Тарикатите не разчитат на прогнози, а на фалшиви болнични, за да слеят четвъртъка и петъка с почивните дни. В моловете по празниците е пълно с наблюдатели на ООН... Като видят цените, казват „Оо-НЕ!” И подминават. Край на казуса с времето. Край на дилемата наше или ваше е то. Европейската комисия ще предложи на Европейския парламент и на съвета на ЕС да се сложи край на практиката да се местят часовниковите стрелки през пролетта и през есента, за да се осигури повече дневна светлина през зимата, съобщиха от Брюксел. Председателят на Еврокомисията Жан-Клод Юнкер заяви, че „милиони вярват, че в бъдеще лятното време ще е целогодишно и това ще се случи”. А щом Юнкер го казва, трябва да е така. 84 на сто от гласувалите 4.6 млн. европейци в анкетата заявяват, че не желаят повече да се мърдат стрелките на часовниците. Ние сме някъде на дъното по активност с мижав дял от около 0.18 на сто от всички участници в допитването. С други думи – не ни пука изобщо дали ще си правим усилието да мърдаме стрелките с час напред или с час назад. И това не е признак на социална неангажираност, а обикновен прагматизъм. Участието в такива анкети е мижи да те лажем. А българинът традиционно не се връзва на такива номера, защото е наясно, че нищо не зависи от него. Малко по-незаинтересувани от нас се оказват италианците и румънците с участие от 0.04 процента, а на последно място са британците, които догодина трябва да излязат от Европейската общност. Така и така се дистанцират от всички, защо им е да си губят времето с разните му там анкети. Промяната, на която държаха, им е приоритет. Пък и всичко зависи от гледната точка. Последното място автоматично става първо, ако класацията се преобърне. Ентусиазмът на еврочиновниците е трогателен, чак просълзява. А на прагматичния българин му се завърта в ума коя ще е следващата тъпня, която толкова ще ангажира чиновническия апарат, че да организира всенародно допитване. Нямат ли си друга работа евробюрократите, че си клатят краката и имитират дейност?", "date": "2018.09.07", "title": "Седмичен мониtоринг  (3 – 7 септември)"}
{"url": "https://www.monitor.bg:443/bg/a/view/bylgarche-pokori-chehija-tyrsi-talant-143734", "text": "Българският талант Християн Митков изправи жури и публика на крака, след като изпълни I have nothing на Уитни Хюстън в предаването „Чехия търси талант“. 12-годишното момче е родом от град Ветово, Русенско. След като споделя този факт с панела на оценяващите по време на кастинга си, член на журито признава, че е бил в областния ни град, откъдето останал с прекрасни впечатления. „Много е важно за мен да отбележа, че това момче е ромче. Българско ромче и се гордеем с него, защото доказа, че ние ромите също можем да се развием, ако ни се дава възможност. Ако имаме добра среда, подкрепа и отговорни учители, както имат нашите деца тук в Чехия“, коментира близка до семейството на Християн жена под видеото от участието на момчето в „Чехия търси талант“, споделено в социалните мрежи.", "date": "2018.09.07", "title": "Българче покори „Чехия търси талант“"}
{"url": "https://www.monitor.bg:443/bg/a/view/spas-rusev-dogovoril-viana-s-shejha-na-dubaj-143731", "text": "Собственикът на „Левски“ Спас Русев е имал пряка намеса в привличането на нападателя Луан Виана. Бразилският футболист, който е бе собственост на „Шабаб Ал-Ахли“ е бил договорен лично с шейха на Дубай Ахмед Бин Мохамед Ал Мактум. Според запознати сделката е изключително изгодна за „сините“, а футболистът ще играе за сравнително скромна заплата на „Герена“. Русев е успял да убеди ръководителя на дубайския клуб благодарение на личните си контакти, а кариоката е предложен на 26-кратните шампиони от мениджърската агенция „Феърплей“, която е базирана в Швейцария и вече направи два трансфера с клуба от стадион „Георги Аспарухов“ в лицето на Паулиньо и Давиде Мариани. Стана ясно още, че ръководството на „сините“ е получило примамлива оферта за своя бразилски ас от швейцарския гранд „Базел“, който е сондирал възможностите да вземе Паулиньо на „Санкт Якоб Парк“. От „Герена“ обаче са били категорични, че няма да продадат най-обещаващия си играч, който остава важна част от проекта на клуба. Бързакът страдаше от травма и пропусна началото на сезона, а в последните два мача се включи като резерва и дава индикации, че подобрява формата си. От вчера „сините“ увеличиха и бройката на своите вратари, след като младежкият национал Николай Кръстев се завърна на „Герена“. Той бе преотстъпен в „Ботев“ (Враца) и записа два мача от началото на сезона, но новаците в Първа лига са решили, че нямат нужда от юношата на „сините“. Така Ники се връща на „Георги Аспарухов“, а треньорът на вратарите Валентин Захариев ще разполага с петима вратари. Към момента „Левски“ има в наличност Полачек, Митрев, Иванов, Шейтанов и Кръстев.", "date": "2018.09.07", "title": "Спас Русев договорил Виана с шейха на Дубай "}
{"url": "https://www.monitor.bg:443/bg/a/view/iran-rusija-i-turcija-shte-tyrsjat-mirno-reshenie-za-idlib-143746", "text": "Иран, Русия и Турция ще се опитат да намерят решение за ситуацията в контролираната от бунтовниците сирийска провинция Идлиб в духа на сътрудничество, типичен за процеса от Астана, се казва в текста на заключителното изявление, публикувано след преговорите на лидерите на трите страни, провели се в Техеран, предадe АФП. Следващият кръг на тристранните преговори между тримата президенти, които се опитват да намерят мирно решение на сирийската криза, ще се състои в Русия. И трите страни подкрепят воюващи страни в сирийския конфликт, но Москва и Техеран са на страната на режима в Дамаск, а Анкара подкрепя бунтовниците. По време на пресконференцията президентите на Русия и Иран Владимир Путин и Хасан Рохани обещаха да работят за елиминирането на Ислямска държава и Фронта \"Ан Нусра\" в Сирия. Турският президент Реджеп Тайип Ердоган призова за прекратяване на огъня в Идлиб, последния голям бастион на бунтовниците в Северозападна Сирия, отбелязва АФП. Тримата президенти не постигнаха споразумение за примирие, но подчертават, че \"отхвърлят всички опити за промяна на фактите на терен, използвайки като претекст борбата с тероризма\". Освен това те се обявиха против всякакви сепаратистки проекти, целящи да подкопаят суверенитета и териториалната цялост на Сирия. Тримата президенти обсъдиха текущата ситуация в Сирия, отбелязаха промените, настъпили от последната им среща в Анкара на 4 април и се споразумяха да продължат координацията, се казва още в декларацията, цитирана от ТАСС. Русия, Турция и Иран полагат всички усилия за защита на мирните граждани и за подобряване на хуманитарната ситуация в Сирия посредством гарантирането на бърз, безопасен и безпрепятствен достъп на хуманитарната помощ до всички нуждаещи се сирийски граждани, според декларацията. Международната общност се опасява, че при евентуална офанзива на сирийския режим срещу провинция Идлиб може да се стигне до безпрецедентна хуманитарна катастрофа, отбелязва АФП. За да може избягалите от Сирия да се завърнат, трябва да бъдат създадени безопасни условия, подчертават тримата президенти, цитирани от Ройтерс. Те добавят, че конфликтът може да бъде решен само чрез политически процес, а не чрез военни средства. Русия, Иран и Турция призоваха световната общественост и ООН в частност да увеличат помощта си за Сирия чрез \"предоставянето на допълнителна хуманитарна помощ, чрез съдействие на хуманитарната дейност по разминирането и възстановяването на основни инфраструктурни обекти, включително социално-икономически, както и чрез опазване на културното наследство\", се казва още в декларацията. Москва, Анкара и Техеран постигнаха съгласие, че процесът по изработване на нова конституция на Сирия трябва да бъде ускорен, заяви Рохани. Споразумението за създаване на конституционен комитет беше постигнато на Конгреса на сирийския национален диалог, състоял се на 30 януари тази година в Сочи. Работейки заедно със специалния пратеник на ООН за Сирия Стафан де Мистура, тази структура трябва да подготви предложения, въз основа на които да бъде написана новата сирийска конституция.", "date": "2018.09.07", "title": "Иран, Русия и Турция ще търсят мирно решение за Идлиб"}
{"url": "https://www.monitor.bg:443/bg/a/view/pohititel-otvlichal-i-iznasilval-prostitutki-v-slynchev-brjag-143720", "text": "Бивш затворник, с три ефективни присъди зад гърба си бе арестуван при зрелищна акция във варненското село Приселци. Рецидивистът е задържан за серия отвличания на проститутки, заработващи в Слънчев бряг. До момента показания са дали три млади жени на възраст 22, 24 и 25 години.  Бруталният похитител е 43-годишният Николай Паскалев от София. Той действал по отработена схема като отвличал една по една жертвите от района на ресторант \"Ханска шатра\", водел ги в гориста местност или в къщата си в Приселци, където ги връзвал със свински опашки. После брутално ги изнасилвал, гаврел се с тях, а накрая ги обирал. Престъпникът прибирал от жените не само парите им, но и златните бижута, които носели. Гаврите стигали дотам, че една от жертвите е била накарана след издевателствата да изчисти къщата му и да измие пода. Безпрецедедентният случай бе оповестен на съвместен брифинг в Бургас от апелативния прокурор Любомир Петров, Окръжния прокурор Георги Чинев и шефа на бургаската полиция комисар Калоян Калоянов. За да си осигури спокойствие той прибирал мобилните телефони на жените, вадел от устройствата СИМ-картите и батериите, за да не могат да се обадят на никого. Освен това снимал с телефон личните им карти. \"Предупреждавал ги, че ако се оплачат в полицията, той знае къде са, знае кои са и ще си отмъсти\", разказа комисар Калоянов. Той посочи, че разплитането на престъпленията е започнало от третия случай, след като пострадалата проститутка е подала сигнал в полицията. Разследващите допускат, че е твърде вероятно жертва на изнасилвача да са станали и други жени. При всички доказани до момента случаи, похитителят се представял първо като клиент, после невинно питал момичетата дали имат сводници. Интересното в случая е, че избирал такива, които работят без сутеньор, за да е спокоен, че никой няма да ги търси, смятат разследващите.  Две от жертвите били закарани в гориста местност, където извергът след като ги изнасилени, обрал златните им бижута. Третата жена е била вързана със свински опашки и изнасилена в гора, а после отведена насила в къщата в село Приселци. Държал я там до обяд на следващия ден, когато я отвел с маска на главата в покрайнините на село Старо Оряхово и изхвърлена. В два от случаите, пандизчията Николай е действал с втори съучастник, чиято самоличност до момента обаче не е установена.  \"Престъпленията са извършени с изключителен цинизъм, граничещ с нечовешкото. След деянията са снимани личните карти на жертвите. Те са били заплашвани, че ако проговорят, ще претърпят, меко казано, неблагоприятни последици върху себе си\", заяви прокурор Чинев. Той допълни, че извършителят е задържан за 72 часа, а пред съда е внесено искане за определяне мярка на отклонение „задържане под стража“. Разследващите подчертаха, че отвлечените жени съдействали изцяло. \"Това, че пострадалите са проституирали, не значи че нямат права спрямо своята физическа и полова неприкосновеност\", коментира прокурор Любомир Петров. До момента задържаният Николай Паскалев отказвал да дава каквито и да е обяснения. Срещу него вероятно ще бъдат повдигнати едновременно поне три обвинения - за изнасилване, отвличане и грабежи. По най-тежкото от тях го грози от 7 до 15 г. затвор. Задържаният Николай е осъждан ефективно за кражба, грабеж и укривателство на крадени автомобили.", "date": "2018.09.07", "title": "Похитител, отвличал и изнасилвал проститутки в Слънчев бряг"}
{"url": "https://www.monitor.bg:443/bg/a/view/pol-makkartni-puska-17-ija-si-solov-album-143727", "text": "Бившият член на \"Бийтълс\" Пол Маккартни, една от последните легенди на поп музиката, пуска в продажба 17-ия си студиен албум \"Egypt Station\", очакван с огромен интерес от феновете и музикалната критика. 76-годишният сър Пол се завръща с най-амбициозната си творба след \"Chaos and Creation in the Backyard\", който излезе през 2005 година. Която дължеше успеха си както на своя създател, така и на продуцента Найджъл Гудрич, известен с партньорството си с \"Рейдиохед\". Продуцент е американеца Грег Кърстин, който е изковал успехите на Адел, рок легендата Лиъм Галахър и \"Фу файтърс\".", "date": "2018.09.07", "title": "Пол Маккартни пуска 17-ия си солов албум"}
{"url": "https://www.monitor.bg:443/bg/a/view/digitalnijat-asistent-na-karamazov-si-smeni-imeto-143715", "text": "Чатботът на Владимир Карамазов във Viber от няколко дни има ново име: симпатичният дигитален асистент на актьора вече е Смартлууп и обещава да е още по-умен, непокорен и дързък от досегашния Владроб, но и да продължава да е основен информатор за всичко ново и интересно, което се случва с Владо. Първият голям проект на чатбота с новата фамилия е свързан с предстоящото издание на европейската инициатива Нощ на театрите. Специалната секция в дигиталната платформа вече е готова и ще осведомява за всичко актуално около шестото издание на Нощта, което ще се състои на 17 ноември в 15 български града и едновременно – в 11 европейски държави. Там всички почитателите на изкуството ще намерят подробна информация за събитията, включени в програмата, за посланиците на инициативата и специалните проекти. Чатботът е технологична новост, която набира огромна скорост и става все по-популярна в цял свят. Този робот „живее“ в познатите меседжинг канали, които са най-разпространени във Viber. Те предоставят информация по лесен и пестящ времето начин. Чатботът е активен, само ако потребителите пожелаят и когато се интересуват от нещо. Ако го последват, той стои в чатовете, но не е активен. Когато потребителят иска да се информира за нещо от него, му задава въпроси и чатботът отговаря.  ", "date": "2018.09.07", "title": "Дигиталният асистент на Карамазов си смени името"}
{"url": "https://www.monitor.bg:443/bg/a/view/ekspertiza-ivancheva-e-psihichno-zdrava-no-v-depresija-143723", "text": "Не тежко психическо заболяване, а обикновено депресивно разстройство мъчи бившата кметица на \"Младост\" Десислава Иванчева. Това показа изслушаната и приета в петък от Специализирания наказателен съд съдено-психиатрична и психологична експертиза, част от поисканата от подсъдимата за подкуп в особено големи размери тройна съдебномедицинска експертиза. На база на нейните заключения Специализираният наказателен съд трябва да се произнесе дали да освободи бившата кметица на \"Младост\" от ареста срещу по-лека мярка за неотклонение. Това обаче ще се случи едва след като е готово заключението и на ендокринолог относно общото здравословното състояние на подсъдимата. По думите на психиатрите, които представиха експертизата си в днешното съдебно заседание, разстройството на бившата кметица на \"Младост\" давало своите проявления по няколко пъти на ден и продължавало от 20 минути до 1 час. \"Това е опитът на психиката да покаже, че нещо не е наред\", обясни в съдебната зала едно от вещите лица, изготвили експертизата и обяви пред съдия Иво Хинов, че \"мечтае ситуацията, в която се намира Иванчева, да бъде облекчена\". От своя страна представителите на държавното обвинение обявиха, че изслушаната в залата експертиза не е аргументирана и е некомпетентно представена, след което поискаха назначаването на повторно изследване, но от други вещи лица. Съдът не уважи иска на прокуратурата и прие наличната експертиза. коментира след заседанието заключенията на специалистите защитникът на Иванчева – Марин Марковски. А междувременно Специализираният наказателен съд отложи първото разпоредително заседание срещу Иванчева, заместничката й Биляна Петрова и посредника Петко Дюлгеров, обвинени в поискан 500 000 евро подкуп и получени 70 000 евро от него. За пореден път бившата кметица на \"Младост\" и заместничката й успяха да забавят хода на делото под предлог, че не са запознати с материалите по него. В днешното заседание стана ясно още, че Десислава Иванчева сама е отказала да приеме връченият й на 31 август обвинителен акт, тъй като не се била консултирала с адвоката си. Тя е направила това едва на 5 септември. След като защитата и обвиняемите изразиха категорична позиция, че не са чели достатъчно дълго обвинителния акт и доказателствата към него, съдия Иво Хинов не успя да проведе първото заседание в процеса, тъй като по закон днес изтича 7-дневният срок, в който обвиняемите могат да се запознават с документите. Специализираният наказателен съд ще направи втори опит да започне делото по същество на 13 септември от 13:30 часа. По време на днешното заседание заместничката на Иванчева - Биляна Петрова помоли още и да й бъде направено копие на в Сливен от съда, тъй като, ако бъдат изпращани от адвокатите имало ограничение в обема до 2 кг. Съдия Хинов подчерта, че и двете са имали възможност и достатъчно време досега да се запознаят с тях, но уважи искането им. Освен, че делото срещу тримата подсъдими не успя да тръгне заради незапознаването им с материалите по него, този мотив успя да осигури на Иванчева и Петрова и да не се завърнат обратно в Сливенския затвор поне в рамките на следващата седмица, а да останат в софийския следствен арест, за да се запознават с документацията до 13 септември. В съдебната зала днес присъства и предприемачът Александър Ваклин, предал парите за подкупа. \"Тя (Десислава Иванчева бел.ред.) знаеше точната сметка на бизнеса ми и казваше, че не сме дали, за да получим.  Дадох парите на Петко Дюлгеров половин час преди акцията срещу него, Иванчева и Биляна Петрова. Когато бяхме заедно, Иванчева звънна на Дюлгеров по вайбър и се уговориха да се видят. Разговорите с Иванчева протичаха горе-долу както когато ви спре лош катаджия, гледа ви многозначително и ви казва: \"Ще пишем ли?\", разказа Ваклин, чийто обстоен разпит по случая предстои и в съдебна зала. Накрая, съдия Иво Хинов  обяви, че няма как да се произнесе по молбата на Десислава Иванчева да бъде пусната с по-лека мярка за неотклонение, докато не изслуша и останалите две назначени по нейно желание експертизи. Това трябва да се случи в следващото насрочено заседание идния четвъртък .", "date": "2018.09.07", "title": "Експертиза: Иванчева е психично  здрава, но в депресия"}
{"url": "https://www.monitor.bg:443/bg/a/view/fandykova-sprja-stroej-v-ovcha-kupel-sezira-prokuraturata-143718", "text": "Спират строежа в „Овча купел“, където по-рано тази сутрин кола и част от улица пропаднаха в неукрепен изкоп. Това съобщи кметът на София Йорданка Фандъкова във Фейсбук. Свлеклата се земя скъса и водопровод, който за минути напълни изкопа. Няколко часа екипи на „Гражданска защита“ източваха вода. „За строителната авария, допусната от фирмата \"С.А. Г. Груп\" ЕООД, сезирам Софийска градска прокуратура“, обяви Фандъкова. Главният архитект на Столична община арх. Здравко Здравков пък е сезирал за случая Камарата на строителите в България. Заедно с Камарата ще инициират законодателни промени, които да дадат право за санкциониране на строителни фирми, които допускат нарушаване на мерките за безопасност в строителството. По-рано тази седмица Направление „Архитектура и градоустройство“ стартира процедурата по изработване на задание за цялостен подробен устройствен план на ж.к. „Овча купел“ 1. С плана ще се обособят урегулирани поземлени имоти за съществуващите жилищни блокове, необходимите терени за локални градини, ще се оптимизира мрежата от улични паркинги, като се проектират и велоалеи.", "date": "2018.09.07", "title": "Фандъкова спря строеж в „Овча купел“, сезира прокуратурата"}
{"url": "https://www.monitor.bg:443/bg/a/view/djip-zaseche-linejka-vozeshta-myj-s-insult-143721", "text": "Нервак с джип „БМВ” засече на кръстовище в Пловдив линейка, возеща мъж с инсулт и лека кола зад реаномобила, карана от съпругата на болния. Грозната сцена на конфликта между мъжа с джипа и останалите, станала на 5 август на бул. „България” в Пловдив. Още в същия ден съпругата на болния мъж е подала жалба в 3-то районно управление на полицията в Пловдив. Там са образували проверка по случая и го изясняват. Участниците в конфликтната ситуация са изяснени и те са дали писмени обяснения за случилото се в полицията, съобщиха от пресцентъра на МВР в Пловдив. Конкретната случка бе разказана в социалните мрежи от приятел на дъщерята на пациента. Лазар Станев пише в няколко групи във Фейсбук, като прилага и снимки на джипа, какво точно се е случило. На 1 август възрастният мъж получил инсулт във Велинград. По препоръка на лекарите 4 дни по-късно той е качен на частна линейка на разноски на семейството му и с много бавен ход е откаран до Пловдив. Зад линейката също с патрулна скорост шофира съпругата на болния мъж. Скоростта на превозните средства е била ниска по препоръка на лекар невролог, пише мъжът във Фейсбук. „Вече в Пловдив, към 11,30 часа, на кръстовището на Захарна фабрика, джип „БМВ” засича автомобила на майка ми и застава между нея и линейката. С много маневри тя успяла да заеме отново мястото си зад спешната помощ, което явно не се харесва на въпросния господин”, се казва в разказа на дъщерята. След като мъжът с джипа засича майка й, нервакът слязъл от мощната си кола и отишъл до автомобила на притеснената жена. „Сама жена, която е видимо разстроена и я удря по лицето с юмрук”, пише още в публикацията във Фейсбук. От полицията в Пловдив обаче отричат да е имало побой на кръстовището, съобщи шефът на ОД на МВР в града ст. ком. Атанас Илков. Съпругата на пациента се опитала да обясни, че в линейката е получилият инсулт неин мъж, но нервакът отговорил, че не го интересува това. „Баща ми, в полулегнало положение на носилката, вижда всичко. Въпреки слабото си физическо състояние, той отваря вратите и защитава майка ми, при което господинът с БМВ-то напада и него”, продължава разказът на потърпевшите. В същото време, заради рязкото ставане от носилката, болният припаднал. В това време нервакът с джипа отпрашил по най-бързия начин от мястото на конфликта. Съпругата на болния човек обаче успяла да заснеме номера на джипа и предала снимките в полицията. Оттам уточниха, че в хода на проверката е установено, че на този етап няма данни за престъпление от общ характер.", "date": "2018.09.07", "title": "Джип засече линейка, возеща мъж с инсулт"}
{"url": "https://www.monitor.bg:443/bg/a/view/boris-djonsyn-se-razvejda-143719", "text": "Ние се развеждаме, заяви бившият британски външен министър Борис Джонсън, предаде Скайнюз. Политикът официално потвърди появилата се информация, че неговата съпруга Марина Уилър е завела дело в лондонския съд за прекратяване на 25-годишния им брак. Причината за развода е третата забежка на Джонсън, в която бил хванат от втората си жена. 54-годишният политик, който напусна поста на британски външен министър през юли заради несъгласие с правителствения план за Брекзит. Джонсън призна за развода след като таблоидът „Сън“ съобщи на първа страница, че двойката се е разделила заради негови изневери. „Преди няколко месеца, след 25 години брак, ние решихме, че е наш най-добър интерес да се разделим“, се посочва в съвместното изявление на Джонсън и съпругата му Марина Уилър. „В последствие решихме да се разведем и този процес е в ход“. „Като приятели, ние ще продължим да подкрепяме нашите четири деца в идните години. Повече няма да коментираме“, заяви човекът, който бе кмет на Лондон от 2008 до 2016 г.. Джонсън е спряган за бъдещ премиер на Великобритания. Смята се, че Джонсън прави опити да измести Тереза Мей като лидер на Консервативната партия, която е дълбоко разделена по въпроса как Великобритания да напусне Европейския съюз. Той бе водеща фигура в кампанията за Брекзит преди референдума през 2016 г. и след оставката си непрекъснато критикува плана на Мей за поддържане на тесни икономически връзки с ЕС. Таблоидът „Сън“ предположи, че новите разкрития за изневери на Джонсън, който е признавал такива в миналото, могат да навредят на шансовете му да поеме лидерския пост. Според други коментатори обаче те могат да „разчистят нещата“, като наяве излязат всички компрометиращи материали, преди той да направи опит за поеме властта. Изявлението за развода идва седмици преди годишната конференция на Консервативната партия, в рамките на която се очаква Джонсън да говори на голям митинг. Борис Джонсън е роден в Ню Йорк под името Алекзандър Борис де Пфефел Джонсън. В семейството са 4 деца, той е най-големият. По бащина линия е правнук на турския журналист и министър от началото на XX век Али Кемал бей. Учил е в Итън и Оксфорд. През студентските си години в Оксфорд е членувал в крайно затворения клуб „Бълингдън“ заедно с бившия лидер на консерваторите Дейвид Камерън. През 1987 г. постъпва като стажант във вестник „Таймс“, но след скандал е уволнен. Веднага започва работа като журналист в ежедневника „Daily Telegraph“ и пет години (1989 – 1994) е негов кореспондент в Брюксел, откогато датира и характерния за него евроскептицизъм.", "date": "2018.09.07", "title": "Борис Джонсън се развежда"}
{"url": "https://www.monitor.bg:443/bg/a/view/jivko-todorov-kmet-na-stara-zagora-beroec-sym-no-ako-polucha-pokana-shte-obleka-ekipa-na-aktiorite-143714", "text": "-Как се роди идеята едни от най-известните български кино и театрални актьори да излязат на зеления терен в Стара Загора срещу футболистите на „Берое“, г-н Тодоров?   -Поканата дойде от организаторите на втория фестивал в памет на трагично загиналия при тежка катастрофа актьор Данаил Желев-Чирпански, който преди време е бил сред юношите на старозагорския футболен клуб. Първият фестивал с международно участие се проведе в нашия град м.г., зная  че имаше много широк отзвук сред обществеността. Тогава финансирането е било по линия на ЮНЕСКО, включихме се и ние като институция: залата на драматичен театър „Гео Милев“ беше предоставена изцяло безплатно за представленията. Радостното е, че и сега организаторите не търсят просто така пари, а предлагат да се осъществи нещо много смислено и до голяма степен атрактивно, каквато ще бъде срещата  на стадиона.  Когато ми позвъни актрисата Йоана Темелкова с предложение да дам началния сигнал на мача не се наложи да ме увещава дълго. Той е: Живко Тодоров е роден на 21 септември 1981 година в Стара Загора Възпитаник е гимназията с преподаване на чужди езици „Ромен Ролан“ и на СУ „Свети Климент Охридски“ специалност „Европеистика“ Веднага след дипломирането си започва работа като експерт в изготвянето и управлението на проекти за кандидатстване по програми на ЕС в Община Стара Загора и Областната администрация в Стара Загора.През 2009 година е избран за  народен представител от ПП ГЕРБ, , 27-ми старозагорски избирателен район. Тодоров е областен координатор на партията в Стара Загора.бил е заместник -председател и председател на  Комисията по външна политика и отбрана,  и ръководител на Постоянната делегация на НС в Парламентарната асамблея на Съвета на Европа. През 2011 година е избран за кмет – първи мандат на община Стара Загора с 61,72 на сто от гласоподавателите.През 2015 година е преизбран с резултат от 79,04 %.     -Как се роди идеята едни от най-известните български кино и театрални актьори да излязат на зеления терен в Стара Загора срещу футболистите на „Берое“, г-н Тодоров?   -Поканата дойде от организаторите на втория фестивал в памет на трагично загиналия при тежка катастрофа актьор Данаил Желев-Чирпански, който преди време е бил сред юношите на старозагорския футболен клуб. Първият фестивал с международно участие се проведе в нашия град м.г., зная  че имаше много широк отзвук сред обществеността. Тогава финансирането е било по линия на ЮНЕСКО, включихме се и ние като институция: залата на драматичен театър „Гео Милев“ беше предоставена изцяло безплатно за представленията. Радостното е, че и сега организаторите не търсят просто така пари, а предлагат да се осъществи нещо много смислено и до голяма степен атрактивно, каквато ще бъде срещата  на стадиона.  Когато ми позвъни актрисата Йоана Темелкова с предложение да дам началния сигнал на мача не се наложи да ме увещава дълго.   -Предполагам че сте се запознали с актьорския състав, за чийто подготовка се грижат легендарния голмайстор Петко Петков и бившият капитан на „Берое“ Ваня Джаферович?   -Респектиран съм от имената, които са се присъединили към каузата. Чест е за мен, а и предполагам и за съгражданите ми, че точно тези любимци на публиката ще излязат на терена. Със сигурност шоуто ще бъде голямо.   - Да очакваме ли че и Вие ще се включите и на коя от страните ще застанете?   -Ако получа покана с удоволствие ще обуя бутонките. Знаете че съм фен на „Берое“ и при всяка възможност съм на трибуната, за да подкрепям отбора, но няма да откажа поне 15 минути да бъда част от актьорската команда.   -Засега организаторите пазят в тайна разпределението на постовете, ще издадете ли в аванс някоя от тайните на Петков и Джаферович?   -Зная, че направиха първа тренировка на стадиона в Царско село, чух  че на вратата ще се сменят Станимир  Гъмов, Владимир Люцканов и Ивайло Захариев.  С Гъмов сме възпитаници на една и съща гимназия „Ромен Ролан“, но поради известната разлика в годините не сме се срещали на футболното игрище. Ще бъде предполагам интересно преживяване поне за мен. Радвам се че през последните години родното кино и театър се радват на все по-голям интерес от публиката.   Стана ясно, че съдийската четворка ще бъде изцяло дамска, като сред арбитърките има и  старозагорка…   -Да, бригадата ще води рефер №1 за м.г. Християна Гутева, помощнички са Павлета Рашкова и Снежана Петрунова, резервен съдия мисля , че ще бъде Гергана Цанкова. Ще призная – хрумването е интересно и играчите от двата тима едва ли ще си позволят …волности.   - Разбрах, че Вие сте осъществили връзката със зелено-белия отбор. Каква беше там реакцията?   Не скриха радостта си, че са избрани да бъдат съперник в този двубой. Както и да го гледаме – това е и една чудесна реклама за града и клуба.   -Авансово тръгна слух, че сте отправили покана към почетния гражданин на Стара Загора Христо Стоичков да бъде на трибуните за този благотворителен мач?   -Не, такава покана поне аз не съм отправял, но Стоичков ще бъде тук за друга спортна проява, когато има време.   -Мачът  е десет дни преди 21 септември, когато ще навършите 37 години. От тях 7 сте кмет на четвъртия по големина град в България. Коя беше най-трудната за Живко Тодоров ?   -Ако трябва да бъда пределно искрен- най-трудна е настоящата. Особено последните няколко летни месеца. Причината е, че стартирахме няколко много големи,не само като финансово изражение проекта, свързани с обновяването на знакови за старозагорци места: централната градска част, парк „Митрополит Методи Кусев“ и разширението на надлеза над жп линията, който свързва града с индустриалната зона. Реализацията им така или иначе създава затруднения за хората и за нормалното функциониране на града.Съзнавам че има напрежение, че хората недоволстват, но програмите по които сме осигурили финансирането /става дума за над 12 млн лв/ стартираха едновременно.Не можехме да отлагаме започването на строителните дейности защото имаше опасност да изпуснем срокове , а и не е тайна че приключилите най-рано ще могат използват остатъчен финансов ресурс за други обекти.Извън тези три големи проекта вървят ремонтите работи по няколко учебни заведения, детски градини, подмяна на тръбопроводи, кабелни линии, асфалтиране на основни улици.Предстои да започне оборудване на новия музей „Литературна Стара Загора“, за което сме осигурили от собствени приходи към 230 000 лв; да тръгне реставрацията на къщата, където е живял в детството си големия поет Николай Лилиев, която неотдавна ни беше предоставена от държавата в лицето на Министерството на културата…   -Хората недоволстват, че нещата се случват някак бавно, че качеството на изпълнението е лошо… -Вероятно за част от недоволствата има основания: случиха се два дъждовни месеца, в които работата се забави, освен това трябваше да бъдат положени кабели, тръбопроводи и различни още комуникации преди да започне същинската работа по поставянето  на гранитните плочи в централната градска част.  Върху терена пък точно на площада излязоха археологически находки, заради  които се наложи да бъдат правени промени и в проектите.Промени бяха направени и за част от алеите в парк „Митрополит Методи Кусев“ след като пороен дъжд показа, че избрания от архитектите вид на настилката е неподходящ. Колкото до качеството- разбирам че има проблеми с квалификацията на изпълнителите. Не сме доволни, в момента се подменят част от плочите. Сменени са на няколко пъти фирмите – подизпълнители.   -Ще бъдат ли спазени предварителните срокове?   -За парка мога да кажа, че работата ще приключи в края на октомври, началото на ноември.За централната градска част изпълнителите поискаха отсрочване заради дъждовете – правим преглед на отчетите. Очаквам обектът да бъде завършен в края на годината. Проблемите идват, че в хода на работите се налага смяна на комуникации, част от които не са на общината и които не са били предвидени първоначално.   -Това не е ли проектантски пропуск?   -Не бих казал, че е пропуск. Правим го , за да не се налага през следващи години отново да копаем и разбиваме…   - Третият голям обект, разширяването на жп надлеза се изпълнява от дружества, в което основна роля играе фирма „Трейс“. Изпитвате ли някакво безпокойство след последните трагични събития край Своге и появилите се съмнения, че тази компания не работи достатъчно качествено?   -Имаме уверенията на изпълнителите, че ще се справят до края на година.Въпреки , че се наложи да бъде извършвана допълнителен работа по полагане на нови, с много по-голям диаметър тръби, за да бъде разрешен изцяло проблемът с наводненията в този район.До сега, а с фирми на „Трейс“ работим отдавна, не сме имали проблеми с качеството.Всъщност имахме един неприятен случай, но пропуските бяха отстранени изцяло за тяхна сметка.   -В самото навечерие сме на новата учебна година, ще приключат ли ремонтите в учебните заведения?   -Не, ще продължи работата в СУ „Железник“, където се наложи в движение да бъдат преработвани проекти защото междувременно са били променени част от стандартите за пожароизвестителните дейности. Ще продължи и ремонтът в една от детските градини.Очакванията са всичко до е готово през октомври.Тогава ще започнем ремонти по други две училища.   -На какъв етап е разрешаването на казуса „Бедечка“, преди повече от година правихте референдум за запазването на тази площ като парк…   -Очаквам до няколко седмици да получим с решение на правителството 100 дка от МО възмездно.Веднага ще бъде сформирана комисия от общински съветници без партиен превес, която да стартира преговори със собствениците на терени в парка за замяна.   -Има ли вече реален интерес от страна инвеститори за включване в новата индустриална зона? -Да, срещи се провеждат буквално всеки ден. До 15 септември трябва да получим парите за изграждането на инфраструктурата и да започне работата по нея:ток, вода, канализации, алеи… -Наскоро изразихте задоволство, че най-после една ваша отдавнашна идея:глобите за нарушения от страна на шофьорите по градските улици да влизат в общинската хазна и да бъдат използвани за видеонаблюдения. Сега обаче предстоят смени в ръководствата на няколко министерства, вкрючително и в МВР. Това няма ли да отложи промяната в законодателството за неопределено време.   -Моята идея е , че да се справим с нарушенията е необходим по-голям видеоконтрол, без при това да се налага на всяко кръстовище или пешеходна пътека да има полицай.Така ще намалим възможността за корупция и ще увеличим броя на наказаните.Какво да крием-хиляди българи нарушават забраните с ясното съзнание, че и така…може.   - Член сте на националното ръководство на партия ГЕРБ, изненада ли Ви с нещо развоят в политическия живот на страната?доста неочаквано сте стигна до ремонт на кабинета…   -Всеки кабинет подлежи на ремонт когато нещо не върви.Това са нормални процеси. Първоначално е гласувано доверие на определени хора.Когато това доверие не бъде оправдано съвсем нормално е те да бъдат сменени. Заравянето на главата в пясъка с надежда че  нещата ще отшумят – не е решение на проблемите.Смятам, че смените са наложителни с цел по-добра стиковка.   -Спряга се името на старозагорец за министър на вътрешните работи…   -По-скоро е слух, не го вярвам.Поне щях да съм го чул. Определено смятам, че във всички тези сфери може да се направи много повече и да се работи много по-ефективно.Особено за видеонаблюдението: в колко градове има изградена цялостна система, колко са камерите по магистралите,защо липсва единен център за проследяването на случващото се в реално време. -На финала: от Хонк Конг дойде новината, че сред 12-те носители на златни медали от международната олимпиада по математика има и няколко старозагорски деца, предвиждате ли среща с тях? -Разбира се.Радостното е че расте едно талантливо поколение, което се надявам да остане ако не в Стара Загора поне в България.  ", "date": "2018.09.07", "title": "Живко Тодоров, кмет на Стара Загора:  Бероец съм, но ако получа покана – ще облека екипа на актьорите"}
{"url": "https://www.monitor.bg:443/bg/a/view/piklite-protestirat-protiv-pisoari-143725", "text": "Ново протестно движение назрява в Париж. Групата, съставена от шестима души, се е нарекла \"Пиклите\". Те се обявиха срещу поставянето на четири писоара от нов тип на няколко места във френската столица, пише \"Слейт\". През март новите устройства, наречени уритротоари, бяха инсталирани, за да позволят на мъжете да се облекчават по-хигиенично на обществени места. Уритротоарите са съставени от резервоар с отвор, върху който има саксия с растения. В долната част има слама, върху която попада урината. Целта на устройството е да се произвежда компост и да се стимулира растежът на цветята. В края на август протестната група \"Пиклите\" нападна три от четирите уринатора и ги вандализира. На някои от тях бяха циментирани отворите за облекчаване. Освен това \"Пиклите\" залепиха на тях изцапани с червена боя дамски превръзки. Около уритротоарите те поставиха и протестни плакати, на които пишеше: \"Да не си куче, че да пикаеш на улицата\". Според протестната група уритротоарите от една страна насърчават ексхибиционизма и подстрекавали към сексуално насилие. \"Пиклите\" припомнят, че според френските закони сексуалният ексхибиционизъм се наказва с глоба до 15 000 евро и една година затвор. От друга страна уритротоарите илюстрират полова дискриминация, казват \"Пиклите\". Те са предназначени само за мъже, а за жените не е измислено сходно решение. Но жените заради месечния си цикъл имат нужда много по-често да посещават тоалетни отколкото мъжете, припомнят протестиращите. На трето място те казват, че уритротоарите просто са доста мръсни. Според местните власти уритротоарите отклонявали мъжете от вредния им навик да се облекчават където им падне на улицата.", "date": "2018.09.07", "title": "\"Пикли\" протестират против писоари в Париж"}
{"url": "https://www.monitor.bg:443/bg/a/view/ford-mondeo-5000-lv-sreshtu-lev-i-20-stotinki-v-pamporovo-143724", "text": "Леката кола \"Форд Мондео\" + 5000 от \"Втори ТОТО шанс\" за играта \"6 от 49\" е най-скъпата печалба в специалния тираж №71 на БСТ, посветен на Съединението на България. Тя е за късметлия, играл съвсем скромно 1 комбинация за \"6 от 49\" на стойност 1,20 лв. в Пампорово. Номерът на неговия фиш беше изтеглен от всичките, участвали в тиража без допълнителен залог. Цените на тези коли започват от 43 900 лв. Така инвестицията на щастливеца се е върнала към 40 750 пъти. Други 10 000 лева от \"Втори шанс\", но за играта \"5 от 35\" ще вземе играч, пуснал 2 комбинации плюс 1 за \"Тото Джокер\" за 1,60 лв. в Пловдив. Най-голямата парична печалба в тиража пък е 21 678,60 лева. Та е от единствената петица във II теглене на \"5 от 35\" плюс 30 тройки по 4,40. Уцелени са със система №5 с 11 числа за 46,20 лв. Общата сума в джакпотите за тираж №70 утре ще надскочи 10,135 млн. лева, като този в \"6 от 49\" се очаква да стане 6,63 млн. лв.  Числа - (11, 21, 32, 41, 42, 43); 6 - няма, 5 - 10 по 4020,00 лв., 4 - по 80,10 лв., 3 - по 6,20 лв., ДЖАКПОТ: 6 527 374,55 лв.  Числа - (3, 9, 11, 22, 31, 41); 6 - няма, 5 - 10 по 983,10 лв., 4 - по 25,00 лв., 3 - по 2,70 лв.; ДЖАКПОТ: 486 124,58 лв.  I теглене - (7, 16, 25, 26, 33); 5 - 2 по 10 773,30 лв., 4 - по 99,80 лв., 3 - по 4,30 лв.; II теглене - (11, 18, 21, 31, 32); 5 - 1 от 21 546,60 лв., 4 - по 97,70 лв., 3 - по 4,40 лв.  Числа - (1, 4, 6, 18, 47); Зодия 2 - Телец; 5+1 - няма, 5 - няма, 4+1 - 1 от 5000,00 лв., 4 - 4 по 500,00 лв., 3+1 - 23 по 100,00 лв., 3 - 201 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв. \"Тото Джокер\": Позиции - (2, 3, 5); Цифра – (0, 2, 0); 3 - 4 по 5734,40 лв., 2 - 398 по 57,60 лв.; ДЖАКПОТ: 0,00 лв.  Година 78, месец 09, дата 01, ден 1; I група - 2 по 8765,20 лв., II - 1 от 456,90 лв., III - няма, IV - 4 по 57,10 лв., V - 8 по 28,60 лв., VI - 7 по 26,10 лв., VII - 23 по 9,90 лв., VIII - 34 по 5,40 лв., IX - по 5,80 лв., X - по 4,10 лв., XI - по 1,90 лв., XII - по 2,20 лв., XIII - по 2,20 лв., XIV - по 0,99 лв., XV - по 1,30 лв.; ДЖАКПОТ: 0,00 лв.  6/49 315424287 Пампорово  5/35 051835235 Пловдив", "date": "2018.09.07", "title": "\"Форд Мондео\" + 5000 лв. срещу лев и 20 стотинки в Пампорово"}
{"url": "https://www.monitor.bg:443/bg/a/view/zemedelcite-v-dobrichko-ukrili-nad-10-mln-lv-subsidii-143706", "text": "Над 10 млн. лева доход от получени субсидии през 2017 година не са декларирали 1456  регистрирани земеделски производители от област Добрич, съобщиха от местната структура на НАП. Цифрите станаха ясни след като НАП получи данни от Държавен фонд „Земеделие“ за изплатените през миналата година субсидии. В това число има и значителен брой земеделци, които са подали данъчни декларации, но в тях са посочили по-малък доход от получения. 789 добруджанци, регистрирани като земеделски стопани, и 13 фирми от областта не са декларирали доходите си за изминалата 2017 година, като общият размер на недекларираните доходи надхвърля 3 млн. лева. 7 123 620 лева по-малък доход от получени субсидии са декларирали 654 добруджански земеделци. Други 225 земеделски стопани са декларирали получените субсидии, но не са декларирали друг доход за изминалата година.  Национална агенция за приходите започва информационна кампания към всички земеделски производители, които са допуснали неточности в данъчните си документи. Според закона те имат право да подадат коригираща декларация за доходите до 1 октомври 2018 г. Освен с писма по електронната поща, гражданите ще бъдат уведомени и по телефона, допълват от приходната агенция. От офиса на приходната агенция в Добрич започва изпращане на съобщения по пощата на земеделските стопани, за които НАП не разполага с електронен адрес или телефонен номер. Ръководството на местния офис ще проведе срещи с кметовете на общини от областта, в които са открити най-много пропуски. Консултация по въпроса заинтересованите лица могат да  получат  на телефона на Информационния център на НАП 0700 18 700 и в  офиса на Агенцията в гр. Добрич.", "date": "2018.09.07", "title": "Земеделците в Добричко укрили над 10 млн. лв. субсидии"}
{"url": "https://www.monitor.bg:443/bg/a/view/kola-se-vrjaza-v-tyrgovski-centyr-v-sofija-trima-sa-postradali-143726", "text": "Лек автомобил се вряза в търговски център в София, предаде Нова телевизия.Инцидентът е станал в района на бул. „Монтевидео” и бул. „Президент Линкълн”. Пострадали са трима души, които са без опасност за живота и са настанени в болница. Водачът на автомобила също е откаран в лечебно заведение. Очаква се той да бъде тестван за алкохол, като според очевидци на инцидента,водачът е бил в неадекватно състояние. Предстои да се установи дали състоянието му се дължи на възможна употреба на алкохол и упойващи вещества или заради шока от инцидента, коментира разследващи.", "date": "2018.09.07", "title": "Кола се вряза в търговски център в София, трима са пострадали"}
{"url": "https://www.monitor.bg:443/bg/a/view/norvegija-se-razpravi-s-kipyr-predi-vizitata-v-sofija-143704", "text": "Норвегия записа лесна победа с 2:0 над Кипър в първия си мач от Лига „С“, група 3 на Лигата на нациите. Скандинавците бяха по-добрият тим и заслужено записаха първи три точки след две попадения на капитана Стефан Йохансен в 21-ата и 42-ата минута. Домакините можеха да запишат и по-убедителен успех, тъй като пропуснаха доста положения в срещата. В неделя те пристигат в София, а срещата е на стадион „Васил Левски“ от 19:00 часа. За първото домакинство на „лъвовете“ са подготвени специални условия за привържениците. От важната битка срещу Норвегия на националния стадион отново отваря врати специалния семеен сектор. Билетите за мача с Норвегия са в продажба, като всеки възрастен, който купи билет на редовна цена, може да вземе със себе си до три деца в семейния сектор, за чийто вход се плаща символичната сума от 2 лв. на дете. Специалната семейна зона в сектор „А“, блок 8, разполага с 450 места и е напълно обезопасена, с отлична гледка към терена и предлага както забавления за децата, така и комфорт и удобства за всички членове на семейството.", "date": "2018.09.07", "title": "Норвегия се разправи с Кипър преди визитата в София"}
{"url": "https://www.monitor.bg:443/bg/a/view/bylgari-pokazvat-istoricheski-uniformi-na-svetovno-v-solun-143710", "text": "Десет българи , облечени в автентични униформи на родното войнство от времето на хан Аспарух до Втората световна война ще вземат участие в първото по рода си световно изложение за исторически оръжия и амуниции „Милитария“, което ще се проведе в Солун от 21 до 24 септември. Десет българи , облечени в автентични униформи на родното войнство от времето на хан Аспарух до Втората световна война ще вземат участие в първото по рода си световно изложение за исторически оръжия и амуниции „Милитария“, което ще се проведе в Солун от 21 до 24 септември. Поканата е изпратена от директора на солунския военно-исторически музей  Василил Николциус до новозагореца Борис Кръстев, който е сред основателите на родния клуб на колекциониращите огнестрелни оръжия с дулно зареждане. Сред отзовалите се на поканата е и топ-криминалистът Людмил Георгиев, който има най-голямата колекция от униформени фуражки в България. Поради законови ограничения нашенците няма да могат да покажат оръжията си, но пък ще представят идеите си за по-нататъшното развитие на клуба „Блек паудър“ /Черен барут/, който  има няколко участия на състезания в Европа. Очаква се в Солун да пристигнат близо хиляда колекционери от Европа и света, които ще представят по атрактивен начин сбирките си. Музеят в Солун е открит през октомври 2000 година, сградата на марково поле е построена през 1902 година по проект на арх. Виталиано Позели.В няколкото постоянни колекции са представени повратни моменти в историята на съвременна Гърция : от началото на XX век до освобождението в края на Втората световна война. Включени са  фотографии; униформи на гръцката армия; ВВС и ВМФ; макети на оръдия и кораби, произведения на изкуството, карти, пощенски картички и подобни експонати от армиите на други балкански страни. Освен изложбените зали, музеят разполага с амфитеатър, многофункционална зала и богата библиотека от исторически и военни публикации. Под открито небе са разположени експонати на бронирани превозни средства, самолети и торпеда.", "date": "2018.09.07", "title": "Българи показват исторически униформи на световно в Солун"}
{"url": "https://www.monitor.bg:443/bg/a/view/zaplashiha-s-ubijstvo-katadjija-za-napisan-akt-143707", "text": "Катаджия от Кюстендил получи заплаха за убийство, след като написа акт на водач заради липсата на годишен технически преглед. Последва и дело в съда, което завърши с условна присъда за подсъдимия. При регулярна проверка на автопатрул на КАТ „Пътна полиция“ – Кюстендил бил спрян за проверка водач на лек автомобил “БМВ“, модел „Х5“, в района на село Жиленци. Именно тогава униформеният служител установил, че шофьорът А.К. не разполага с документ за извършен задължителен годишен технически преглед. Последвал и акт за установяване на административно нарушение, който разгневил нарушителя. Няколко дни по-късно глобеният мъж се обадил по мобилния телефона на катаджията и заявил: „Ще те запалим, ще те убием“. Първоначално Районният съд в Кюстендил, постанови условна присъда от 4 месеца „лишаване от свобода“, изпълнението на която се отлага за срок от 3 години, както и обезщетение в размер на 800 лв. Последва обжалване пред Окръжен съд – Кюстендил, който потвърди първоначално постановената присъда.", "date": "2018.09.07", "title": "Заплашиха с убийство катаджия за написан акт"}
{"url": "https://www.monitor.bg:443/bg/a/view/veselina-kacarova-shtastie-e-da-rabotish-s-mladi-i-talantlivi-pevci-143711", "text": "„Истинско щастие е да работиш с млади и изключително талантливи изпълнители, покрай тях се чувствам като онази Веселина, която стъпи на голяма сцена преди почти 30 години…“, коментира Мецосопрано №1 в света Веселина Кацарова преди финала на своя първи майсторски клас в България, който ще приключи късно вечерта на 7 септември с гала – концерт на учениците й от сцената на Старозагорската държавна опера. „Истинско щастие е да работиш с млади и изключително талантливи изпълнители, покрай тях се чувствам като онази Веселина, която стъпи на голяма сцена преди почти 30 години…“, коментира Мецосопрано №1 в света Веселина Кацарова преди финала на своя първи майсторски клас в България, който ще приключи късно вечерта на 7 септември с гала – концерт на учениците й от сцената на Старозагорската държавна опера. Буквално до последната секунда Маестра Кацарова шлифоваше гласовете на изпълнителите от България, САЩ, Франция, Южна Корея, Китай и Турция, които пристигнаха преди десет дни в Града на липите, за да попият „секретите“ на певицата, владееща трето десетилетие  световните сцени с необятния си репертоар. Скрупольозна и същевременно деликатна Кацарова молеше диригентът Веселин Бошнаков да повтаря и потретва отделни фрагменти от партитурите, за да намери възможно най-оптималното звучене за младите оперни певци, които не криеха притеснението си от срещата с меломаните от града с най-старата извънстолична опера в България. Почти всички бяха подготвили арии от репертоара на певицата – педагог, повечето споделяха че преди да вземат това си решение десетки, ако не и стотици пъти са прослушвали записите й в ЮТюб. „Бъдете себе си, не ми подражавайте, вземете от това, което ви преподавам само най-важното! Не искам да ме копирате, на публиката няма да е интересно да слуша отново и отново Веселина Кацарова, тя вече я познава и очаква нещо ново, много по-интересно!“, след всяко изпълнение повтаряше Маестрата и благодареше на музикалния педагог Николай Ханджиев / дошъл заради нея от операта в Париж/  и на пианистката доц.д-р Боряна Ламбрева/ работила години наред с Райна Кабаиванска/ за веотдайността им по време на мастер-класа. „ Веселина Кацарова е изключителен преподавател! Не само заради успешния и дългогодишен опит, който има, но и заради това, че е прекрасен артист. Тя е изключителен човек и обича и умее да комуникира с хората край себе си. Тя никога не се предава, никога и пред нищо не отстъпва и винаги подкрепя хората, на които преподава. Тя е изключително съсредоточена в работата си и е концентрирана върху всеки един човек, на когото преподава. Готова е да му помогне и да му даде насоки и напътствия…“, сподели преди концерта французойката Мари Елизабет Сийгър, мецосопрано с опит в английската национална опера, на която й предстои след броени дни да пее от сцената в Париж в“Любовен еликсир“. В Стара Загора тя изпълни Каватина на Ромео от „Капулети и Монтеки“ на Винченцо Белини и Хабанера на Кармен от Жорж Бизе.И двете арии са от репертоара на Кацарова, която окуражила младото дарование с думите“ Ти можеш, ще те аплодират!“. Приелата преди две години да бъде артистичен директор на трупата в родния си град Веселина Кацарова преди гала-концерта обеща да изпълни за тукашната публика любимата си песен „Калимунку, Денку“ из репертоара на народната певица Янка Рупкина по обработката на проф. Красимир Кюркчийски, за когото казва че боготвори.", "date": "2018.09.07", "title": "Веселина Кацарова: Щастие е да работиш с млади и талантливи певци"}
{"url": "https://www.monitor.bg:443/bg/a/view/malkijat-bajram-trygva-na-uchilishte-s-futbolna-topka-143713", "text": "С истинска футболна топка, подарък от играчите на старозагорския ПФК „Берое“ ще прекрачи на 15 септември училищния праг малкия Байрам Али от павелбанското село Тъжа, който м.г. претърпя тежка операция за трансплантация на бъбрек в университетската болница на немския град Тюбинген. Подаръкът на малчугана, който ще бъде второкласник връчи голмайсторът на зелено – белия отбор \"Берое\" Мартин Камбуров, няколко дни преди това колегите му събраха пари и закупиха мебели за детската стая на хлапето. Личния си плейстешън пък му подари полузащитникът Драгус Фиттулеску. Те изпълниха голямата мечта на прекаралото години наред на хемодиализа момченце да надникне в съблекалнята на отбора и да порита заедно с тях на тревата. Байрамчо тежи вече 25 кг, свикна с децата, справя се в голяма степен сам със задълженията си като ученик, разказа дядото Байрам Назиф.По думите му наскоро навършилият 11 години момчурляк постепенно започва да се отърсва от тежките спомени за заболяването, заради което баба му Селима стана донор и дари единия от бъбреците си. За пореден път дядото и бабата на хлапето изказаха благодарност към д-р Тинка Троева, бившата  директорка на Фонда за лечение на деца в чужбина, за положените лично от нея усилия и за постоянната връзка, която е държала с тях, докато са били в болничното заведение.Те благодариха и на Мисис Европа-България Ива Гургуриева, която от близо три години прави и невъзможното за стабилизирането на малчугана. Семейството получи покана да бъде сред зрителите на благотворителния мач между звездния отбор на българските артисти и „Берое“ в подкрепа на фестивала, посветен на трагично загиналия при автомобилна катастрофа Данаил Чирпански. Мачът ще се проведе на 9 септември на стадиона под парка Аязмото, с екипа на актьорите ще излезе и Димитър Бербатов, а началният удар ще направи кметът на Стара Загора Живко Тодоров.  ", "date": "2018.09.07", "title": "Малкият Байрам тръгва на училище с футболна топка"}
{"url": "https://www.monitor.bg:443/bg/a/view/italianskata-temida-sreshtu-mateo-salvini-143703", "text": "Съдът в Генуа постанови да бъдат конфискувани всички парични средства на упавляващата партия „Лига“, чиито лидер е вицепремиерът и министър на вътрешните работи Матео Салвини. Така трибуналът уважи искането на прокуратурата в града на Колумб, която бе обвинила „Лига“ в измама на държавата в особено големи размери и ощетяването на хазната й с 49 млн. евро. Става дума за незаконно присвоени средства за изборно финансиране на партията през 2008 и 2010 г. – деяние, за което на първа инстанция са осъдени на различни срокове затвор бившия партиен лидер Умберто Боси и ковчежникът на формацията Франческо Белсито. Според редица коментатори в Рим и Милано решението на трибунала в Генуа е сериозен удар срещу силния човек в правителството Матео Салвини, независимо от това, че той няма нищо общо с престъпното деяние на предшественика му. Просто защото присъдата оставя „Лига“ без пукната пара за дълъг период от време и тя напрактика няма да може да работи пълноценно като политическа формация. Положението й е наистина незавидно, тъй като не само, че ще бъдат иззети всички средства по сметките й в момента, но ще бъдат прибирани и парите, които партията ще получава по различни канали и в бъдеще. Така би трябвало да бъде чак до издължаването на споменатата щета на хазната от 49-те млн. евро и като начало вчера бяха конфискувани в полза на държавата първите 3 млн. евро. С цел да не бъдат иззети парите на „Лига“, видни юристи посъветваха Матео Салвини да промени нейното име и да я пререгистрира преди произнасянето на малко или много очакваната присъда. Вицепремиерът обаче категорично отказа с мотива, че за него е по-важно растящото признание от страна на италианците на свършеното от него и съпартийците му в правителството. Опозицията в лицето на Демократическата партия, която според запознати има силни позиции в правораздаването на Апенините, пък използва случая за да обвини Салвини и хората му в шарлатанство и кражба на държавни пари.", "date": "2018.09.07", "title": "Италианската Темида срещу Матео Салвини"}
{"url": "https://www.monitor.bg:443/bg/a/view/akademijata-otlaga-vyvejdaneto-na-populjaren-oskar-143712", "text": "След седмици „гробно“ мълчание относно новия „Оскар“ за популярен филм, Американската филмова академия взе решение да отложи въвеждането на категорията. Като причина за това институцията посочва некоректното време, в което тя би влязла в сила. която се очаква все пак да стане реалност, макар и не за церемонията догодина. Припомняме, че от филмовата индустрия скочиха срещу добавянето на новата категория по няколко причини. Една от тях беше натиска на Disney, които притежават телевизията ABC, изплащаща милиони, за да излъчва оскарите. Компанията обяви за първи път и желанието си да се бори за приз на церемонията с филма си „Черната пантера“. Другата причина за недоволството бе липсата на подробности около популярната категория – Академията така и не обясни каква е дефиницията за „популярност“ и на каква база ще се подбират номинираните заглавия. Другите промени към момента остават в сила. Институцията ще търси по-ранно провеждане на раздаването на наградите, като в следващите години ще измести церемонията възможно най-рано до старта на годината. През 2019 г. тя ще се проведе на 24 февруари. Тогава излъчваната част от събитието ще бъде съкратено до 3-часово предаване, като на малкия екран ще бъдат предавани награждаванията едва в няколко категории.", "date": "2018.09.07", "title": "Академията отлага въвеждането на популярен „Оскар“"}
{"url": "https://www.monitor.bg:443/bg/a/view/moto-gp-i-bitki-za-titli-v-ufc-po-sportnite-kanali-na-a1-143708", "text": "След като проливният дъжд отложи старта за Гран при на Великобритания преди две седмици, големите звезди в MotoGP се завръщат на пистата за състезанието за Голямата награда на Сан Марино този уикенд. MAX Sport 1 ще предава пряко всичко най-интересно от Misano World Circuit Marco Simoncelli, като квалификациите са в събота от 13.30 часа, а стартът в клас MotoGP – в неделя от 15.00 часа. След 11 старта от началото на годината Марк Маркес води уверено в генералното класиране с преднина от 59 точки пред Валентино Роси. Защитаващият титлата си испанец прави феноменален сезон като само в две от проведените досега състезания не успя да се качи на почетната стълбичка. Галавечерта UFC 228 пък е приготвила за феновете на свободните боеве цели две битки за титли. Носителят на пояса в полусредна категория Тайрон Уудли ще се опита да направи своята четвърта успешна защита на титлата срещу №2 в ранглистата Дарън Тил. Двубоят между американския шампион и британския претендент ще е основното събитие на галата в Далас, щата Тексас. Преди битката Уудли-Тил на октагона ще се разиграе още една титла - първата шампионка в историята на категория муха Нико Монтаньо ще се опита да защити пояса си срещу звездата в леките категории Валентина Шевченко. UFC 228 ще можете да проследите пряко по MAX Sport 2 на 9 септември от 05.00 часа. Легендарната писта „Индианаполис Мотор Спидуей\" ще е домакин на последния кръг от редовния сезон в NASCAR. Напрежението на пистата със сигурност ще е голямо, тъй като овалът в щата Индиана ще даде отговор на въпроса кои пилоти ще продължат битката за титлата в плейофите. Класиката NASCAR от Индианаполис можете да проследите пряко в ефира на MAX Sport 1 в неделя от 21.00 часа.", "date": "2018.09.07", "title": "MotoGP и битки за титли в UFC по спортните канали на А1"}
{"url": "https://www.monitor.bg:443/bg/a/view/cvetanov-pravitelstvoto-e-stabilno-gerb-shte-podkrepi-vnesenite-v-parlamenta-ministerski-ostavki-143709", "text": "След коалиционния съвет с „Обединени патриоти“ ще има повече яснота за министерските оставки. ПГ на ГЕРБ ще подкрепи внесените в парламента министерски оставки. Колко ще бъдат те и кои ще бъдат те ще бъде решено на коалиционния съвет. Това заяви пред журналисти в с. Драгиново председателят на ПГ на ГЕРБ и зам.-председател на партията Цветан Цветанов, съобщиха от пресцентъра на партията. „Правителството е стабилно. Имаме висок икономически растеж и 2,5 млрд. лв. повече приходи в републиканския бюджет. Ако се запази тенденцията за добра събираемост на приходите, очаквам бюджетът да достигне 120 млрд. лв., което ще даде възможност отново да увеличим минималното работно възнаграждение и да запълним други дефицитни сектори“, съобщи Цветанов. Председателят на ПГ на ГЕРБ благодари на кмета на Велинград д-р Костадин Коев и на неговата администрация за активната им работа, въз основа на която днес община Велинград е пример. „Днес община Велинград е финансово стабилна, инфраструктурата се развива, а това е гаранция за привличането на още повече туристи“, сподели задоволството си Цветанов. Той благодари и на жителите на община Велинград за силната им гражданска позиция, която не позволи реализирането на потенциалното инвестиционно намерение за разработването на мина за волфрам в общината. „Впоследствие бяха организирани много срещи, включително и с мое участие, като в крайна сметка успяхме да защитим интереса на велинградчани и бъдещето на туризма в региона“, подчерта председателят на ПГ на ГЕРБ.", "date": "2018.09.07", "title": "Цветанов: Правителството е стабилно, ГЕРБ ще подкрепи внесените в парламента министерски оставки"}
{"url": "https://www.monitor.bg:443/bg/a/view/otroviteljat-na-skripal-progovori-143695", "text": "Единият от сочените от британската прокуратура за отровител на на руския ексразузнавач Сергей Скрипал и дъщеря му Юлия проговори. Александър Петров, когото Лондон обвини за престъплението, извършено на 4 март в Солсбъри, даде пред RT първия си коментар. По думите му, той нямал никакво отношение към отравянето на Скрипал. Петров обясни, че е сътрудник на руското предприятие за производство на имунобиологични препарати „Вирион“ – той е началник на участък във  филиала „Микроген“ в град Томск, пише Утро.ру. „Това е някакво съвпадение: аз до Алтай не мога да отида, камо ли до Лондон“, обясни Петров, цитиран от медиите. Ден преди това руското интернет издание „Фонтанка“ публикува първите оскъдни данни за Петров и другия обвинен от британските власти за отровител на Скрипал - Руслан Боширов. По данни на агенцията, двамата са излетели на 2 март от московското летище „Шереметиево“ в лондонското „Гетвик“. Заподозрените си купили билет за полета номер SU2588 на руските авиолинии „Аерофлот“. Най-вероятно те разполагали и с билети за обратно връщане за два последователни полета – на 4 март вечерта и на 5 март през нощта, пише „Фонтанка“. Предполага се, че Петров и Боширов са се прибрали в Москва с първия самолет. Междувременно стана ясно, че е издадена европейска заповед за ареста на двамата мъже, допълва Лента.ру.  ", "date": "2018.09.07", "title": "„Отровителят“ на Скрипал проговори "}
{"url": "https://www.monitor.bg:443/bg/a/view/60-godishna-korejka-postrada-tejko-na-rilskite-ezera-143696", "text": "60-годишна корейка пострада тежко след падане в района на Седемте рилски езера. Инцидентът е станал вчера в 12.45 часа, когато е получен сигнал на тел.112. Веднага към мястото потеглят 5-ма от доброволците – спасители, известни като Ангелите от планината, за да окажат първа помощ на пострадалата жена. „Пристигнахме при пострадалата туристка около 14.30 часа. Наложи ни се да носим на ръце планинска спасителна количка, която дори и празна тежи поне 35 кг. Заварихме жената в изключително тежко състояние. Тя имаше открито счупване на глезена на левия крак. Едната кост беше изскочила навън, болките й бяха неописуеми. Веднага я шинирахме и я свалихме на ръце до лифта. На място ни очакваше медицински екип от Спешен център – Сапарева баня. Жената е закарана директно в столичната клиника Пирогов за операция, тъй като счупването беше много сериозно“, коментира завеждащият Планинска спасителна служба – Дупница, Божидар Джокин, който също е участвал в спасителната акция. Пострадалата туристка пристигнала ден по-рано и се настанила в една от хижите в района на Рилските езера.  „Както повечето туристи, на които оказваме помощ, така и тази жена беше с маратонки. Просто не беше подготвена за тази част на планината. Много е важно туристите да бъдат с високи обувки, които да обхващат глезена. Така при едно изкълчване няма да се стига до подобни тежки фрактури“, обясни още Джокин. Той посочи, че в рамките на 3 месеца това е 18-а спасителна акция на Ангелите от планината. Броят на инцидентите с туристи се е повишил почти двойно спрямо тези през изминалата година, обясняват планинските спасители.", "date": "2018.09.07", "title": "60-годишна корейка пострада тежко на Рилските езера"}
{"url": "https://www.monitor.bg:443/bg/a/view/serena-i-osaka-shte-sporjat-za-titlata-na-us-open-143693", "text": "Бившата номер 1 в света Серeна Уилямс и японката Наоми Осака ще излъчат новата шампионка при жените на US Open. Серена се класира за деветия си финал в Ню Йорк и общо 31-ви от „Големия шлем“ след разгромен успех с 6:3, 6:0 над Анастасия Севастова (Лат). Осака пък победи Мадисън Кийс (САЩ) с 6:2, 6:4 в другия полуфинал и постигна първа победа над тази съперничка, от която имаше три загуби до този момент. За по-малката от сестрите Уилямс това ще е втори пореден финал от Шлема, след като преди няколко месеца достигна до такъв и на „Уимбълдън“, където отстъпи на Ангелик Кербер. Ако триумфира за седми път на US Open, Серена ще изравни вечния рекорд на Маргарет Корт от 24 титли от „Големия шлем“, натрупани преди Откритата ера и след нея. В последните си две участия в Ню Йорк американката отстъпи на полуфиналите - през 2015-та, когато се бореше за календарен „Голям шлем“, беше спряна изненадващо от Роберта Винчи (Ит), а през 2016-та - от Каролина Плишкова (Чех). През миналата година тя пропусна надпреварата заради своята бременност. \"Честно казано, това е невероятно! Преди една година по това време аз буквално се борех за живота си в болницата, каза изключително развълнуваната Серена Уилямс в интервюто на корта след мача срещу Севастова. - Така че всеки път, когато излизам на корта, съм изключително благодарна, че имам възможността да практикувам този спорт. Независимо какво ще се случи, в който и да е мач - финал или полуфинал - аз вече се чувствам като победител\", добави тя. 20-годишната Осака пък се оказа голяма фенка на Серена. Тя призна, че е успяла да спаси всичките 13 точки за пробив в мача си срещу Кийс, като е мислила само и единствено за предстоящия мач с Уилямс. „Толкова мчного исках да играя със Серена“, призна японката, като се обърна към своята съперничка на финала с думите: „Обичам те!“. Двете са играли една срещу друга само веднъж преди финала в Ню Йорк. Двубой им беше през тази година в Маями, когато на старта на турнира японката се наложи над своя идол с 6:3, 6:2. Финалистите при мъжете ще бъдат излъчени тази нощ. Актуалният шампион Рафаел Надал (Исп) се изправя в първия полуфинал срещу Хуан Мартин дел Потро (Арж). След тях на корта ще излязат Новак Джокович (Сър) и Кей Нишикори (Яп), за да определят другия претендент за титлата в неделния финал.", "date": "2018.09.07", "title": "Серена и Осака ще спорят за титлата на US Open"}
{"url": "https://www.monitor.bg:443/bg/a/view/zapochva-pyrvija-noshten-turnir-po-plajen-volejbol-143701", "text": "След най-дългата вечеря на плажа, Аспарухово ще бъде домакин и на друга голямата инициатива за балансирано хранене и активен начин на живот-Нестле за Живей Активно! Заедно с волейболната легенда Евгени Иванов – Пушката и подкрепата на Община Варна те организират първия по рода си нощен турнир по плажен волейбол. „Варна винаги е обичала волейбола и тук всички ние се чувстваме у дома си. С моите дългогодишни приятели от Нестле за Живей Активно! нямахме никакви колебания при избора на домакин за новото ни начинание“, сподели волейболният ас и организатор на турнира Евгени Иванов. Нестандартното събитие започва тази вечер на игрищата на плажа в Аспарухово, където Пушката ще открие нощния турнир точно в 19 часа. До полунощ той ще окуражава и подкрепя участниците, за да могат да покажат най-добрите си спортно-технически качества. В турнира ще вземат участие всички жители и гости на града, които са се записали предварително за участие на страницата на събитието Night League във Фейсбук. Организаторите са предвидили много награди и изненади за всички участници в нощния турнир. В инициативата ще се включи и дългогодишният партньор на Нестле – ЕКОПАК България. На плажа в Аспарухово ще бъдат разположени контейнери за разделно събиране на всеки вид отпадък от опаковки (стъкло, хартия, пластмаса и метал), благодарение на които плажът ще запази своята чистота. Волейболният турнир ще приключи в късните часове на нощта, като забавлението и незабравимите емоции за публиката са гарантирани. Организаторите са поканили специално DJ, който ще се погрижи всички, които не са на терена, да танцуват и подкрепят шумно своите фаворити. Нощният турнир по плажен волейбол обещава да се превърне в традиция и в една от любимите спортни активности на Варна, като цели да вдъхнови жителите на града да покажат спортните си умения, докато се забавляват с приятели на плажа.", "date": "2018.09.07", "title": "Започва първия нощен турнир по плажен волейбол"}
{"url": "https://www.monitor.bg:443/bg/a/view/ostaviha-za-postojanno-v-aresta-16-godishen-udavil-bratovched-si-v-dunav-143697", "text": "Апелативният съд във Велико Търново остави зад решетките 16-годишния Владислав Василев, уличен, че удавил братовчед си в Дунав в Свищов. Делото се гледа при закрити врата, защото задържаният по обвинение за умишлено убийство е непълнолетен. Момчето бе доведено в съдебната зала с белезници на ръцете. Зловещата драма се разигра на 21 август в крайдунавския град. Четири момчета на еднаква възраст решили да отидат да се къпят в реката. 16-годишният Антим обаче не искал да влезе, защото се страхувал от водата и не можел да плува. Владислав обаче решил, че ще го научи и насила го вкарали в реката. Той на няколко пъти натискал главата му под водата, докато братовчед му спрял да мърда. Според събраните до момента доказателства на убитото дете бил нанесен и жесток побой. След случилото се, останалите момчета се прибрали и не казали нищо, а родителите обявили сина си за изчезнал. Тялото бе намерено дни по-късно от рибар в района на с.Вардим. При разпитите едно от тях признало как се е стигнало до трагедията. Владислав бе задържан и привлечен като обвиняем по чл.115 от НК. Адвокатът му Огнян Симеонов поиска непълнолетният да бъде пуснат от ареста под надзор на инспектор от Детска педагогическа стая. Съдът обаче потвърди най-тежката мярка, определена от окръжните магистрати. Решението е окончателно и не подлежи на обжалване.", "date": "2018.09.07", "title": "Оставиха за постоянно в ареста 16-годишен, удавил братовчед си в Дунав"}
{"url": "https://www.monitor.bg:443/bg/a/view/bylgarskite-informatici-s-4-medala-ot-japonija-143698", "text": "Българските информатици спечелиха един златен и три бронзови медала на 30-тата Международна олимпиада по информатика, която се провежда от 1 до 8 септември в Япония. Тази година националният ни отбор бе представен Александър Кръстев от 11 клас на Математическа гимназия „Д-р Петър Берон“във Варна, който завоюва златен медал, а Виктор Терзиев от 12 клас на Софийската математическа гимназия, Мартин Копчев от 8 клас на Природо-математическата гимназия \"Акад. Иван Гюзелев\" в Габрово и Радослав Димитров от 11 клас на Математическа гимназия \"Акад. Кирил Попов\" в Пловдив, спечелиха бронзови медали. До 2017 година българските ученици са спечелили общо 100 медала – 25 златни, 41 сребърни и 34 бронзови, което класира страната ни на пето място в света. Инициативата за провеждане на Международна олимпиада по информатика е българска. През 1989 г., по предложение на акад. Благовест Сендов до ЮНЕСКО, в България се провежда първата Международна олимпиада по информатика. Състезанието се провежда в Правец от 16 до 19 май , а първи председател на олимпиадата е проф. др. Петър Кендеров. Домакин на 30-ата Международна олимпиада по информатика бе град Цукуба в Япония. Ръководители на отбора са гл. ас. Емил Келеведжиев от Института по математика и информатика при БАН, и Антон Шиков, преподавател в школата по информатика „Шикови“ в Ямбол. Церемонията по награждаването от 30-ата МОИ е в петък, 07.09., отборът се прибира на родна земя в събота, 08.09, в 23:00 ч. с полет от Виена", "date": "2018.09.07", "title": "Българските информатици с 4 медала от Япония"}
{"url": "https://www.monitor.bg:443/bg/a/view/avril-lavin-puska-album-sled-5-godishno-mylchanie-143702", "text": "Канадската звезда Аврил Лавин ще пусне в продажба нов албум, след като в продължение на години се бори с тежко заболяване. Последният диск на изпълнителката на Take Me Away се появи през 2013 г. Причина за забавянето на новото й творчество стана борбата й с Лаймската болест. „Няколко години си стоях вкъщи, болна. Бях приела смъртта и чувствах как тялото ми гасне“, признава певицата. Тя разкрива още, че до последно не била сигурна дали иска да разкаже за битката си със заболяването в песните си. Въпреки това го направила с цел да привлече повече внимание към страдащите от него. Освен това Лавин основа и фондация в полза на изследванията върху Лаймска болест, която се предава с ухапване от кърлежи. Първият сингъл от новия албум на Аврил ще носи заглавието Head Above Water и ще зарадва феновете й до дни – на 19 септември.", "date": "2018.09.07", "title": "Аврил Лавин пуска албум след 5-годишно мълчание"}
{"url": "https://www.monitor.bg:443/bg/a/view/azija-ardjento-objavi-che-e-jertva-na-djimi-benet-143699", "text": "Азия Ардженто, която стана популярна покрай силната си позиция в движението #MeToo обяви, че е жертва на по-младия си колега Джими Бенет, който преди седмици обвини самата нея в сексуално посегателство. Това стана ясно от последното изявление на адвоката на италианската актриса пред Rolling Stone. По думите му, Бенет е инициирал сексуалния акт през 2013 г. между двамата. Нещо повече, актьорът е бил предледван от полицията само година по-късно по подобни обвинения, които включвали още притежание на детска порнография, преследване и т.н. Припомняме, че мнозина скочиха срещу Ардженто, като я заклеймиха като лицемер, след като Джими Бенет я обвини в секс тормоз от време, в което той е бил непълнолетен. По-късно се появи и второ обвинение срещу италианската актриса и последна изгора на топ готвача Антъни Бордейн. То е от британския комик Джеф Лийч, който е бивш приятел на Ардженто. След раздялата им обаче започнал да получава неуместни видеозаписи от нея. В клипчетата тя се снимала гола до кръста и му ги изпращала, въпреки че знаела, че е сгоден. Когато й казал да престане, тя се засегнала и казала, че праща подобни голотии на всичките си приятели и че те не намирали в това някакъв сексуален подтекст. Междувременно актрисата Роуз Макгауън, която бе сред близките приятелки на Ардженто около обвиненията им срещу продуцента Харви Уайнстийн, се разграничи напълно от нея. Причината – гаджето на звездата от „Чародейките“ - Рейн Доув, разкри снимки от личната си кореспонденция с италианката, в които самата тя признава правотата на Бенет.", "date": "2018.09.07", "title": "Азия Ардженто обяви, че е жертва на Джими Бенет"}
{"url": "https://www.monitor.bg:443/bg/a/view/avtonomna-letjashta-linejka-143700", "text": "Винченцо Навантери (Vincenzo Navanteri) спечели наградата Prince Alvaro de Orleans-Borbon на стойност $ 20.000, на провелата се наскоро 2-ра годишна Международна дрон конференция и експо (FAI International Drone Conference and Expo) в Лозана, Швейцария. Достигайки височина от 1000 м и способна да превозва до 120 кг, автономната въздушна линейка ще разполага с осем електрически задвижвани витла, чиито батерии ще се задвижват от две микро газови турбини, всяка от които ще има свой собствен високоскоростен генератор и отделен резервоар за газ. „Дронът е предназначен основно за мисии по спасяване и първа помощ”, казва Навантери, давайки пример за „спешна намеса в отдалечени села или където временно е затруднен достъпът. На места, засегнати от бедствия, като земетресения, наводнения, дори зони с замърсени с радиация.” Линейката ще бъде проектирана лесна за употреба, за да позволи на лекари и спасителни екипи, които реагират първи, при извънредни ситуации, да могат да използват дрона след минимално обучение. Освен за евакуиране на пострадали, дрона може да се използва и за транспортиране на медицински материали или хранителни продукти. Наградата от $ 20.000 ще помогне на Навантери и неговия италиански екип от инженерната компания Proger да развият концепцията за автономна летяща линейка. „В основата на нашия проект е турбината, която създава електроенергията за задвижване на дрона. Така че съм щастлив, защото това означава, че хората действително разбират, че нашата технология ще помогне за развитието на дроновете, да се движат безпроблемно, много повече от само 20-те минути живот на батерията. щастлив, защото това означава, че хората разбират какво правим”, казва Навантери.", "date": "2018.09.07", "title": "Автономна летяща линейка"}
{"url": "https://www.monitor.bg:443/bg/a/view/izljazoha-rezultatite-ot-popravitelnata-matura-143694", "text": "Изпитните работи от държавните зрелостни изпити от сесия август-септември 2018 г. са проверени и резултатите са публикувани Всеки зрелостник може да провери оценките си на:  . с въвеждане на входящия си номер и кода за достъп. На матурата по български език и литература се явиха 3 258 зрелостници, а на държавния зрелостен изпит по избор - 2825.", "date": "2018.09.07", "title": "Излязоха резултатите от поправителната матура"}
{"url": "https://www.monitor.bg:443/bg/a/view/smenjat-asfalta-na-opasnija-uchastyk-kraj-svoge-143683", "text": "Сменят асфалтовата настилка на опасния участък край Своге, съобщи Би Ти Ви. Пътят ще бъде затворен от 8 ч днес, 7 септември, като заповедта за спиране на движението по него, издадена от областния управител на София, е и за утре, събота. Въпреки това служителите на \"Трейс\", които в момента вече са там, смятат, че ремонтът ще бъде приключен до довечера. Те препоръчват да се използват обходни маршрути. Единият от тях е през магистрала \"Хемус\", а другият - през Бучин проход и с. Искрец. \"Трейс\" е компанията, извършила и последния ремонт на опасния път преди страшната катастрофа там, при която загинаха 17 души. ", "date": "2018.09.07", "title": "Сменят асфалта на опасния участък край Своге"}
{"url": "https://www.monitor.bg:443/bg/a/view/prezaverjavame-vinetkite-i-prez-smartfona-143687", "text": "Хартиената винетка ще може да се превръща в електронна и онлайн във всеки един пункт за продажба, обявиха от Агенция „Пътна инфраструктура“ (АПИ) за „Монитор“. Пътната агенция ще поръча изработката на нов сайт за тола, както и мобилно приложение. Във връзка с въвеждането на електронните винетки от началото на 2019 г. в сряда депутатите от регионалната комисия приеха правила за хартиените винетки, чиято валидност изтича след Нова година. Очаква се в пленарната зала. Собственикът на всяка винетка, чиято валидност изтича след 1 януари, ще трябва да я преобразува в електронна. Ще има преходен период за преминаване от действаща книжна към електронна винетка, но това няма да бъде повече от няколко месеца. Освен онлайн, притежателите на хартиена винетка ще може да посетят някой от бъдещите пунктове за продажба, а не само този, в който е закупен стикерът. Както онлайн, така и физически, Така ще бъде създаден и първоначалният електронен регистър на колите, платили пътната такса. Шофьорите, които не „конвертират“ винетките си в електронни, ще бъдат считани за нарушители от електронната система на бъдещото звено „Национално тол управление“ и ше бъдат санкционирани. При доказване на валидна хартиена винетка ще бъдат отменяни. Както първи „Монитор“ написа, контролът ще бъде извършван от тол полиция. За целта ще бъдат назначени 600 души, които ще патрулират по пътищата. За да изпълняват те службата си, от пътната агенция ще закупят 100 нови автомобила. Годишните винетни стикери продадени от АПИ от началото на годината до края на август са 2 059 526 броя. От тях 2 033 762 броя са за леки автомобили. В това число са и предоставените 229 553 броя безплатни винетки на дирекциите „Социално подпомагане“. Продадените годишни винетки за товарни автомобили над 12 тона са 13 802 броя, а за товарните автомобили до 12 тона и автобусите са 11 962 броя.", "date": "2018.09.07", "title": "Презаверяваме винетките и през смартфона "}
{"url": "https://www.monitor.bg:443/bg/a/view/varna-s-plan-za-borbata-s-shuma-kojto-zasjaga-nad-60-hiljadi-dushi-143690", "text": "62 000 варненци са потърпевши от силен шум в града, като са регистирирани 20 зони с наднормените му нива. Това показват днните от публикувания предварителен вариант на „План за действие, управление, предотвратяване и намаляване на шума в околната среда на територията на Варна“, изготвен съгласно Закона за защита от шума в околната среда. Документът е публикуван в официалния сайт на Община Варна, като в продължение на 30 дни ще може да бъде разгледа и на хартиен носител в сградата на общинската администрация. В рамките на обявения период, всеки варненец ще има възможност да се запознае с Плана за действие и да представи в деловодството на Община Варна и до дирекция „Инженерна инфраструктура и благоустройство“ мнения и предложения за подобряването му. След изтичане на този срок ще бъде проведено обществено обсъждане. Главната цел, която общината си поставя, е да се достигне шумово натоварване в рамките на допустимите норми, в по-голямата част от засегнатите територии. Дългогодишни наблюдения на шума в града се провеждат от РЗИ-Варна. Извършените измервания през 2017 година показват, че допустимите шумови нива са превишени в 20 от контролните пунктове в града. Шумът от автомобилния транспорт е основен фактор за повишени шумови нива. Принос за тяхното увеличение има и лошото състояние на уличните настилки, липсата на устройства за регулиране и намаляване на нивата на шума. Проведените през последните години мероприятия, като изнасяне на тежкотоварния автотранспорт извън града, ремонт на пътни участъци и подобряване на състоянието на пътните покрития, озеленяване на крайпътни ивици, ограничаване на скоростта на превозните средства в жилищните райони и др. не са подобрили значително акустичната картина, се казва още в експертния доклад към плана. Авиационният шум от самолетите, излитащи от и приземяващи се на Летище Варна, също допринася за рязко повишаване нивото на общия шум, но само за кратко време и в определени зони от града. Най-засегнати са южните части от централната градска част и „Трошево”, а при определени метеорологични условия в жилищните квартали „Левски” и „Виница”. Характерен за града източник на шум, традиционен за туристическия сезон, са откритите заведения за хранене и забавление в курортните и развлекателните зони. Наличието на такива заведения в комбинираните зони за отдих и обитаване, води до неблагоприятно нарастване на шумовото въздействие върху жителите, постоянно обитаващи тези райони. Неблагоприятното въздействие оказват и двата транспортни възела (Пристанището и ж.п. гарата), които допълнително внасят специфичен транспортно-промишлен шум, въпреки че не превишават граничните стойности за съответните зони. Прогнозата за следващите години е за запазване и дори повишаване на съществуващите нива на шум, поради по-високата автомобилизация и очакваното повишаване на стопанската активност. От Общината уточняват, че реализирането на плана се очаква да бъде финансирано от общинския бюджет, като е възможно част от тези мерки да се осъществят чрез реализация на проекти, финансирани от държавния бюджет, както и от Европейски програми.", "date": "2018.09.07", "title": "Варна с план за борбата с шума, който засяга над 60 хиляди души"}
{"url": "https://www.monitor.bg:443/bg/a/view/8-evropejski-strani-prizovaha-rusija-i-iran-da-podkrepjat-primirieto-idlib-143688", "text": "Осем европейски страни в Съвета за сигурност на ООН призоваха сирийските съюзници Русия и Иран да подкрепят прекратяването на огъня в провинция Идлиб и да не застрашават живота на 3 милиона души, от които 1 милиона деца, предаде АП. В съвместно изявление, разпространено преди срещата на лидерите на Русия, Иран и Турция в Техеран днес, осемте страни от Европейския съюз, сред които Белгия, Франция, Германия, Италия, Холандия, Полша, Швеция и Великобритания, предупредиха, че евентуално пълномащабно настъпление в Идлиб би довело до \"възможни катастрофални хуманитарни последици за цивилните\". Идлиб е последният голям сирийски район под бунтовнически контрол. Сирийското правителство се зарича да си върне провинцията, а неговите войски и техните съюзници се струпват близо до нея, подготвяйки се за окончателна атака. Турция разглежда срещата в Техеран като последен шанс за избягване на клане в Идлиб. Осемте европейски страни също така призоваха Сирия да \"проявява сдържаност\". Според тях \"единствено ръководен от ООН процес може да доведе до решение на конфликта, което уважава свободата и достойнството на всички сирийци\". Те заявиха, че използването на химически оръжия би било \"напълно неприемливо\", и отбелязаха, че Идлиб е последната \"зона за деескалация\" в Сирия, установена съгласно т.нар. Астански процес с гаранти Русия, Турция и Иран.", "date": "2018.09.07", "title": "8 европейски страни призоваха Русия и Иран да подкрепят примирието Идлиб"}
{"url": "https://www.monitor.bg:443/bg/a/view/skopie-krysti-ulica-na-stoltenberg-143686", "text": "Улица \"Столтенберг\" вече ще се нарича улицата между градския парк и стадиона в Скопие в чест на норвежеца Торвалд Столтенберг, който даде голям принос за изграждането на Скопие след земетресението през 1963 година, пише скопският вестник \"Вечер\". Торвалд Столтенберг, който почина на 14 юли тази година на 87-годишна възраст, е баща на генералния секретар на НАТО Йенс Столтенберг, отбелязва изданието. Генералният секретар на НАТО Йенс Столтенберг посети вчера Стайковци, където през 2016 г. имаше наводнения и където помогнаха войниците на НАТО и КейФОР във време, когато помощта бе най-необходима. Столтенберг окуражи гражданите от този регион да допринесат за членството на Македония в НАТО с подкрепата, която ще дадат на референдума за името, който е насрочен на 30 септември. Вестник \"Нова Македония\" пише, че на обща пресконференция с македонския премиер Зоран Заев генералният секретар на НАТО Йенс Столтенберг е посочил, че вратата на НАТО е отворена, членството в НАТО е достижимо и е възможност за укрепване на мира и стабилността както в страната, така и в региона, а също \"да се получи място и равноправен глас на масата на НАТО и да се влезе в най-успешния съюз в историята\". Участието в референдума е задължение, а неучастието и седенето вкъщи е проява на страхливост и безотговорност към държавата. С гласуване \"за\" ще осигурим бъдеще на Македония, е заявил македонският премиер Зоран Заев на митинг под мотото \"Заедно за европейска Македония\", който се състоя снощи в Гостивар, пише в. \"Слободен печат\". Македонският премиер е предал поздрави на жителите на Гостивар от ръководителя на НАТО Йенс Столтенберг, от когото получил уверения, че Македония ще стане тридесетата членка на НАТО. Заев е благодарил на албанците в Гостивар и в страната за подкрепата, която е получил по време на преговорите с Гърция и подписването на Преспанския договор, пише изданието. Говорейки за договора с Гърция, Заев е подчертал, че той е компромис и македонците са получили \"ерга омнес\" за идентичността и езика, а Гърция \"ерга омнес\" за името.", "date": "2018.09.07", "title": "Скопие кръсти улица на Столтенберг"}
{"url": "https://www.monitor.bg:443/bg/a/view/mareshki-prodava-aptekite-si-143685", "text": "Депутатът Веселин Марешки продава аптечния си бизнес - според няколко независими източника цената е започнала от 200 млн. лв., а сега е свалена на 170 млн. След като ги продадял, щял да се отдаде само на политика, твърди “24 часа”. Намеренията му за продажба били съвсем сериозни и бил в напреднали преговори с чешката верига “Д-р Макс”, която искала да стъпи и на нашия пазар, след като влезе в Румъния, Полша и Словакия. “Д-р Макс” управлява близо 1300 аптеки в Източна и Централна Европа с общи продажби за 1,25 млрд. евро и планира да разшири в бъдеще мрежата си в Италия, България, Македония, Хърватия, Босна и Черна гора. Чехите обаче се отказали заради българското законодателство, което позволява едно дружество да има максимум 4 аптеки. Веселин Марешки продава аптеките си, тъй като искал да се занимава само с политика. Това означавало фактически да купят някоколко десетки фирми, които стоят зад близо 400 аптеки на Марешки. Това изискване в закона отблъсква сериозните стратагически инвеститори като германския търговец на лекарства “Фьоникс” и други международни компании. “Фьоникс” преговаряли също преди година и половина, но пак не се е стигнало до резултат. Интерес имало ѝ от Ромфарма. Това е румънския фармацевтичен производител, който е най-големия собственик на земеделски земи у нас. Вероятно това е и причината Марешки да обедини лекарствения си бизнес в холдинг. От средата на миналата година е регистриран “Марешки холд”, който е шапка на фирмите, притежаващи аптеките и на търговеца на едро “Фармнет”. “24 часа” не успя да се свърже с Марешки за коментар. Разговаряхме с негова пиарка, която помоли да я потърсим следващата седмица. Първите стъпки на Марешки в бизнеса с лекарства са през 1991-1992 г., когато открива първата си аптека. Следтова постепенно започва да развива веригата си. За да заобиколи законовото ограничение от 4 аптеки на един собственик, се регистрират нови фирми с други акционери в тях. Твърди се, че тласък в развитието на бизнеса му дава договор с един от големите производители у нас. От него Марешки взема лекарства за 60 млн. лв., но без да ги плаща веднага, а след като успее да ги продаде. Това му дава възможност да свали значително цените в аптеките си и така да елиминира голяма част от конкуренцията. Заради този бизнес модел през 2005 г. КЗК го глоби за продажба на лекарства на занижени цени, но Върховният административен съд отмени решението. През 2003-2004 г. веригата аптеки “Марешки” работи само в Северна България. Но през 2010 г. идва големият разцвет със сделката за търговеца на едро на лекарства “Хигия”, който Марешки купува от “Актавис”. Фирмата след това се прекръства на “Фармнет” и сега е в основата на целия бизнес с лекарства. А неговият обем никак не е малък - за миналата година “Фармнет” има продажби за над 530 млн. лв., показва финансовият отчет на компанията. В момента Марешки вече има около 400 аптеки. Но стилът на работа не се променил. През миналата година Комисията за защита на конкуренцията отново глоби Марешки, но с доста по-голяма сума - близо 500 хиляди лв., за нелоялна конкуренция на “Фармнет”. Оказван бил натиск на конкурентни аптеки в седем града да зареждат лекарства от “Фармнет”. В противен случай собствениците били предупреждавани, че до тях ще се отвори аптека от веригата на Марешки и те ще фалират. По този казус имаше и разследване на прокуратурата. Първоначално бе обявено, че няма данни за престъпление и става въпрос за нелоялна конкуренция. По-късно обаче Върховната касационна прокуратура обяви, че намира данни за изнудване, и поиска да бъде свален имунитета на Веселин Марешки и двама негови подчинени, които сега са депутати. В секторен анализ на пазара на лекарства, изготвен от КЗК, бе посочено, че собственик на марката “Марешки” е търговецът на дребно с лекарства “Варнафарма-М”. Другите компании, които ползват марката, го правят въз основа на договори за франчайзинг с “Варнафарма-М”. Дружествата прилагат обща търговска политика - доставките се осъществяват основно от “Фармнет”, се казва в анализа на КЗК. В резултат било възможно да се договарят условия за доставка на лекарства с отстъпки. При направена заявка тя се изпълнява с приоритет спрямо други. При ценообразуването се прилагат едни и същи принципи, насочени към поддържане на по-ниски маржове и по-ниски цени, отбелязват от КЗК. В края на 2015 г.  Марешки влезе и в бизнеса с горива, като отвори бензиностанция във Варна. След това откри още 10 в различни градове. И тук бизнес маниерът бе същият като при аптеките - сваляне на цените с 20-30 ст. под тези на конкурентните бензиностанции. Но докато бизнесът с лекарства носи печалба, то този с горивата е на загуба. От него Марешки вече трета година губи по близо 2000 лева на ден. Но от финансовите отчети става ясно, че пари от лекарствата дотират горивата. Фирмата “Трейднет Варна”, която се занимава с бензиностанциите, получава заеми от компаниите за лекарства на Марешки. В началото на миналия месец КЗК глоби “Трейднет Варна” със 175 000 лева пак заради дъмпинг с цените на горивата, пише „24 часа”.", "date": "2018.09.07", "title": "Марешки продава аптеките си"}
{"url": "https://www.monitor.bg:443/bg/a/view/syrceto-na-byrt-rejnolds-ne-izdyrja-143684", "text": "Холивудската звезда Бърт Рейнолдс почина на 82-годишна възраст от сърдечен удар, съобщиха световните информационни агенции. В четвъртък актьорът е бил откаран в болница във Флорида, но лекарите не са успели да го върнат към живот, твърди сайтът TMZ. Рейнолдс от години имаше проблеми със сърцето. През февруари 2010 година той претърпя сърдечна операция. Най-известните филми на Бърт Рейнолдс са \"Избавление\", \"Свободна игра\" и \"Смоуки и Бандита\". Актьорът достига върха на славата си през 70-те и 80-те години на миналия век. Единствената номинация за Оскар получава през 1997 г. за най-добър поддържаща ролят във филма \"Буги нощи\".", "date": "2018.09.07", "title": "Сърцето на Бърт Рейнолдс не издържа"}
{"url": "https://www.monitor.bg:443/bg/a/view/i-shurjat-na-minu-stajkov-v-aresta-143692", "text": "И шуреят на Миню Стайков е сред хората, задържани след обиските във „Винпром Карнобат“ и „Сис индъстрис“. Това стана ясно по време на брифинг в спецпрокуратурата. Днес вероятно ще са мерките на арестуваните.   Държавните обвинители обясниха също, че 10 души са работели в цигарената фабрика, от която тръгна разплитането на цялата афера, вкарала в ареста алкохолния бос Стайков и коствала му две обвинения – за финансови далавери и пране на пари. Тези 10 души са били държани на тъмно, за да не будят подозрения с високо потребление на ток. Фабриката бълвала по 2000 цигари на минута. Разпространявани са били в България и Европейския съюз. А организираната група си е възстановила незаконно и 1 млн. лева ДДС. Разследват и фабрика за фалшив алкохол, стана ясно още на пресконференцията. Междувременно МВР пуснаха няколко видеа от операциите по задържането на обвинените по аферата \"Карнобатска\", в това число и от именията им.", "date": "2018.09.07", "title": "И шуреят на Миню Стайков в ареста (ОБНОВЕНА + ВИДЕО)"}
{"url": "https://www.monitor.bg:443/bg/a/view/edin-zaginal-i-13-raneni-v-katastrofi-v-stranata-143689", "text": "Един човек е загинал, а 13 души са пострадали при девет тежки пътни произшествия през изминалото денонощие в страната. Това съобщи пресцентърът на МВР. В София през денонощието са станали 30 леки катастрофи, при които няма загинали и пострадали.", "date": "2018.09.07", "title": "Един загинал и 13 ранени в катастрофи в страната"}
{"url": "https://www.monitor.bg:443/bg/a/view/rejisioryt-grigor-antonov-ne-biva-da-te-e-sram-da-gledash-sobstvenija-si-teatyr-143677", "text": "Творческото ни партньорство с Александра Василева е трудно, защото репетициите продължават и вкъщи, казва в интервю пред \"Монитор\" директорът на ДКТ „К. Величков“ - Пазарджик. - Г-н Антонов, защо един успешен режисьор като вас реши да поеме кръста на извънстоличното театрално директорство, да администрира, вместо да твори? - След пенсионирането на досегашния директор Александър Жеков от Министерството на културата ме поканиха да поема театъра като изпълняващ длъжността и аз приех. Назначен съм до конкурса, който може да бъде обявен всеки момент. Разбира се, ще се явя на него. Винаги съм смятал, че е хубаво в театрите да влизат хора, които имат някаква визия за това как трябва да се развиват. Не говоря за финансовите показатели – основното, на което се обръща внимание в момента, а по отношение на художествената цел на това изкуство. Може би заради това изобщо се хвърлям – защото до голяма степен театърът сега не само в провинцията, но и в София, е подчинен на някакви финансови механизми. И много трудно се намира баланс между едното и другото. - Как финансовият диктат се отразява на художественото ниво на театралната продукция? - То не е диктат, защото ако питате повечето от директорите на театри, те ще кажат, че тази система ги устройва (получаване на 2,50 лв. държавна субсидия на всеки 1 лев, спечелен от продажба на билети – б.а.). Така че не е диктат, а е система, която ги задоволява и те до голяма степен се чувстват добре в нея. Хората от управителното тяло са съгласни с това, отделен е въпросът, че то избива в друга посока на възможностите на театъра – пренебрегват се ред важни неща като художествен вкус например. - В какво състояние намирате Пазарджишкия театър, който в недалечното минало е привличал изкушена публика от столицата и цялата страна? - Помнят се онези времена, когато тук са работили и Леон Даниел, и Георги Георгиев-Гец, и Катя Паскалева, и Крикор Азарян... Доста хора са минали през този театър и той е имал своите силни години, но тогава са били други времена, в друга ситуация, в друго общество с други разбирания, ако щете. За съжаление в момента не е така. Финансовото състояние на театъра е добро. Но като художествено ниво от години той според мене, а сигурно и отстрани се вижда, не е бил в добра форма и то поради ред причини, които си зависят и от директорите – какви екипи каниш, какви представления правиш, как си формираш репертоара... Да, има на какво да се стъпи, но трябва да се поставят така нещата, че да можеш да продължиш да бъдеш в добро финансово състояние и в същото време – да намериш онази „пролука“, в която да правиш и добър театър. Ако днес пред съсловието има някакво предизвикателство, то се състои именно в това: как да си изкараш парите и в същото време да не те е срам да гледаш собствения си театър. - Преди 2 години бяхте претендент за шефското кресло в Народния театър, но на последната права в конкурса с малко ви изпревари Мариус Донкин. Как мислите, на пъпа на София или извън столицата бихте приложили по-успешно идеите си? - Колкото и различно да се работи на двете места, има нещо, което трябва да бъде същото и в Народния, и в Пазарджик, и където и да било другаде: да се търсят начини да се прави висок театър. Аз поне ще се стремя към това. Така ме е учил моят професор Иван Добчев. Да има продукция, която да бъде лицето на съответната трупа. Изобщо да се занимаваме с това изкуство сериозно, защото обратното го има навсякъде в повече... - Първото нещо, с което ще се заемете като изпълняващ длъжността? - Заварвам ситуация, в която половината сезон, както се казва, е пред премиера. Предстои да излезе детското представление „Пинокио“ под режисурата на Бисерка Колевска, после ще се реализира текст на хърватския автор Миро Гавран, а след това идва ред на заглавие от Мартин Макдона, „Лейтенантът от Инишмор, или смъртта на котката“, което го прави Асен Блатечки. Съвсем добросъвестно ще довърша в близките месеци това, което е започнато досега, за да мога през останалото време да мисля за следващата част от сезона. Организационно вече съм се заел с работата: освен че трябва да излязат всички насрочени премиери, искам да подредя за себе си как да се случват някои неща вътре в театъра оттук нататък. - Ще допускате ли все пак някакви компромиси с попълването на репертоара с комерсиални заглавия? В провинциалните театри може ли изобщо да се мине без това? - Първо, какво значи комерсиално заглавие? В момента в България това означава да имаш разпознаваем от телевизията актьор, който да играе в него. Знаем, че до голяма степен такива имена пълнят салоните. От тази гледна точка си мисля, че в провинцията е почти невъзможно театрите да съществуват иначе – не биха могли да си изкарват субсидията. То затова и този тип театър върви толкова из България и толкова често има подобни представления – поради реални съображения. В сегашната ситуация не виждам друг вариант. Отделен въпрос е обаче какви са тези заглавия, какъв вкус е проявен при избора им. Защото дори самият булеварден театър се дели на добър и лош. - Въпреки всичко неведнъж сте се изказвали критично към системата на „мечките“ за привличане на публика... - Нека кажа така: аз нямам нищо против тъй наречените „мечки“. Имам против само тогава, когато видя лош театър. Не се интересувам дали определен тип „мечки“ играят в него. И зрителите разсъждават така обикновено. Какво значение има, че играе актьорът Х, ако е лошо?! Ако той няма уважение към публиката, не спазва текста, всеки път си позволява да прави нещо непредвидимо. Нямам възражения, стига да се показват качествени спектакли. Но при „мечките“ начинът на живот е различен, крайно натоварен: тяхното е едно голямо гонене из България, те не могат да си подредят програмата, пътуват страшно много. Екшън е: да отидем дотам, да го изиграем, да се върнем, после пак отначало – това е един постоянен поток. Ти си преценяваш доколко ще плуваш в тоя поток, какво искаш от себе си, докъде ще стигнеш, как да го направиш, можеш ли да си го позволиш, имаш ли нужда от това. Въпрос на лична отговорност е в какво точно ще участваш и как ще играеш... - Вие самият сте от режисьорите, които сравнително рядко поставят – прекалено взискателно избирате проектите, по които да работите, или корифеите в професията неохотно допускат нови имена в топ-листата? - Много трудно е току-що завършили НАТФИЗ млади хора да се впишат в определени ситуации в нашия театър. Поради ред причини и винаги сложни обстоятелства. Не си мислете, че е лесно да се прави театър в България. За мен винаги е било изпитание да преговарям с директори и отдавна съм си забранил да го правя: защото тези преговори при предлагането на нов проект някъде често се превръщат в едни особени игри на надлъгване и отлагане, които се проточват година-две. Има взаимоотношения, които ме отвращават. Не може да не кажеш на един човек: „Не, това заглавие не ме устройва, този екип не ме задоволява, довиждане“. Не може да не кажеш: „В моя репертоар търся това, това и това, ти не се вписваш“. И ред други неща... - Тоест напоследък правите спектакли само ако ви поканят, така ли? - Да, не съм предлагал. Последното ми предложение беше един толкова странен случай, че аз просто се отказах, защото нямах никаква мотивация да продължавам. Не можете да си представите за какви абсурдни патила става въпрос. По тях можеш да напишеш спокойно „Театрален роман“ на Булгаков отново. - Значи можем да се надяваме, че няма да повтаряте грешките на тези директори и ще се опитате да наложите друг стил на отношения? - Аз за себе си не се надявам, аз съм сигурен. Аз съм искрен човек, лъжите и изплъзването не са за мен. Казвам направо, дори да е нещо, което другият може би няма да приеме. Но аз си го казвам, защото така мисля в момента и това би трябвало да се знае и от другия, а не да влизаме в една сложна игра на „Какво става?!“. Тоя въпрос можеш да си го задаваш много дълго време, а на мен не ми се влиза в такива игри. - Актрисата Александра Василева – вашата съпруга и муза, участва в повечето от спектаклите ви. Как бихте определили творческото партньорство помежду ви? - Нашето творческо партньорство винаги е било трудно, защото репетициите продължават и вкъщи. Имали сме доста сложни моменти, особено с подготовката на „Свобода в Бремен. Г-жа Геше Готфрид“ от Фасбиндер в Народния театър. Били сме на границата да решим, че повече няма да работим заедно, защото просто то не се издържа! Дотам бяхме стигнали. Но това са нормални неща за един репетиционен процес; ненормалното е, разбира се, той да се пренесе вкъщи. - Накрая не мога да не попитам и какво мислите за многострадалната така наречена театрална реформа? Нужна ли е изобщо? - Засега театралната реформа, която наричате многострадална, се приема много добре от театрите. Това е факт, тя ги устройва. А след като мнозинството театрални директори казват, че тази система ги задоволява, то и самото Министерство на културата няма какво да направи. Мисля, че няма какво да се каже повече по този въпрос. Оттук нататък останалото е мълчание. * Григор Антонов е роден на 8 юли 1972 г. в София * Завършил е режисура в НАТФИЗ в клас на проф. Иван Добчев * Впечатляващият му режисьорски дебют е с пиесата „БиФем“ на Людмила Петрушевска в Сатиричния театър Сред постановките му са „Замъкът“ по Кафка в „Сфумато“, „Фантомни болки“ на Сигарев в Сливенския театър, „Вампир“ от Антон Страшимиров и „Стъклената менажерия“ от Тенеси Уилямс в Пазарджишкия театър, „Свобода в Бремен“ от Фасбиндер в Народния театър и др. Има номинация за награда „Аскеер 2017“ за „Вуйчо Ваньо“ от Чехов в театър „Възраждане“   Женен е за актрисата Александра Василева, с която имат 11-годишна дъщеря Арлина В края на август е назначен за временно изпълняващ длъжността директор на Пазарджишкия театър", "date": "2018.09.07", "title": "Режисьорът Григор Антонов: Не бива да те е срам да гледаш собствения си театър"}
{"url": "https://www.monitor.bg:443/bg/a/view/sofijska-voda-prati-ubijstveni-smetki-na-jiteli-v-kvartal-na-sofija-143682", "text": "Жители на столичния квартал „Красно село“ получиха не просто доста неприятно изненада в пощенски плик - рекордни сметки за вода, съобщи Нова телевизия. Една от тях е на стойност 3800 лв. Фактурите са получени в двата входа на блок 200 в квартала. Сред сметките има такива за 3400 лв., 2700 лв., 1740 лв., както и 3800 лв. Те са за период от пет месеца. При такава сметка човек би казал, че хората от блока имат плувен басейн в мазето си. Най-високата сметка е получена от едно 4-членно семейство с две деца. Хората не могат да си обяснят рекордно високите сметки. По думите им е невъзможно толкова много кубици вода да минат през тръбите на апартаментите. Според тях това е очевидна техническа грешка, която трябва да бъде установена. Една от живеещите в блока жени, която е получила сметка за над 3000 лв. попита дали има специалист, който може да помисли и да сметне какво се случва. От „Софийска вода” казаха, че това е прецедент и са започнали проверки. Разчитат и на съдействието на хората от блока. Но засега все още не са установили какъв е проблемът. Мъж от блока заяви, че той има 5-членно семейство и е получил фактура от 3800 лв. Той също не може да си обясни къде отива тази вода: „Може би всички в блока имаме по едно джакузи на балкона, площадката зад блока и нея сме напълнили с вода. Предполагам, че плащаме нечии други сметки“.", "date": "2018.09.07", "title": "„Софийска вода” прати убийствени сметки на жители в квартал на София"}
{"url": "https://www.monitor.bg:443/bg/a/view/slynchev-petyk-s-oblaci-i-dyjd-tuk-tam-143681", "text": "Днес ще преобладава слънчево време с временни увеличения на облачността, по-значителни в източните и планинските райони. Там на места ще има краткотрайни валежи от дъжд и гръмотевици. Ще продължи да духа слаб до умерен вятър от запад-северозапад. Максималните температури ще бъдат 26-31 градуса, за София - около 26 градуса. По Черноморието ще е предимно слънчево, с временни увеличения на облачността. След обяд на места ще превали и прегърми. Ще духа до умерен предимно западен вятър. Максималните температури ще бъдат между 26 и 28 градуса. Температурата на морската вода ще бъде 26-27 градуса; вълнението на морето - 1-2 бала. В планините ще има променлива облачност и на отделни места, главно в Източните Родопи ще превали краткотраен дъжд. Ще духа умерен северозападен вятър. Максималната температура на височина 1200 м ще бъде около 19 градуса, на 2000 м - около 12 градуса.", "date": "2018.09.07", "title": "Слънчев петък с облаци и дъжд тук-там"}
