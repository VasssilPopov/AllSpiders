{"url": "https://www.monitor.bg/bg/a/view/uvelichavat-dvojno-sekretnite-vryzki-na-granicata-s-gyrcija-temata-162181", "text": "Секретната комуникация, с която разполагат екипите на жандармерията, Гранична полиция и Агенция „Митници“, ще бъде усилена двойно по границата с Гърция. Това предвижда план на МВР за тази година, разписан от вътрешния министър Младен Маринов, научи „Монитор“. Капацитетът на системата ТЕТРА, която има директна връзка с Шенгенската информационна система и чрез нея могат да се водят криптирани разговори, които са непроследими, ще бъде повишен с 50 процента в района на Благоевград, който е в близост до ГКПП Кулата на границата с Гърция, и с цели 75 процента в района на Смолян, който е на около 40 километра от другата ни граница с южната ни съседка при Рудозем и Златоград. Смолян се смята и за които влизат от Турция. Системата за връзка беше въведена преди години и целта й беше да се водят разговори, които са криптирани и непроследими, а и освен това да се извършва реална проверка на всеки един заловен нарушител на държавната граница. Това значително подпомага работата на граничните власти. Само преди два месеца МВР се сдоби и с девет нови мобилни технически работилници, с които да може да поддържа системата за комуникация ТЕТРА. Автомобилите бяха закупени в изпълнение на проект „Подкрепа за справяне с миграционния натиск по българските външни държавни граници“, финансиран от ЕС по Механизма за спешно подпомагане на фонд „Вътрешна сигурност“. Деветте нови автомобила са обособени като мобилни технически работилници с повишена проходимост. Те са снабдени с всички необходими инструменти и оборудване за поддръжката на мрежовите елементи от ТЕТРА системата, която е основна за комуникация на служителите на МВР в районите на външните за ЕС граници. При връчването на автомобилите стана ясно, че от 2016 година до сега сме получили на съществуващите комуникационни и информационни технологии, свързани с контрола на външните граници. Освен подсилване на капацитета съвсем скоро се очаква да бъдат изпратени и 15 служители, които ще бъдат специално обучени за работа и поддръжка на ТЕТРА, става ясно още от разписания план. „Мигрантската вълна, идваща от Гърция и Турция, се следи отблизо и страната ни е везела превантивни мерки“, обяви в началното на седмицата пък главният секретар на МВР Ивайло Иванов. Екипи на Гранична полиция и жандармерията патрулират в пограничните райони. По думите на Ивайло Иванов властите в Турция и Гърция взимат мерки и кризата е овладяна. Напливът от мигранти, минаващи през страната ни, е намалял, посочи тогава Иванов. По думите му изградената ограда по българо-турската граница е помогнала за това. На браздата с Турция пък Това ще стане в участък от 59 километра, където все още няма изградена ограда. Иначе казано там ще бъдат монтирани камери, които да следят 24 часа обстановката. Всяка сензорна линия ще се състои от неохлаждаеми термовизионни камери, разположени на избрани от участниците позиции. Има и места за монтиране на термовизионни камери, които са твърдо посочени от МВР. Задължително е използването на аналитичен софтуер за детекция на движение в зоната на наблюдение на камерите. Подобна техника ще има и на българо-сръбската граница, която се смята за изход от страната ни на мигрантите, които искат да стигнат до Западна Европа.", "date": "2019.04.10", "title": "Увеличават двойно секретните връзки на границата с Гърция (ТЕМАТА)"}
{"url": "https://www.monitor.bg/bg/a/view/borisov-za-apartamentite-ochakvam-ostavki-i-ot-drugite-162185", "text": "Очакване за оставки на властимащи, които не са от ГЕРБ, а са били замесени в скандала с евтините апартаменти, изрази премиерът Бойко Борисов след пристигането си в Брюксел за извънредното заседание на Европейския съвет във връзка с Брекзит. \"Очаквам и от другите оставки. Човек след човек подават оставки. Ами подайте и вие като нас и след това ще говорим, не е ли правилно\", каза Борисов, визирайки, че предприетите от партията вече рокади в кабинета и НС. По отношение на Брекзит пък, министър-председателят заяви: \"Нито една от двете страни не иска Брекзит или излизане без договор. Има много въпросителни, ако се изпълни това, което г-жа Мей е написала до Доналд Туск, тя иска 30 юни. Това означава, че трябва да имат избори и след 24 май ще са евродепутати. Какво би станало ако избраните за евродепутати искат да си останат. Има ли сила, която да им каже - напуснете. Аз съм за това да се удължи срока, но трябва да има гаранции. След като не сме готови, явно трябва по-дълъг срок. В петък ще настане шок и ужас, ако не се удължи.“.", "date": "2019.04.10", "title": "Борисов за апартаментите: Очаквам оставки и от другите"}
{"url": "https://www.monitor.bg/bg/a/view/arestuvaha-sobstvenicite-na-kuchetata-nahapali-deca-i-djado-im-162189", "text": "Арестуваха собствениците на двата ротвайлера, които нахапаха жестоко възрастен мъж и внуците му, съобщи bTV. Това са майка и син от Симеоново. Задържани са за 24 часа. Разследването продължава. Инцидентът стана днес по обяд, докато децата – три братчета на 7, 9 и 12 години, са се разхождали заедно с дядо си. В района на Минералната баня в село Железница били нападнати изневиделица от кучетата. Случайно минаващи хора са се притекли на помощ. Трите деца са прегледани в „Пирогов”. Две от тях остават на лечение без опасност за живота. Те са с наранявания в областта на горните и долните крайници. Момченцето, което е в най-тежко състояние, има наранявания в областта на главата. Възрастният мъж е откаран в болница \"Света Анна\". Децата и родителите им живеят в чужбина. Те са дошли на гости на баба си и дядо си в България.", "date": "2019.04.10", "title": "Арестуваха собствениците на кучетата, нахапали деца и дядо им"}
{"url": "https://www.monitor.bg/bg/a/view/naprejenie-i-protesti-zaradi-boj-v-magazin-v-gabrovo-162186", "text": "Побоят над продавач в денонощен магазин в Габрово предизвика гняв в града. Хора се събраха пред общината, за да изразят своето недоволство срещу агресията във всичките й форми. Първоначално с мирно шествие протестиращите се отправиха към следствения арест, където са задържани тримата биячи. Напрежението обаче ескалира и те се опитаха да нахлуят в сградата. Чуват се искания за оставки. Засега полицията успя да удържи протестиращите, съобщи бТВ.  31-годишният продавач Венцислав опитва с думи да потуши агресията на трима мъже над друг клиент. Кадрите от охранителните камери в магазина показват, че целият конфликт продължава 7-8 минути. Касиерката натиска паник бутона. Тя разказа, че никой не е помогнал, а само са гледали. „Отвратена съм от нападението над служител в търговски обект на 7 април в Габрово. С ограничените правомощия, които законът ми е дал, поисках безкомпромисност по отношение на всички, които си позволяват да нарушават обществения ред в града“, се казва в официална позиция на кмета на града Таня Христова. Тя е свикала началниците на Областната дирекция на МВР и Районното управление на МВР с настояване за масови проверки на всички адреси, на които има струпвания на ромски фамилии и хора от криминалния контингент. Кметът обявява, че ще поиска допълнителни сили от МВР, ако тези в Габрово са недостатъчни. „Отново ще заявя, че никога не съм заселвала роми в община Габрово. Всички подобни твърдения, разпространявани в социалните мрежи и интернет пространството, са лъжа и манипулация, въвеждат в заблуда, създават предпоставки за тревога, безпокойство и етническо напрежение в града“, подчертава Таня Христова. „Няма персонално мое решение, както и административно изискване за брой жители в града или ангажимент към изпълнение на проекти, което да налага заселването на роми на територията на общината“, пише още кметът.", "date": "2019.04.10", "title": "Напрежение и протести заради боя в магазин в Габрово"}
{"url": "https://www.monitor.bg/bg/a/view/mo-shefyt-vse-oshte-sme-zastrasheni-ot-migrantska-vylna-162182", "text": "\"Опасността към България да тръгне мигрантска вълна все още не е отминала.“. Това призна в сряда пред Нова ТВ вицепремиерът и военен министър Красимир Каракачанов, който ден по-рано инспектира охраната на ГКПП „Кулата“, заради бежанската ситуация в съседна Гърция и обяви, че 300 военнослужещи от Благоевград могат да я подсилят при необходимост веднага. „Притеснен съм, защото по българо-гръцката граница няма ограда. Основният маршрут на мигрантите е от Гърция към Република Северна Македония и Албания и оттам към Западна Европа, но има информации, че се обсъжда като алтернативен маршрут да се използва и България“, коментира МО шефът. Той обаче побърза да подчертае, че към момента няма непосредствена опасност за страната ни, като същевременно били взети всички необходими предварителни мерки. „Най-уязвимото място на границата е Кулата. Там са взети абсолютно всички мерки\", увери Каракачанов.", "date": "2019.04.10", "title": "МО шефът: Все още сме застрашени от мигрантска вълна"}
{"url": "https://www.monitor.bg:443/bg/a/view/konkurencijata-pri-bezalkoholnata-bira-se-uvelichava-162172", "text": "През миналата година в страната са продадени 20000 хектолитра безалкохолна бира, в категорията се отчитат двуцифрени ръстове въпреки малките количества. Липсата на акциз и предпочитанията на младите движат пазара на пивото без алкохол у нас. Първо в Полша, а после в цяла Европа големите пивовари пускат един след друг или отделни марки или добавят към вече утвърдени продукти нови с съдържание на алкохол. „Тенденцията за грижа за здравето, което е второто основно притеснение сред българите според проучване, търсенето на по-малко калории, захар и алкохол, движат пазара сред милениум поколението“, съобщи на пресконференция Елица Иванова, маркетинг мениджър за България в „Загорка“ АД. Отговорът на компанията е цяло портфолио бира без алкохолното съдържание Zero Zone, в което са включени продуктите Heineken® 0.0%, заедно с локалните брандове Загорка 0.0% и два вида Ариана Радлер 0.0%. На българския пазар не липсват предложения за безалкохолна бира - \"Каменица Безалкохолна\", Erdinger, Budweiser, Corona, Beck's Blue, Krombacher, Clausthaler, Bitburger и др. Трендът за търсене на здравословен живот и застаряващото население принуждават пивоварите да търсят нови полета за изява. Но не е и тайна, че компаниите имат още един стимул да развиват сегмента – бирата без алкохол генерира повече приходи заради липсата на акциз, а и привлича консуматори на безалкохолни напитки. там „Загорка“ и „Каменица“ изпитват трудности с безалкохолните си предложения. Новата марка Birell, пусната тестово от ,,Карлсберг България\" АД у нас и Полша, е лидер в дискотеки и барове. Скоро в по-високия клас ново предложение скоро ще пуснат на пазара и „Стела Артоа“. През миналата година в страната са продадени 5.560 млн. хектолитра бира, което е с 1.6% повече в сравнение с 2017 г., показват данните на Агенция \"Митници\". Постъпленията в бюджета от акциз за пиво са нараснали с 2% - до 81 млн. лв. Все още безалкохолно пиво и радлер е под един процент от общия пазар. Членовете на Съюза на пивоварите в страната - \"Болярка ВТ\" АД, \"Бритос\" ЕООД, „Загорка\" АД, ,,Каменица\" АД, ,,Карлсберг България\" АД, ,,Ломско пиво\" АД, ,,Доровски инвест\" ООД, общо са реализирали 5.256 млн. хектолитра бира през миналата година, което е с 2.4% повече от продажбите им за 2017 г. Седемте компании са с 94% общ пазарен дял в обем. Продажбите на бира в пластмасови (РЕТ) бутилки намаляват за поредна година. През 2018 г. този сегмент на бирения пазар е с дял 53%, което е с 10 процентни пункта по-малко в сравнение с 2015 г., отчитат от Съюзът на пивоварите. „Продажбите в кеновете нарастват с всяка изминала година, всички в бирената индустрия налагаме иновации в пластмасата, но тя намалява“, коментира добрата тендеция в опазването на околната среда Елица Иванова. През миналата година делът на стъклените бутилки бира е 24%, на кеновете — 17%, на кеговете – 6%. Всяка година пивоварните предлагат нови олекотени бирени опаковки с цел устойчиво управление и оползотворяване на отпадъците от РЕТ бутилки, стъкло и кенове.", "date": "2019.04.10", "title": "Конкуренцията при безалкохолната бира се увеличава"}
{"url": "https://www.monitor.bg:443/bg/a/view/pylnomoshtnite-na-decata-za-chujbina-sys-srok-162176", "text": "Да се въведе определен срок за пълномощните, с които деца под 18 години могат да напускат страната и в тях да се вписва информация за училището или детската градина на малчугана. Това предложи зам.-председателят на ГЕРБ Цветан Цветанов по време на граждански диалог под надслов „Европа в нашия дом“ в Шумен. Ръководителят на предизборния щаб на партията обясни, че държавата полага усилия за задържането на децата в училище. В сегашната ситуация обаче трудно може да се проследи какво се случва с хлапето, след като напусне страната. Освен това имало много опити за незаконно извеждане на хлапета зад граница покрай семейни конфликти. Цветанов посочи, че когато едно дете излиза извън България с пълномощно, информацията за него постъпва в базата данни на Гранична полиция. В документа обаче не се упоменава в кое училище или детска градина е записано хлапето. „Ето защо според мен в пълномощните трябва да се съдържа именно тази информация. За целта трябва да бъде Получената информация ще се обработва и ще се изпраща към съответното училище и социалните служби“, предлага Цветанов. До това предложение се стигна, след като учител, участвал в дискусията, повдигна въпроса за трудната проследимост на децата, които излизат с родителите си в чужбина. Според сега действащото законодателство у нас родител може да извежда детето си зад граница и без разрешението на другия родител само с решение на съда. Според тълкувателно дело на ВКС този документ обаче трябва да е за определен срок, както и за конкретна държава – например страна от ЕС. Преди близо десетина години от Брюксел посъветваха България да обърне внимание на за извеждане на хлапета зад граница. Съветът тогава беше да се въведе срок на този документ, за да се избегнат случите, в които родител извежда отрочето си в чужбина със стара декларация, която е получил от половинката си, преди да се разделят например. Това предложение обаче не беше прието, тъй като тогава се чуха становища, че подобен срок означава да се плащат многократно и такси за нотариус при преиздаването на документа. Когато и майката, и бащата на хлапето са с него, не е необходимо издаване на пълномощно. По какъв начин ще се проследяват деца, които излизат в чужбина, какви да са сроковете на пълномощното и форматът му, ще се обсъжда на дискусии по темата в работни групи.", "date": "2019.04.10", "title": "Пълномощните на децата за чужбина със срок"}
{"url": "https://www.monitor.bg:443/bg/a/view/7246-sa-registriranite-v-bylgarija-elektromobili-i-hibridi-162175", "text": "От септември 2018 г. до януари 2019 г. ръстът на регистрираните електрически и хибридни превозни средства в страната е 34%. Това заяви заместник-министър Лъчезар Борисов по време на Годишните награди на ИКЕМ “Кубратов меч” за принос в развитието на електрическата мобилност през 2018 г., които се провеждат за осма поредна година. Заместник-министър Борисов обяви, че към днешна дата общият брой на регистрираните електрически и хибридни превозни средства в страната от всички категории е 7246 бр. От тях леки автомобили изцяло електрически са 741 бр., а хибридните – 5 753 бр., което е ръст от над 600% за последните 5 години. Икономическият зам.-министър връчи отличието в категория “Български продукт” на фирма “СИН КАРС Интернешънъл” за разработката и официалното представяне през 2018 г. на първия български електрически автомобил SIN S1. „Пожелавам успех на СИН КАРС ИНДЪСТРИ в реализацията на новия проект за мултифункционален и компактен градски електромобил “L City”, който очакваме в най-скоро време“, допълни Борисов. Той заяви, че посланието на тази награда е доказателство, че България може и българските производители могат. По думите на Борисов един от основните приоритети на Министерство на икономиката е свързан с Иновационната стратегия за интелигентна специализация, в която електрическата мобилност заема важно място в една от четирите приоритетни области за развитие икономиката на страната ни.", "date": "2019.04.10", "title": "7246 са регистрираните в България електромобили и хибриди"}
{"url": "https://www.monitor.bg:443/bg/a/view/finlandcite-iskat-direktna-linija-sofija-helzinki-162173", "text": "Финландия иска директни полети от София до Хелзинки. Това стана ясно по време на работна среща на заместник-министъра на икономиката Лилия Иванова с финландски предприемачи, съобщиха от ресорното министерство. Повече подробности не се посочват. В момента до скандинавската столица се стига в най-добрия случай с едно прекачване на най-ниска цена 470 лева за двупосочен билет. На срещата е коментирана рекламата на България като атрактивна инвестиционна дестинация пред финландските предприемачи. По думите на посланика на Финландия у нас Н.Пр. Пайви Блинникка България не е много позната бизнес дестинация, но с голям потенциал за двустранно сътрудничество. В тази връзка двете страни се договориха за организиране на съвместни бизнес форуми, инициативи и срещи, които да бъдат подкрепени институционално, за да може процесите на сътрудничество да са максимално перспективни и резултатни за бизнеса. Зам.-министър Лилия Иванова е подчертала, че България може да предложи широк спектър от услуги и дейности, така че финландците да се чувстват сигурни и подкрепени в една конкурентоспособна и стабилна бизнес среда. Тя изтъкна, че Министерството на икономиката работи усилено за създаване на благоприятни условия за инвестиции и подчерта, че пряк диалог с предприятията се осъществява чрез Изпълнителната агенция за насърчаване на малките и средните предприятия (ИАНМСП) и Българската агенция за инвестиции (БАИ). Икономическият зам.-министър е коментирала също въвеждането на дуалната форма на обучение с цел преодоляване на недостига на квалифицирани кадри за предприятията в България и намаляване на младежката безработица.", "date": "2019.04.10", "title": "Финландците искат директна линия София - Хелзинки"}
{"url": "https://www.monitor.bg:443/bg/a/view/10-000-poseshtavat-muzei-i-rabotilnici-v-ban-162177", "text": "10 000 ученици и учители да минат през Българската академия на науките в различни работилници, уъркшопи, семинари или музеите към Академията. Това предвижда нов проект на просветното министерство, чийто бюджет е планирано да бъде в рамките на 1 млн.лв., обясни зам.-министърът на образованието и наука Карина Ангелиева. Тя сподели, че той ще има три стълба. Първият е насочен към институтите, които могат да развиват продукти за учениците и учителя. Това ще да бъдат приложения в полза на педагозите като видео уроци и ръководства, като фокус са stem направленията, уточни Ангелиева. Другото направление ще е свързано с посещения в четирите големи музея в БАН – Националният природонаучен музей, Националния етнографски музей, Националният археологически музей и Националния антропологичен музей. То няма да е свързано само с разглеждането им, а ще бъдат разработени дигитални приложения. За учителите пък се предвиждат книжки, с помощта на които да работят. Учените също ще могат да влизат в часовете на учениците. Третият стълб е свързан с летните школи и тяхното разширяване с такива по астрономия, биология. От просветното министерство пък ще искат от БАН да направят информационна система с всички ресурси и ръководства от програмата, които да бъдат достъпни до всички. По време на дискусия, посветена на младите учени Ангелиева обясни, че публикуването на повече статии на от тях в световните бази данни и колаборацията ни с чуждестранни, е начинът страната ни да стане видима и да създава контакти. Тя посочи, че най-често ни търсят партньори със САЩ и Германия, като с тях имаме съответно 500 000 и 200 000 съвместни публикации.", "date": "2019.04.10", "title": "10 000 посещават музеи и работилници в БАН"}
{"url": "https://www.monitor.bg:443/bg/a/view/vypreki-obvinenijata-na-bsp-v-krajba-na-imeto-cik-registrira-koalicija-na-bylgarija-s-abv-162174", "text": "ЦИК регистрира \"Коалиция за България\"-името на обединението, с което АБВ и още шест партии ще се явят на евровота. Решението на комисията е взето въпреки негодуванието на БСП и призива й да не се стига до такова, тъй като червените участват от 20 години в избори с това име и обществото ги свързва именно с него. Както писа „Монитор“ от „Позитано“ 20 алармираха, че целта на бившите им съпартийци, които се отцепиха от БСП е да предизвикат заблуда в избирателите. От партията се заканиха да сезират всички компетентни институции, включително на международно ниво и да отнесат ако е необходимо въпроса дори до съда. Червените са категорични, че с „присвояването“ на името „Коалиция за България“ се нарушават редица закони, тъй като именно те държали правата върху марката. В тази връзка от БСП подкрепиха тезата си и с документи, които предоставиха на ЦИК. А соцлидерът Корнелия Нинова коментира скандала със създадената от Георги Първанов партия с думите: \"Когато си бил президент на държавата и си стоял на парадния вход, да се опитваш да се върнеш в политиката през задния, като крадеш името на собствената си партия, за да помогнеш на опонентите й, по-голямо унижение за Георги Първанов едва ли може да има.\". ЦИК обаче не се съобрази с протеста на БСП, която се яви на последния вот за НС с името „БСП за България“ като аргументира подлежащото на обжалване пред ВАС решение така: \"Наименованието на коалицията, представила заявление за регистрация, не повтаря наименованието или абревиатурата на партия, регистрирана по Закона за политическите партии, до датата на обнародване на указа на президента на Република България в „Държавен вестник“ за насрочване на изборите, включително по изрично посочения в кодекса начин на прибавяне на думи, букви, цифри или други знаци. При извършената проверка се установи, че наименованието на коалицията не повтаря наименованието на коалиция, регистрирана в ЦИК за участие в последните избори за народни представители през 2017 година, или наименованието на съществуваща парламентарна група в 44-то НС.“.", "date": "2019.04.10", "title": "Въпреки обвиненията на БСП в кражба на името: ЦИК регистрира „Коалиция на България“ с АБВ"}
{"url": "https://www.monitor.bg:443/bg/a/view/lego-dava-sposobnosti-i-uverenost-na-decata-161984", "text": "Подразделението за обучение на Lego Group, Education пусна нов конструктор за STEAM обучение, предназначен да предостави на децата способности и увереност в кодирането. Комплектът Spike Prime включва много Lego тухли, сензори и двигатели, програмируем мулти порт Hub и придружаващо приложение за кодиране, посредством блокове. Практическите проекти помагат за изграждане на увереност, което се потвърждава от нова анкета на Harris Insights & Analytics, като 93% от родителите са съгласни, че практическият подход към образованието помага на децата да запазят знанията. За жалост, само 40% от анкетираните учители казват, че учениците разполагат с достатъчно време за подобни задачи в училище. За това, Lego Education предоставя инструментариума „Увереност в обучението” (Confidence in Learning), включващ и семинари в училища по целия свят, за да помогне на учителите желаещи да включат повече практически занимания по наука, технология, инженерство, изкуства и математика (STEAM) в уроците.   Lego Education казва, че комплектът Spike Prime и уроците в приложението Spike, са предназначени да насърчат децата да експериментират с различни решения и да изпробват нови подходи, като им помагат да станат по-уверени ученици. Комплектът Spike Prime се предлага за предварителна поръчка за $ 329.95, като се очаква да бъде в търговската мрежа на компанията през август.  ", "date": "2019.04.10", "title": "Lego дава способности и увереност на децата "}
{"url": "https://www.monitor.bg:443/bg/a/view/tri-pobedi-za-nashite-v-bukuresht-shte-se-borjat-za-titlite-utre-162179", "text": "България си осигури поне три медала на европейското първенство по борба в румънската столица Букурещ, след като Биляна Дудова, Евелина Николова и Миглена Селишка стигнаха до финалите в категориите си. Това ще бъдат и първите три отличия за българските национали, след като свободната борба не излъчи свои представители на подиума. И трите ни представителки записаха по две победи в сутрешния сеанс, за да стигнат до полуфиналите в своите категории. Там Дудова започна силно мача с туркинята Елиф Ясълърмак в кат. до 59 кг. Българката направи захват на крака на съперничката си и я избута от тепиха за две точки, а през втората половина на схватката добави още една към актива си, която обаче беше отнета от реферите след повторение. Дудова все пак запази преднината си до самия край и се класира за финала, където нейна съперничка ще бъде рускинята Светлана Липатова. Николова спечели първата си точка малко преди края на първата част на схватката с румънката Андреа Ана при 55-килограмовите, след като я хвана в клинч и я събори на тепиха. Минута и 40 секунди преди финала на двубоя тя мина зад гърба на представителката на домакините и след ново събаряне получи още две точки за крайното 3:0. В битка за златото Николова ще срещне украинката Ирина Хусяк. Миглена Селишка беше категорична в категория до 50 килограма, побеждавайки с 11:4 Ксения Станкевич от Беларус. Трикратната европейска шампионка за девойки ще се бори за първото си злато при дамите срещу украинката Оксана Ливач. Финалите на нашите момичета са утре вечер.", "date": "2019.04.10", "title": "Три победи за нашите в Букурещ, ще се борят за титлите утре"}
{"url": "https://www.monitor.bg:443/bg/a/view/frognuz-pak-se-napushi-s-bulgartabak-sreshtu-peevski-162178", "text": "Прогнозата ни, че ако не е КТБ, ще е „Булгартабак“, се оказа съвсем  . Крайно време е сайтът на агент „Академик“ да въведе седмично разписание, за да има някакъв ред в двете теми, които дежурно върти, намесвайки името на депутата и издател на „Телеграф медиа“ Делян Пеевски. В сряда например при тегленето на чоп се падна опровергавания десетки пъти като абсурдна лъжа фейк за имагинерни негови връзки с „Булгартабак“ . Логиката сочи, че това ще е и темата в петък. В четвъртък за разнообразие от „Фрогнюз“ може да се превъзбудят върху темата за „невидимите“ кредити на Делян Пеевски. Този път, за да не звучи като всяка претоплена фалшива новина за „Булгартабак“, във фейка е намесена и митницата с твърдение, че „гърмяла“. Не, митницата не гърми. Това бедствие е в едно сензационно заглавие и в главите на жабоците, сътворили поредния фейк. Нивото на компетентност и осведоменост на журналистчетата е замряло през 2016 г., когато Пеевски продаде миноритарния си – забележете, дял от 5% в дружеството. От „Фрогнюз“ обаче не държат на фактите, а на волните съчинения, така че за пореден път си въртят интерпретации на тази тема. Не е ясно с какво са се напушили този път, за да постигнат целта си, но „Булгартабак“ и 30-те милиона гаранция, които им се мержелеят във фантазиите, са само едната страна на монетата. В издържан за фейковете си стил от „Фрогнюз“ твърдят, че „новината“ за гърмежите в митницата им била съобщена от източници от финансовото министерство. А това вече е виц. Всъщност, журналистите от въпросното издание не разчитат на никакви източници, защото никой не ги възприема на сериозно, а творят фантасмагориите си от бюрце. В тази връзка не е зле да направят дълбока ревизия на контактите си, за да проверят дали изобщо са им останали такива. В стремежа си да индексират името на Пеевски в Google търсачката с поредната фалшива информация за него, съчинителите са сътворили фарс за човек на Пеевски, назначен в агенция „Митници“, който нямал опит, ама през 20017 г. бил заведен на инструктаж в съседна държава от охраната на Пеевски. А дали не бъркат нещо? Инструктажите в съседна държава са привилегия на техния любим началник агент Академик, който при остра финансова необходимост навестява спонсора си Цветан Василев в Белград. Дали пък случайно „въпросният служител“ на банкера беглец не се е внедрил под прикритие в текстовете на фейкописците? Ето на това му се вика гьонсуратлък. Да описваш практиката на шефа си и да заменяш името му с нечие друго.", "date": "2019.04.10", "title": "„Фрогнюз“ пак се напуши с „Булгартабак“ срещу Пеевски"}
{"url": "https://www.monitor.bg:443/bg/a/view/ks-otmeni-visokija-danyk-za-vtoro-jilishte-v-kurort-162180", "text": "По-високите данъци за второ жилище в курортно селище са отменени от Конституционния съд, става ясно от решението му от 9 април. Вдигането на налога беше по предложение на НФСБ и депутатите го гласуваха в края на миналата година. Промените в Закона за местните данъци и такси гласяха, че собствениците на имоти, които не са основно жилище и се намират в едно от 140-те населени места, обявени за курортни, ще плащат двойно по-висок данък сгради. В списъка на курортите са не само морските градове, но балнео- и планински летовища, като Велинград, Берковица, Кюстендил, както и по-малки, като Стрелча, Павел баня, Банкя и др. Идеята на това законодателно решение беше, че подобни жилища се отдават на туристи, но не се обявяват и съответно в държавната хазна не влиза нито стотинка. С новата разпоредба подобни имоти се облагат със ставка между 5 и 7 промила, когато се намират в курорти с национално значение, и с между 4,5 и 5 промила в тези по-ниска категория. За сравнение повечето общини обявиха минимум на данъчната ставка от 2 промила. Президентът Румен Радев атакува разпоредбата в Конституционния съд и съдът се произнесе, че тя не отговаря на принципите на конституцията. „От изпратилите становища и правни мнения по делото В становищата на омбудсмана и на Висшия адвокатски съвет, както и на Професионалното обединение на държавните служители и на Съюза на юристите в България, и в правните мнения на проф. В. Мръчков, проф. Хр. Балабанова и доц. Е. Димитрова, със съответните аргументи се подкрепят и допълват доводите в искането на президента“, пише в мотивите на съда. Основният довод е, че данъкът за жилище е имуществен и не се отнася за доходите на собственика му. Тоест налогът зависи само от стойността на имота, а не от това как се използва. Конституционните съдии отбелязват също, че определянето на данъчните ставки са а това увеличение беше наложено от решение на Министерския съвет, което парламентът гласува. Пак изпълнителната власт утвърждава списъка на курортите в България, което значи, че в него могат да се включват и изключват населени места по някакви временни критерии. С решението си съдиите отхвърлят идеята на законодателя имотите в курорти да се използват за курортни цели, както и на финансовия министър, че така се стеснява секторът на сивата икономика. В крайна сметка след влизането в сила на решението на Конституционния съд общините ще трябва да възстановят надвнесените данъци на онези собственици, които вече са успели да платят данък сгради за тази година.", "date": "2019.04.10", "title": "КС отмени високия данък за второ жилище в курорт"}
{"url": "https://www.monitor.bg:443/bg/a/view/dvama-chujdenci-zaginaha-v-katastrofa-kraj-svilengrad-162166", "text": "Двама пътници са загинали при катастрофа на АМ „Марица“ около 22 часа във вторник. Инцидентът с лек автомобил “Рено” е станал след пътен възел „Ново село“ край Свиленград в платното за София. Колата била управлявана от 48-годишен турски гражданин, който се е движил с несъобразена скорост при мокра пътна настилка. Водачът загубил контрол и се ударил в мантинелата, след което колата се е обърнала в крайпътна нива. От удара на място е загинал возещият се в колата 41-годишен мъж от Турция. По-късно в свиленградската болница е починал и пътник на 39 години. Водачът също е откаран в болница, той е с фрактура на три ребра и опасност за живота. Образувано е досъдебно производство, допълват от МВР.    ", "date": "2019.04.10", "title": "Двама чужденци загинаха в катастрофа край Свиленград"}
{"url": "https://www.monitor.bg:443/bg/a/view/sydyt-v-ruse-ostavi-v-aresta-myja-zakluchil-jena-si-i-deteto-si-162165", "text": "Окръжният съд в Русе потвърди определената от районния съд мярка за неотклонение „задържане под стража“ спрямо 34-годишен мъж, държал насила в дома си жена си и детето си. В края на март той ги заключил в стая от къщата си, която е в централната част на Русе, като им давал само по малко храна и памперси за момченцето. Така те стоели повече от две денонощия, докато не бил подаден сигнал в Първо районно управление. Екипи на полицията незабавно отишли на адреса и освободили майката и двегодишното й момченце. Станало ясно, че жената живее на семейни начала с мъжа. 34-годишният е привлечен като обвиняем по досъдебно производство, образувано в края на март за противозаконно лишаване от свобода на жената, с която живее на семейни начала и на двегодишното им момченце. За деянието си мъжът може да получи от една до осем години лишаване от свобода. Противозаконното лишаване от свобода в условия на домашно насилие се явява тежко умишлено престъпление, за което в НК е предвидено наказание „лишаване от свобода“ от три до дванадесет години.", "date": "2019.04.10", "title": "Съдът в Русе остави в ареста мъжа, заключил жена си и детето си"}
{"url": "https://www.monitor.bg:443/bg/a/view/evropa-s-ranno-preduprejdenie-za-fejkove-po-izborite-162169", "text": "Система за ранно предупреждение за фалшиви новини по време на изборите е създала ЕК. За новата мярка съобщи в Брюксел българският еврокомисар и водач на листата на ГЕРБ за евровота Мария Габриел. Тя обясни, че се създава група между държавите членки, европейските институции и кибер агенцията ENISA, която да координира случаите на заплаха от фалшиви новини. Всяка държава членка ще има точка за контакт, а за България за това ще отговаря вицепремиерът Томислав Дончев. “За първи път правим подобно нещо. В реално време ще се следи заплахата от фейкове, както и източника им, за да може институциите да реагират бързо”, каза Габриел. Системата ще работи и за местните избори, които ще се провеждат в ЕС до 2020 година. Габриел е предложила също така в следващия бюджет по програма “Креативна Европа” да бъдат заложени 61 млн. евро за подпомагане на качествената журналистика. “Много е хубаво, че сега имаме тези механизми за обединяване на човешки и бюджетни ресурси за борба с дезинформацията”, заяви тя и допълни, че предстоящият евровот през май ще бъдат тест за свършената работа по отношение на фалшивите новини. Еврокомисарят коментира още, че България е на първо място по работещи жени в IT сектора. У нас в сферата на информационните технологии работели 30% жени, а като цяло в ЕС този процент бил 16. “В Европа липсват 350 хил. IT специалисти, като до 2020 година те ще бъдат 500 хил.”, обясни Габриел. Водачът на листата на ГЕРБ коментира и скандала с евтините апартаменти на властта, като не скри, че темата я притеснява, защото ни отдалечава от истинския дебат по време на предизборната кампания. “Искам да се чуе, че националния ни интерес не е в противоречие с европейския”, подчерта Габриел.", "date": "2019.04.10", "title": "Европа с ранно предупреждение за фейкове по изборите"}
{"url": "https://www.monitor.bg:443/bg/a/view/shumenka-osydi-obshtinata-za-7-bona-dokaza-kosopad-sled-schupen-krak-162164", "text": "Жителка на Шумен успя да извоюва в съда обезщетение от 7 хиляди лева заради падане в централната пешеходна зона, причинено от липсващо стъпало. От кметството били готови да платят 2500 лева, но в съда жената успяла да докаже куп допълнителни щети, сред които и обилен косопад. Инцидентът станал на 5 юни 2018 година в алеята между автомобилното и пешеходното платно на бул. \"Славянски\". Гражданката минала през малки стъпала, но се оказало, че едно от стъпалата липсва, тя изгубила равновесие, политнала и се строполила на земята. При спъването си счупила ходилото на десния крак. Пострадалата била обездвижена, според съдебните документи за 90 дни, в които имало и рехабилитиция. Завела дело срещу Община Шумен, в което изтъкнала, че в резултат на травмата не може да се грижи нито за себе си, нито за 9-годишното си дете. Приемала медикаменти, станала неспокойна, не можела да спи и се тревожела от това, че трябва да оказват помощ на нея и на детето й. Освен всичко друго в резултат на преживения стрес се бил върнал и стар проблем с усилен косопад.  С това ядовете, респективно щетите за пострадалата не приключили. Преди да стане белята със счупването била одобрена да започне нова работа, но заради счупения крак не успяла да започне. Община Шумен има възможност да оспори пакета от щети и да обжалва делото пред ВКС.", "date": "2019.04.10", "title": "Шуменка осъди общината за 7 бона, доказа косопад след счупен крак"}
{"url": "https://www.monitor.bg:443/bg/a/view/katarcite-na-psj-vadjat-400-mln-za-roma-162167", "text": "Собствениците на „Пари Сен Жермен“ от катарския фонд Qatar Sports Investments проявяват интерес към контролния пакет акции на италианския „Рома“, съобщи Кориере дело спорт. Според информацията катарците са готови да предложат 400 милиона евро за римския клуб. На този етап официални преговори не са стартирали, но се очаква в близките дни Qatar Sports Investments да влязат в контакт с настоящия собственик на „вълците“ Джеймс Палота. В същото време стана ясно, че ПСЖ и „Рома“ проявяват интерес към халфа на „Спартак“ (Москва) Фернандо. Според информация на „Глобоеспорте“ московчани са в очакване на конкретна оферта за 27-годишния бразилец. Фернандо има договор със „Спартак“ до лятото на 2021 година. Той бе привлечен в руския клуб през 2016 година срещу сумата от 13 милиона евро и помогна на тима да спечели веднъж титлата и веднъж Суперкупата на Русия. От началото на на сезона полузащитникът има 1 гол и 2 асистенции в 20 мача за клуба.", "date": "2019.04.10", "title": "Катарците на ПСЖ вадят € 400 млн. за „Рома“"}
{"url": "https://www.monitor.bg:443/bg/a/view/vlado-karamazov-uchi-10-dni-termini-za-scena-v-otkradnat-jivot-162168", "text": "Десетдневна подготовка, свързана с изучаването на медицински термини и то само за една сцена – това предшества влизането на Владо Карамазов в операционната зала в болница „Света Анастасия“ в последния излъчен епизод на „Откраднат живот“. Това призна самият актьор, който слага престилката на д-р Христо Карагьозов в успешната драма на Нова тв. След като настоящият седми сезон на поредицата стартира в негово отсъствие (героят му беше изпратен на специализация в Германия), Карамазов триумфално се завърна в праймтайма, като всеки четвъртък държи вниманието на заклетите телеманиаци в рамките на два часа – първо с „Откраднат живот“, а след това и с „Дяволското гърло“. Междувременно новият епизод на медицинската сага отново ще се върти около здравословното състояние на сина на д-р Карагьозов – Пепе. „Докато момчето е в реанимация, Христо и Дарина не могат да си намерят място от притеснение. Водена от необикновено предчувствие, д-р Кръстева настоява за повторен контролен скенер за Пепе“, анонсират от екипа на продукцията.", "date": "2019.04.10", "title": "Владо Карамазов учи 10 дни термини за сцена в „Откраднат живот“"}
{"url": "https://www.monitor.bg:443/bg/a/view/evroparlamentyt-i-syvetyt-na-es-ne-mogat-da-se-razberat-za-evroprokurora-162171", "text": "Планираните за днес преговори в Брюксел за назначаване на европейски главен прокурор са били отменени зарази блокирането на разговорите Европейски парламент - Съвет на ЕС, които на предишните кръгове не успяха да постигнат съгласие за общ кандидат. Целият процес може да бъде отложен за периода след изборите за Европейски парламент, съобщава румънският информационен сайт Зиаре. Европейският парламент запазва подкрепата си за бившата шефка на румънската антикорупционна прокуратура Лаура Кодруца Кьовеши, заяви днес пред румънската частна телевизия Диджи 24 румънският евродепутат Зигфрид Мурешан, говорител на Европейската народна партия. Съветът на ЕС подкрепя кандидатурата на френския прокурор Жан-Франсоа Бонер. Първият главен прокурор на Европейската прокуратура, която трябва да заработи през 2020 г., следва да бъде избран по общо съгласие между Европейския парламент и Съвета на ЕС. Мурешан каза, че подновяването на дискусиите ще има смисъл в момента, в който Съветът на ЕС е готов да се откаже от своята позиция. \"Нашата позиция, на Европейския парламент, е по-силна, тя е резултат от публично изслушване, докато Съветът нямаше толкова прозрачна процедура, колкото ЕП\", коментира Мурешан. Възможно е преговорите да бъдат продължени от следващия Европейски парламент, който ще се събере официално на 1 юли, тъй като тази седмица са последните заседания на сегашния състав на парламента, а следващата седмица е последната пленарна сесия, отбелязва Зиаре. Сайтът посочва, че Европейският парламент е упрекнал Съвета на ЕС, че \"се поддава на натиска на румънското правителство\". Правителството на Виорика Дънчила лобира и оказва натиск, който е сред причините за това Съветът на ЕС упорито да не приема кандидатурата на Кьовеши, отбелязва Зиаре. Евродепутатката от Зелените Джудит Сарджентини, която е известна като поддръжничка на Лаура Кьовеши, публикува днес в Туитър послание, в което посочва, че преговорите със Съвета на ЕС нямат смисъл, докато не се вземе предвид ролята на румънското правителство в дискредитирането на длъжността европейски прокурор.", "date": "2019.04.10", "title": "Европарламентът и съветът на ЕС не могат да се разберат за европрокурора"}
{"url": "https://www.monitor.bg:443/bg/a/view/deputatyt-ot-gerb-spas-gyrnevski-lozan-panov-syshto-da-podade-ostavka-162170", "text": "„Съдебната власт не е привилегирована в никое отношение. Лозан Панов също трябва да подаде оставка заради скандалните имоти“. Това заяви зам.-шефът на Комисията за борба с корупцията в НС и депутат от ГЕРБ Спас Гърневски във връзка със скандала с евтините жилища на властта. Заради скандала се стигна до министерски и депутатски оставки, но председателят на ВКС продължава да пасува, въпреки че се оказа, че съпругата му Елисавета Панова се е сдобила с огромен апартамент от проверяваната в момента компания „Артекс“ на рекордно ниска цена. А той самият е закупил в същата година като нея имот с морска панорама край Варна за абсурдно ниската цена от 26 000 лева. Срещу нея се е сдобил с двуетажна вила, представяна от Панов за бунгало и половината от близо половин декар двор. \"При магистратите стандартът трябва да е като при политиците. Ако някой е престъпил закона, трябва да си плати сметката. Това е правовата държава“, отсече в ефира на Нова ТВ депутатът. По думите му ситуацията с политиката у нас е доста особена малко повече от месец преди евровота. „В България тече опит за пълзящ преврат от тези, които от първия ден на това правителство и парламент започнаха война срещу него с опити за фалшиви новини, интриги и разделение в обществото. Всичко това е опит да бъде спрян европейският път на България. Планът \"Решетников\" в България се изпълнява и в момента сме в неговия апогей и с предизвикването на скандала \"Апартаментгейт\". Търсят се причини да бъде ударена една политическа сила, но това се върна като бумеранг към всички\", констатира Гърневски. И добави: \"30 години не сме имали такава борба с корупцията, каквато има в последната година след влизането в действие на новия антикорупционен закон. От 30 години за първи път виждам в дадена партия - ГЕРБ, един изключително висок стандарт, наложен от Борисов. Дисциплината е невероятна, подават се оставки при най-малко съмнение“. Междувременно от държавното обвинение обявиха, че Върховната касационна прокуратура е възложила на КПКОНПИ проверка на имотите на председателя на НФСБ Валери Симеонов. В рамките на инспекцията ще бъдат проверявани за евентуално извършване на престъпни дейности още двама народни представители от групата на патриотите в НС – Валентин Касабов и Христиан Митев. До разпореждането на ВКП се стига, след като в прокуратурата е получен сигнал, че телевизията на Симеонов - СКАТ ООД, е закупила апартамент и офис в Слънчев бряг на цени на данъчната оценка на имотите. Отделно през 2008 г. фирмата е придобила имот частна общинска собственост с площ 875 кв. м за сумата от 850 000 лева. По това време Касабов е бил шеф на комисията за общинска собственост към община Бургас, а Митев е бил юрисконсулт. За този имот се твърди в сигнала, че не се ползва по предназначение за нуждите на телевизията, а е построен жилищен блок. Предмет на проверката ще бъдат и твърдения в сигнала, че пак през 2008 г. СКАТ е закупило база за отдих „Пресока” в община Златоград, която в момента е хотел „Панорама“. Към хотела имало незаконни постройки, които е трябвало да бъдат съборени след решение на ВАС от 2013 г., но и към момента това не е станало. Междувременно пък бившият депутат от ГЕРБ Антон Тодоров пусна във фейсбук постинг, цитирайки ПИК, че соцдепутатът Иво Христов, който нашумя с думите си, че „80% от населението са дебилни“, се шири в къща от 300 кв. м в баровския квартал на София - Драгалевци, както и в апартамент и вила в Царево. \"Никой обаче не го пита нищо! Радват му се и го величаят! Срамота“, написа Тодоров, според когото няма нищо чудно в набавянето на милиони за двата имота в София, един край морето, още три коли и пари в банкови сметки, след като съпругата на депутата Николета Калчева Лингорова-Христова е стояла „на входа и на изхода на \"Кремиковци\".", "date": "2019.04.10", "title": "Депутат от ГЕРБ: Лозан Панов също да подаде оставка (ОБЗОР+ВИДЕО)"}
{"url": "https://www.monitor.bg:443/bg/a/view/pokazaha-za-pyrvi-pyt-cherna-dupka-video-i-snimka-162163", "text": "Учени за пръв път в историята представиха изображение на черна дупка - космическия обект Sagittarius Ax, разположен в центъра на нашата галактика, предадоха световните агенции. Черната дупка се намира на разстояние от 26 хиляди светлинни години от Земята. Данните бяха публикувани по време на пресконференция, която беше предавана от Националната научна фондация на САЩ. Изображението е било получено в рамките на проекта \"Event Horizon Telescope\" , който обединява радиотелескопи от цял свят, в това число и от САЩ, Мексико, Чили, Испания и Франция. Проектът бешe създаден за изследването на две свръхмасивни черни дупки Sagittarius Ax и Virgo A, отдалечена от Земята на разстояние от 53,5 милиона светлинни години. Предполага се, че Sagittarius Ax e с маса около 4 милиона пъти по-голяма от тази на Слънцето. Наблюденията са били извършени през април 2017 година, но за обработването на получените данни са били необходими две години.", "date": "2019.04.10", "title": "Показаха за първи път черна дупка (ВИДЕО И СНИМКА)"}
{"url": "https://www.monitor.bg:443/bg/a/view/evakuiraha-korabostroitelnica-za-jadreni-podvodnici-v-severna-anglija-zaradi-zaplaha-za-bomba-162162", "text": "Корабостроителница в Северна Англия, която строи британските атомните подводници, беше евакуирана днес след съобщение за бомбена заплаха, предаде Ройтерс. \"Като предпазна мярка \"Девъншър док комплекс\" беше затворен\", заяви говорителка на \"БАЕ системс\". На място имаше линейки, отбелязва Ройтерс. По-късно британският ядрен регулатор коментира, че евакуацията на корабостроителния завод за подводницине е свързана с ядрената сигурност. Според анонимен източник на местния в. \"Мейл\", издаван в Бароу-ин- Фърнес, персоналът е евакуиран след предупреждение за бомба на борда на атомна щурмова подводница клас \"Астют\". В Бароу-ин-Фърнес тече производството на четири подводници ново поколение, които ще заместят подводниците клас Vanguard, които са основните за британската защита. Подводниците клас Dreadnought ще бъдат 153 метра дълги, с водоизместимост от 17 200 това и имат ядрен реактор тип PWR3. Партньори в проекта за подводниците са BAE Systems, Rolls Royce и Babcock. Общият проект струва 31-милиарда паунда ($41 милиарда). Реакторът на подводниците \"Астют\" е вариант на този от много по-голямата подводница Trident, а турбината - от тези от клас Trafalgar.", "date": "2019.04.10", "title": "Евакуираха корабостроителница за ядрени подводници в Северна Англия заради заплаха за бомба "}
{"url": "https://www.monitor.bg:443/bg/a/view/obshtinari-na-lov-za-brichki-v-dupnica-162151", "text": "Общинари тръгват на „лов“ за изоставени автомобили по тротоари и зелените площи в Дупница. Обект на проверки ще бъдат коли, които не са регистрирани или са видимо в негодно за ползване състояние. Със задачата са ангажирани служители от \"Контролно звено\" към кметската администрация, които заедно с полицаи ще изготвят протокол за техническо състояние на автомобилите, а след което ще поставят предупредителен стикер за премахване от собственика му в срок до 14 дни. „След изтичането му, Община Дупница конфискува и репатрира автомобила, като придобитите средства от продажбата постъпват в бюджета на Община Дупница“, обяви говорителят на администрацията, Христо Апостолов. На установените собственици ще се налагат санкции съгласно Закона за управление на отпадъците в размер от 100 до 400 лв. и конфискация или заплащане на направените разходи по репатрирането. През изминалата година само за ден в Дупница бяха открити 11 изоставени автомобили, в които се бяха настанили бездомни кучета.", "date": "2019.04.10", "title": "Общинари на „лов“ за брички в Дупница"}
{"url": "https://www.monitor.bg:443/bg/a/view/grisho-trenira-s-nole-v-monte-karlo-mechtae-za-uimbyldyn-162156", "text": "Григор Димитров продължава подготовката си за първия „Мастърс” на клей за годината - в Монте Карло, който започва на 13 април. Най-добрият ни тенисист проведе тренировка със световния №1 и двукратен шампион в състезанието Новак Джокович. Вчера първата ни ракета имаше тренировка с носителя на 3 титли от “Големия шлем” и притежател на трофея за 2014 г. Стан Вавринка. Гришо сподели в интервю за испанското издание AS, че мечтае да спечели „Уимбълдън” тази година. Той похвали Федерер, Надал и Джокович, като каза, че тримата титани заслужават огромните си успехи. „Тези играчи имат добре обмислен график и не спират да работят върху физическата си кондиция. Заслужават всичко, което са постигнали. Не е лесно да го правиш в продължение на много години. Мисля, че хората не знаят през какъв възстановителен процес преминаваме. След мач отделям поне два часа за възстановяване, за да поддържам тялото си в добра форма. След добро хапване и ледена баня идва криотерапия. Освен това имаме и прес ангажименти след всеки мач”, сподели Димитров пред AS. Той добави, че за него би било мечта да играе на който и да е финал в турнир от „Големия шлем”, а попитан кой турнир иска най-много да спечели тази година, даде ясен и категоричен отговор: „Уимбълдън“.", "date": "2019.04.10", "title": "Гришо тренира с Ноле в Монте Карло, мечтае за титла от „Уимбълдън“"}
{"url": "https://www.monitor.bg:443/bg/a/view/400-pluvci-se-hvyrljat-za-20-000-lv-v-burgas-162152", "text": "Над 400 плувци ще участват в първото издание на международния турнир Гран при в Бургас. Те ще си разделят внушителния у нас награден фонд от 20 000 лева, а състезанието ще се проведе от петък до неделя на новия басейн в „Парк Арена ОЗК“. Състезателите с най-силни постижения по точковата таблица на ФИНА ще получат 3000 лв. Организаторите от федерацията по плуване и Община Бургас обявиха, че покритите нормативи ще важат за световното в Южна Корея и олимпийските игри в Токио 2020. Заявки са подали многократните държавни шампиони и участници на световни и европейски първенства Лъчезар Шумков, Габриела Георгиева, Диана Петкова и др. Много от водещите ни състезатели няма да могат да участват заради турнирите „Мултинейшън“, които са по същото време в Австрия и Швейцария. Звездата ни Антъни Иванов, както и Любомир Епитропов ще гонят нормативите по време на турнири в САЩ, където са студенти. Държавното отборно първенство за мъже и жени на 50-метров басейн, което ще се състои от 19 до 21 април в София, също ще бъде квалификация за световното и олимпийските игри.", "date": "2019.04.10", "title": "400 плувци се хвърлят за 20 000 лв. в Бургас"}
{"url": "https://www.monitor.bg:443/bg/a/view/tajani-evropa-e-razdelena-po-vyprosa-s-libija-162161", "text": "Франция и Италия са разделени по въпроса с Либия въпреки официалната позиция на Европейския съюз, заяви днес председателят на Европейския съюз Антонио Таяни, цитиран от Ройтерс. Италианецът Таяни призова страните членки на ЕС да бъдат единни по отношение на кризата в Либия, където съперничещи си фракции се сражават за контрола върху столицата Триполи. \"Имаме нужда от повече единство, трябва да говорим само с един глас като европейци, но, за съжаление, европейците са разделени по този въпрос\", каза Таяни пред журналисти, подчертавайки, че Франция и Италия имат различни интереси в Либия. Франция, която притежава петролни активи в Източна Либия, предоставя през последните години военна помощ на маршал Халифа Хафтар, твърдят либийски и френски служители, отбелязва Ройтерс. Италия, бивша колониална сила в Либия и важен играч в петролния сектор на Либия, подкрепя международно признатото Правителство на националното съгласие на премиера Файез Сарадж. Лидерката на европейската дипломация Федерика Могерини заяви в понеделник, че ЕС е единен в призива си за спиране на огъня и завръщане към дипломацията.", "date": "2019.04.10", "title": "Таяни: Европа е разделена по въпроса с Либия"}
{"url": "https://www.monitor.bg:443/bg/a/view/rotvajleri-nahapaha-jestoko-dve-deca-162155", "text": "Три деца на 7, 9 и 12 години и възрастен мъж, с когото се разхождали в покрайнините на софийското село Железница са нападнати и нахапани от две кучета порода „ротвайлер“, оставени без надзор. Това съобщиха от пресцентъра на МВР. Пострадали са децата, откарани са в „Пирогов“. Дядо им не е в болницата, уточниха от спешното лечебно заведение. Всички те са нахапани по ръцете и в горните части на телцата, казаха още от там. 9-годишното момче е с най-много наранявания, то е оперирано и остава в \"Пирогов\". Другото е с по-леки наранявания, раните за обработени, но също е хоспитализирано за наблюдение. Третото е с обработени рани и пуснато за лечение вкъщи, като ще се явява на контролни прегледи. На място са изпратени полицейски екипи, които са локализирали кучетата. Предприети са действия за установяване на собственика или собствениците им. Очаква се служители от Столично общинско предприятие „Екоравновесие“ да приберат животните. Работата по образуваното досъдебно производство продължава.", "date": "2019.04.10", "title": "Ротвайлери нахапаха жестоко три деца (ОБНОВЕНА)"}
{"url": "https://www.monitor.bg:443/bg/a/view/slash-potvyrdi-s-guns-n-roses-shte-rabotim-po-nov-album-162150", "text": "Пред чилийското радио Futuro китаристът на легендарните Guns 'N Roses – Слаш, потвърди, че освен ново „малко“ турне, което планират през октомври, бандата е замислила да влезе в студио за нови зависи веднага след края на обиколката. Работата по новия албум, за който пак той заговори преди няколко месеца, се бави, заради ангажиментите на музикантите, които имат и странични проекти. В момента Слаш, например, е на световно турне с Майлс Кенеди и The Conspirators, с които представят нова тава. След това ще тръгне с Guns на турне, и едва тогава, ще могат всички да седнат спокойно и да творят в студио. „След Южна Африка, където сме в момента, отиваме в Европа, след което се връщаме в Щатите и Канада, и така до август. След това се захващам с Guns 'N Roses“, обясни пред чилийското радио китаристът. „Толкова се говори за този нов запис на групата, а ние още нищо не сме направили. Затова ще трябва да се фокусираме върху него. Затова и The Conspirators ще трябва да поизчакат малко, въпреки че и за проекта си с тях съм готов с няколко идеи“, разкри виртуозът на шестте струни. Вече е известна и една от датите на това „малко“ турне през есента. Guns потвърдиха, че ще свирят на фестивала Louder Than Life в Луисвил, Кентъки на 28 септември. Преди няколко месеца пред японски журналист Слаш разказа, че заедно с Аксел, Дъф и Ричард са водили разговори за нов албум и дори имат материал вече. „Но с Guns 'N Roses нещата никога не вървят по каналния ред – има план и нещо трябва да се случи по него. Просто при нас това не работи“, заяви тогава китаристът. Ако излезе нов албум, той ще е първият на титулярния състав на бандата след Use Your Illusion от 1991 г.", "date": "2019.04.10", "title": "Слаш потвърди:  С Guns 'N Roses ще работим по нов албум"}
{"url": "https://www.monitor.bg:443/bg/a/view/pavel-i-venci-venc-njama-kak-da-pechelish-ot-izkustvo-ako-ne-si-v-chas-s-pravata-si-162154", "text": "Обичаното хип-хоп дуо Павел и Венци Венц станаха поредните звезди, прекрачили прага на класната стая в полза на „В час по интелектуална собственост“. Заедно с обичайните за кампанията лица – Станислава Армутлиева и Велизар Соколов-Заки, изпълнителите на „Без религия“ се срещнаха с възпитаниците на Националната гимназия за древни езици и култури „Св. Константин Кирил Философ“, където бяха посрещнати с бурни аплодисменти от препълнилите залата младежи. Това го осъзнах с течение на годините, развивайки се емоционално между кориците на книгите, работейки много в рекламна агенция, където мислех, че ще остана до края на живота си.“, заяви младият татко Венци Венц пред присъстващите ученици. Павел също се включи с признанието, че преди да влезе в каталога на „Вирджиния рекърдс“ е предлагал бийтовете си на много родни изпълнители, но безуспешно. „Ако наистина обичате това, което правите, и вярвате, че сте добри, не се отказвайте. Рано или късно изкуството ви ще пробие. Ако имате късмет, творбата ви ще стигне до милиони хора и тогава няма как да получите кеш, ако не сте в час с правата си.“, категоричен бе той. Чрез кратка и забавна презентация ученици от 8 до 12 клас разбраха какво е авторското и сродните му права и как живеят те в дигитална среда. Саня, която бе модератор на срещата, се обърна към присъстващите и като към ползватели на защитено съдържание. „Всички вие ежедневно слушате музика, и тя е изключително важна част от живота ни. А дали ще възприемете по същия начин една филмова сцена, ако в нея няма музика? Независимо дали плащате абонамента си за Spotify, или за Netflix, вие давате възможност на творците да живеят от това, което създават.“, обясни тя. Заки пък акцентира върху свободата, която дава авторското право. „От нас зависи дали искаме да разгласим своя творчески продукт и дали искаме да го използваме, за да популяризирме себе си, или да генерираме приход.“, обясни той. Кампанията „В час по интелектуална собственост“ продължава на 17 април, когато в столичния техникум по фотография ще гостува шампионът по бийтбокс, автор и изпълнител Искрен Тончев-Искрата. На 23 април в училището по приложни изкуства ще влезе фронтментът на една от най-обичаните рок банди у нас - Дидо от D2. Във втория си етап образователния проект на БАМП ще обхване и музикалните училища в страната.", "date": "2019.04.10", "title": "Павел и Венци Венц: Няма как да печелиш от изкуство, ако не си в час с правата си"}
{"url": "https://www.monitor.bg:443/bg/a/view/direktoryt-na-septemvri-ot-bijach-stana-jertva-162158", "text": "Спортният директор на „Септември“ Кристиян Добрев разказа своята версия за инцидента, при който той и съотборниците му пребиха младежи по време на футболен мач от аматьорската лига. Добрев разказа, че въпреки че на кадрите се вижда как пребиват юношите, всъщност той и приятелите му са жертва на агресия. Директорът на „Септември“ се опита да се изкара жертва и заяви, че е бил провокиран от младоците, преди да ги пребие и да прати момче в болница със счупен на 2 места нос. \"От кадрите не става ясно каква е причината за мелето, сподели Добрев, който застана пред микрофона на „Нова телевизия“ заедно с адвоката си. - Имаше удар при спряла игра и стана някаква разправия. Отидох да разтърва двамата, оттам бях нападнат в гръб и ми бяха нанесени удари. Съжалявам, че има инцидент със счупен нос. Имаше агресия от тяхна страна как ще пребият 40-годишни чичаци. Не мога да кажа, че са деца, доста добре сложени са. Едното момче е около 1.90 см. Не сме гамени и хулигани. Неприятно е за родителите, че се стигна дотам. Такива инциденти се случват многократно по тези лиги. По принцип съм спокоен човек, но агресията бе от тяхна страна и то по време на целия мач”, обясни Кристиян Добрев.", "date": "2019.04.10", "title": "Директорът на „Септември“ от бияч стана жертва"}
{"url": "https://www.monitor.bg:443/bg/a/view/obviniha-kmeta-na-chuprene-v-dlyjnostno-prestyplenie-162159", "text": "Спецпрокуратурата обвини кмета на община Чупрене Ваньо Костин в длъжностно и в документно престъпление за продажбата на общински земи на фирми на родственици, в това число на негово недекларирано дружество – всички те попадащи в територията на бъдещ ски комплекс „Миджур“, съобщиха от държавното обвинение. За този комплекс вече има одобрен от Върховния административен съд проект на общината и се търси инвеститор. Кметът на Чупрене бе задържан на 9 април 2019 г. при операция на спецпрокуратурата, КПКОНПИ и Жандармерията. Бяха претърсени кабинети в общинската сграда и множество адреси в Чупрене, с. Долни лом и Белоградчик. Иззети са 20 договора за продажби, повечето от които извършени без законна тръжна процедура. Иззети са памети на компютърни конфигурации и други доказателства. Разпитани са 20 свидетели, част от които пред съдия. Костин е задържан за 72 часа. На 11 април прокуратурата ще внесе в съда искане за налагане на мярка за неотклонение „Задържане под стража“ на Костин.", "date": "2019.04.10", "title": "Обвиниха кмета на Чупрене в длъжностно престъпление "}
{"url": "https://www.monitor.bg:443/bg/a/view/na-lauta-si-pojelaha-botev-pd-za-finala-162160", "text": "Капитанът на „Локомотив“ (Пловдив) Димитър Илиев изрази надеждата си „смърфовете“ да се изправят на финала за Купата на България срещу своя градски съперник - „Ботев“. Черно-белите“ се изправят в 1/2-финален сблъсък със „Септември“. „Те отстъпват като класа както на „Ботев“, така и на ЦСКА, но това не означава, че мачът ще е лек - напротив. Трябва да дадем максимума, за да стигнем финала. Няма да е толкова лесно, но сме длъжни да се възползваме от шанса, който ни се открива. Лично аз си пожелавам пловдивски финал“, сподели Илиев пред sportal.bg. Той допълни, че пътят на „Локомотив“ до Европа ще е доста дълъг и труден. „Факт е, че ни се отваря възможност. Ако успеем, това ще е награда за усилията на всички в клуба. Евентуално класиране би било огромен успех. Що се отнася до евентуално участие, времето ще покаже дали сме готови. За съжаление обаче, като цяло, българските представители, изключвайки „Лудогорец“, се докараха до положение да се мъчат срещу отбори, които преди десетина години биеха с двуцифрен резултат от двата мача“, коментира капитанът на „смърфовете“, който се надява скоро да получи повиквателна от националния селекционер Петър Хубчев.", "date": "2019.04.10", "title": "На „Лаута“ си пожелаха „Ботев“ (Пд) за финала"}
{"url": "https://www.monitor.bg:443/bg/a/view/joana-bukovska-davidova-na-turne-v-skandinavija-162143", "text": "Йоана Буковска-Давидова се готви за турне в Скандинавия с първия си моноспектакъл „Променяне“, създаден по автобиографичната книга на норвежката актриса Лив Улман „Промяна“. Гастролът ще се състои в седмицата около Деня на народните будители – 1 ноември, и ще премине през Осло в Норвегия, Стокхолм в Швеция и Копенхаген и Орхус в Дания. Поканата е дошла още преди премиерата на представлението от името на българка, която от години живее в Скандинавия и организира гостувания на наши трупи и артисти там, разкри за „Монитор“ Йоана. Дамата импресарио е решила, че това заглавие ще е изключително интригуващо не само за българската общност, но и и няма по-подходящо от него за отбелязване на 80-годишния юбилей на Улман и 100-годишнината от рождението на шведския режисьор Ингмар Бергман, дългогодишен неин житейски и творчески партньор. Текстът на моноспектакъла вече е преведен на английски и ще се играе в Швеция, Норвегия и Дания на български с английски субтитри. С това турне Йоана Буковска-Давидова ще сподели със сънародниците на Улман и Бергман своето преклонение пред значимостта на двамата големи творци в контекста на световното изкуство. „Когато четох книгата на Лив, аз припознах моите мисли толкова точно, мъдро и проникновено назовани, че си казах: ако някога трябва да разкажа за себе си, ще използвам нейните думи, защото никога не бих могла да изразя така лаконично, всеобхватно и достъпно какво ти коства да си актьор. Ще бъде изключително преживяване за мен, ако някой ден се запозная с музата на Ингмар Бергман“, каза Йоана в интервю за „Монитор“ преди премиерата на своя проект. Сега тя сподели, че едва ли Улман ще успее да посети някое от „скандинавските“ представления, тъй като но Буковска продължава да работи по въпроса за евентуалното й гостуване в България, както и да търси субсидиране за бъдещото свое турне на Север. „Променяне“ е част от програмата на „Пловдив – Европейска столица на културата 2019“ и е един от първите спектакли на Стария континент, предлагащ „добавена реалност“ на сцената, намирайки пресечна точка между най-новите технологии, киното, интерактивното сценично решение и традиционното въздействие на актьорската игра. Представлението е поканено да открие на 1 юни фестивала на моноспектаклите София Моно 2019”, който се провежда ежегодно на открито в парка на Военната академия. В момента Йоана Буковска-Давидова репетира с режисьора Бойко Илиев главната роля в „Котка върху горещ ламаринен покрив“ от Тенеси Уилямс. Постановката ще отбележи 70-годишнината на Драматичен театър „Невена Коканова“ - Ямбол, а премиерата ще бъде там на 21 април.  ", "date": "2019.04.10", "title": "Йоана Буковска-Давидова на турне в Скандинавия"}
{"url": "https://www.monitor.bg:443/bg/a/view/germansko-selo-stava-geografskija-centyr-na-es-162144", "text": "Докато часовниците отмерват последните минути до Брекзита, малкото германско село Гадхайм се готви да заеме централно място, защото ще стане новият географски център на ЕС след напускането на Великобритания, предаде Ройтерс. Сегашният географски център, във Вестернгрунд, е на 55 км от Гадхайм, но табела извън малкото село вече обявява гордо \"Бъдещ център на ЕС\". Пилон на невзрачна ивица земеделска земя се готви да развее знамето на ЕС. Сбогуването с титлата, спечелена след присъединяването на Хърватия през 2013 г., ще бъде тъжен ден за Вестернгрунд. Точното място на географския център е отбелязано с паметна плоча, карта и европейско знаме, като много табели насочват към него. Географският център на ЕС се преместваше леко в различни периоди, но остава в границите на Германия от разширението на ЕС през 2004 г., когато страните членки станаха 25, отбелязва Ройтерс. Гадхайм е прекалено малко село, за да има собствен кмет и е под юрисдикцията на Юрген Гьотс, кмет на съседното селище Файтшьоххайм. Той се надява, че след превръщането си в център на ЕС село Гадхайм ще стане забележимо на картата. \"Разбира се, че разчитаме в региона и конкретно в Гадхайм да дойдат повече туристи\", заяви той пред Ройтерс. Местни жители също са доволни и един от тях дори призовава Гьотс да направи Тереза Мей почетна гражданка на Гадхайм. \"Това очевидно е малко трудно. Разбира се, Гадхайм има повод да празнува, но мисля, че това няма да е добър ден за Европа като цяло\", казва кметът.", "date": "2019.04.10", "title": "Германско село става географския център на ЕС "}
{"url": "https://www.monitor.bg:443/bg/a/view/vrychvat-svetovnata-kupa-na-joana-ilieva-na-gala-v-lozana-162140", "text": "Българката Йоана Илиева ще получи Световната купа на сабя за девойки до 20 г. на специална церемония по време на конгреса на Международната федерация по фехтовка в Лозана на 1 декември. 17-годишната възпитаничка на Академия „Етрополски“ и треньора Ивайло Воденов спечели за пръв път в историята на българския спорт трофея в тази възраст, след като се окичи с бронз на световното първенство за кадети и младежи в Полша в края на миналата седмица. В крайното класиране за СК Илиева завърши с 24 т. пред миналогодишната носителка на купата и световна шампионка Алина Михайлова от Русия. „Много съм щастлива, че стигнах до този трофей. В Полша бях готова да играя финал, но и на бронза съм доволна. От 4 години съм близо до медал от световно, но все ми се изплъзваше и сега успях“, сподели Йоана. Тя бе част и от женския ни отбор на сабя, завършил седми в света с победа над силния тим на Русия, останал зад нашите. От 1 април тя вече води битка за олимпийска квота за Токио 2020, като ще спори с 600 съпернички за място в топ 16 на световната ранглиста. След 2 седмици Илиева ще участва на Гран при в Сеул, после й предстои турнир в Москва, а в края на май ще гони европейската титла до 23 г. на шампионата в Пловдив. Лятото Йоана също няма да има ваканция, тъй като й предстоят европейско за мъже и жени в Германия и световно през юли. „Въпреки че още може да печели медали и титли при девойките, смятаме вече да участва само при жените“, призна националният треньор Ивайло Воденов.", "date": "2019.04.10", "title": "Връчват Световната купа на Йоана Илиева на гала в Лозана"}
{"url": "https://www.monitor.bg:443/bg/a/view/bylgarija-s-tri-polufinalistki-na-evropejskoto-po-borba-162142", "text": "България вече има три полуфиналистки на европейското първенство по борба в Букурещ (Румъния). Шампионката от 2018-а Биляна Дудова, която се бори в по-горната за нея категория до 59 кг, не даде точки на съперничките си до момента. На старта тя преодоля беларускинята Катерина Янушкевич с 8:0, а на четвъртфиналите и Рамона Галамбош (Унгария) с 4:0. За място на финала световната вицешампионка ще излезе срещу туркинята Елиф Ясълърмак, европейска шампионка от 2018-а в същата категория. Полуфиналните двубои започват от 17.15 часа. Трикратната европейска шампионка за девойки Миглена Селишка също започна убедително в категория до 50 кг. На старта тя тушира Стефания Причепуто (Румъния), а след това победи и Табата Груневалд (Франция) - 4:1. В полуфиналите националката ще излезе срещу Ксения Станкевич (Беларус), трета от европейското до 23 г. При 55-килограмовите Евелина Николова срази с технически туш 18:10 полякинята Алисия Чизович, а на четвърфиналите тушира Мариана Драгутан (Молдова). За място на финала Николова ще спори с румънката Андреа Ана, трета на световното до 23 г. В категория до 68 кг София Георгиева загуби на четвъртфиналите от Ирина Нетреба (Азербайджан) с 2:3, но има шанс да продължи на репешажите, ако съперничката й победи украинката Алла Черкасова по-късно. В тежка категория до 76 кг Мария Оряшкова, петкратна световна шампионка по самбо, приключи участието си. На старта тя загуби от Камиле Гаукайте (Литва) с 3:4, която в следващия кръг също загуби. Утре стартират и останалите ни представителки при жените, сред тях титлата си ще брани Тайбе Юсеин. А в петък участието си започват мъжете в класическия стил.", "date": "2019.04.10", "title": "България с три полуфиналистки на европейското по борба"}
{"url": "https://www.monitor.bg:443/bg/a/view/predstavjat-za-pryv-pyt-chereshovija-top-ot-aprilskoto-vystanie-v-dobrich-162145", "text": "Военноисторическата възстановка „Българският Великден 1876” ще върне жители и гости на Добрич към героични моменти от Априлското въстание, с участници на реконструктори от цялата страна и от чужбина. Домакините от РК „46-ти пехотен Добрички полк” ще представят за пръв път на възстановката в Добрич изработеното от тях пълно копие на черешовия топ, което ще бъде използвано при пресъздаването на бойните действия. Навръх християнския празник Цветница, над 100 участници от клубове на Национално дружество „Традиция“ в цялата страна и реконструктори от чужбина ще представят Априлската епопея с автентични оръжия от епохата, облекла, униформи и снаряжение, изработени в пълно съответствие с оригиналите. Провеждането на военноисторическата възстановка стана възможно благодарение на  подкрепата, оказана от родолюбивото добруджанско семейство Диана и Владимир Боневи от с. Белгун. Община Добрич също подпомага провеждането на възстановката със средства от Програмата за развитие на туризма. Организатор на възстановката е РК „46-ти хехотен Добрички полк”.  В пресъздаването на драматичните събития от Априлската епопея ще се включат възстановчици от клубовете на Национално дружество „Традиция” във Велики Преслав, Добрич, Панагюрище, Плевен, Силистра, Троян-Априлци-Севлиево, Шумен, Ямбол, военноисторическите клубове „Възраждане” – Търговище, „Жива история” – Шумен, Миноносец  Дръзки – Варна. За пръв път в България възстановка на Априлското въстание ще е с международно участие. Потвърдено е присъствието на реконструктори от Обществената организация „Живая история” от украинския град Виница. Във възстановката ще се включат германка и танзаниец. Ще бъдат представени ключови епизоди от Априлската епопея – обявяването на въстанието в Панагюрище, освещаването на знамето и потеглянето на Хвърковатата чета, отбраната на революционната столица, клането в Батак и защитата на Перущица. Машината на времето ще се задвижи в АЕМО „Старият Добрич”, на 21 април, Цветница от 11 ч.  ", "date": "2019.04.10", "title": "Показват за пръв път черешовия топ от Априлското въстание в Добрич"}
{"url": "https://www.monitor.bg:443/bg/a/view/blizo-500-kustendilci-platiha-po-1-stotinka-taksa-kuche-162148", "text": "Близо 500 кюстендилци платиха такса куче, която единствено в областния град е в размер на 1 стотинка, съобщиха от отдел „Местни приходи“. Мераклиите, които декларират домашните си любимци и заплащат данък за тях, се увеличиха в пъти през последната една година. Необичайна такса „куче“ беше въведена през 2017 г. след решение на местния парламент в града. До тогава собствениците на домашни кучета заплащаха по 10 лв. годишно. Целта на местната власт е за повече контрол върху домашните любимци, като по този начин ще има яснота и колко точно са кучетата в общината. „Смятаме, че това е временна мярка. Най-вероятно в един момент таксата ще бъде увеличена, а след като вече си декларирал, че имаш куче щеш-не щеш ще плащаш“, коментираха кюстендилци. Според други пък и останалите градове в страната трябват да последват примера на Кюстендил. „Вярно, че само документа, който ти издават не струва 1 ст., но пък е улеснение за нас собствениците на кучета. Какво по-хубаво от това те да са регистрирани и да има яснота какъв е точният им брой“, твърди 56- годишната Татяна Иванова, която е горд собственик на 2 домашни кучета.", "date": "2019.04.10", "title": " Близо 500 кюстендилци платиха по 1 стотинка такса куче  "}
{"url": "https://www.monitor.bg:443/bg/a/view/bob-dilyn-otvarja-destilerija-za-uiski-162141", "text": "За да отбележи 50-тата годишнина от излизането на албума си Nashville Skyline, легендата Боб Дилън трансформира 160-годишна църква на „Елм Стрийт“ в Нашвил в дестилерия за уиски. Нобеловият лауреат е кръстил сградата Heaven’s Door Distillery and Center for the Arts, което означава, че е намерил и второ приложение на мястото, като ще го посвети и на изкуство. Освен дестилерия, в старинната сграда ще се помещава още ресторант, уиски библиотека и зала с 360 места. Там ще бъдат изложени картините на самия Боб Дилън, както и скулптурите му от метал. Все още се работи по ремонта на помещенията, а голямото откриване е планирано за есента на 2020-та. Междувременно, на всички, които не им се чака да видят Боб Дилън зад бара, могат да проверят графикът на турнето му в Европа. Наскоро той потвърди участие на фестивала British Summer Time, като ще излезе на сцената в лондонския Хайд Парк на 12 юли за специален проект с колегата си Нийл Йънг.", "date": "2019.04.10", "title": "Боб Дилън отваря дестилерия за уиски"}
{"url": "https://www.monitor.bg:443/bg/a/view/natalija-kobilkina-napravi-pogacha-na-sina-si-162139", "text": "Най-известната сексоложка у нас Наталия Кобилкина направи погача на сина си Филип. Това обяви самата д-р Ко в социалните мрежи, като обясни, че за щастливото събитие е събрала някои от най-добрите си приятелки. Като майка ще му дам моята подкрепа и любов. Казвам му, че Вселената е прекрасна, хората са добри и навсякъде има чудеса. Но знам, че думи нямат голямо значение. Ние като родители учим деца с личен пример и нищо не е по-силно от това. Затова много отговорно се отнасяс към товп което правя, а не към това, което казвам“, откровена е Кобилкина. Тя даде живот на първородния си син Филип в края на месец февруари, като оттогава периодично снабдява последователите си онлайн с информация как расте бебето. Съвсем наскоро младата майка призна, че малкият има огромен апетит, като й се налага да го кърми по 7 пъти на ден. „Гледам го и се чудя как в 5 кг дете всеки ден влиза 1 литър кърма!“, каза тогава тя.", "date": "2019.04.10", "title": "Наталия Кобилкина направи погача на сина си"}
{"url": "https://www.monitor.bg:443/bg/a/view/botev-pd-dava-400-bileta-na-cska-162149", "text": "Агитката на ЦСКА ще получи 400 билета за първия двубой от полуфиналите на Купата на България срещу „Ботев“ (Пд). Срещата на базата в пловдивския квартал „Коматево“ е идната сряда. „Червените“ ултраси ще бъдат настанени в малкия сектор за гости, като се очаква всички талони да бъдат разграбени. От фенклуб Сектор „Г“ обмислят да не пускат в свободна продажба пропуските, а да бъдат разпределени единствено между организираните фенове. Бройката пък ще бъде върната на феновете на „Ботев“, когато гостуват за реванша на стадион „Българска армия“. В същото време от ЦСКА пуснаха в продажба билетите за домакинството на „Берое“. Мачът е в събота от 20 ч. на стадион „Българска армия“ и е много важен за „червените“, които водят битка за титлата в Първа лига. За Сектор „А“ цената е 20 лева, за „В“ е 15, а за „Г“ - 10 лева. ВИП пропуските пък са на цена от 150 лева. Играчите на Любослав Пенев излизат за задължителна победа, тъй като при успех поне за 24 часа тимът ще бъде с равни точки с „Лудогорец“. Освен това, победа срещу „Берое“ ще вдигне настроението в лагера на ЦСКА преди вечното дерби с „Левски“, което е на 20 април на Националния стадион „Васил Левски“. Очаква се в близките дни от клуба да обявят и още информация около плановете за строеж на нов стадион. В момента се водят разговори със Столична община, за да бъдат разрешени всички законови и нормативни пречки за новия дом на „армейците“.", "date": "2019.04.10", "title": "“Ботев“ (Пд) дава 400 билета на ЦСКА"}
{"url": "https://www.monitor.bg:443/bg/a/view/kamila-kabelo-stava-pepeljashka-162146", "text": "Американската певица с кубински корени Камила Кабело ще дебютира като актриса. Звездата, която се прочу като част от групата Fifth Harmony, ще влезе в ролята на Пепеляшка за нов игрален римейк на приказката. Лентата ще бъде продуцирана от Джеймс Кордън и дружеството \"Фулуел 73\", а с участието си в нея Кабело ще се превърне в първата кубинка, пробвала стъклената обувка на Пепеляшка. Освен пред камерата, изпълнителката на Havana ще се заеме и с музиката към филма. За режисурата и сценария на новото заглавие пък ще се погрижи авторката на „Перфектният ритъм“ Кей Канън. Пепеляшка е сред най-често срещаните приказни героини в съвременното кино. Най-популярни към момента са версиите на „Дисни“ - анимационната лента, датираща още от 1950 г., и игралната, режисирана от Кенет Брана, която се появи на бял свят преди около четири години.", "date": "2019.04.10", "title": "Камила Кабело става Пепеляшка"}
{"url": "https://www.monitor.bg:443/bg/a/view/tyrsjat-oshte-kokain-kraj-shabla-162138", "text": "Хеликоптери и водолази ще се включат в издирването на още кокаин край Шабла, стана ясно от изявлението на главния секретар на МВР главен комисар Ивайло Иванов на пресконференция в Каварна. Той припомни, че южно от нос Шабла служители на Гранична полиция са заловили контрабанда от 169 килограма наркотик в шест сака, привързани с въжета към спасителни жилетки под водата. Всеки сак е с тегло 30 кг, а пакетите били с различни цветове и сгънати по специфичен начин. От морето са извадени още няколко спасителни жилетки, но без сакове, за издирването на които се организира акция, ако времето позволи. Според Ивайло Иванов откритият кокаин е с висока чистота - над 90 на сто. Субстанцията е опасна и не може директно да се използва, предупреди той. Според цените на едро на пазара, стойността на заловения кокаин е 13 600 000 лева, посочи директорът на Главна дирекция \"Борба с организираната престъпност\" главен комисар Ивайло Спиридонов. 1 кг се търгува на едро за 80 хиляди лв., а на дребно стойността би стигнала над 70 млн. лева.", "date": "2019.04.10", "title": "Хеликоптери и водолази търсят още кокаин край Шабла "}
{"url": "https://www.monitor.bg:443/bg/a/view/speshno-tyrsjat-kryv-za-varneneca-kojto-zaplashi-sys-snajper-bojko-162128", "text": "Спешно се търси кръв за варненеца Теодор Николов, който пострада при битов пожар в собствения си дом. Видеооператорът е познат от масовите протести във Варна и твърдението му, че единствен притежава кадри от самозапалването и гибелта на Пламен Горанов. Наскоро името на Николов нашумя с ареста му заради клипче, публикувано в социалните мрежи. Там Теодор е със снайпер и заплашва с убийство министър-председателя на България. По-късно се оказа, че оръжието е бутафорно, но това му донесе обвинение от прокуратурата зa престъпление по член 144, ал. 3, във връзка с ал. 2 и по член 325, ал. 2, предл. 2 от Наказателния кодекс. „Всеки, който желае да помогне, може да дари кръв в Районния център по трансфузионна хематология в двора на Окръжна болница. Кръвната група няма значение, важно е да се посочи, че дарената кръв е за Теодор Чавдаров Николов, който е настанен с множество изгаряния в Клиниката по термични травми на Военноморска болница- Варна“, пишат приятелите му, които са подели кампания в негова помощ във фейсбук. От ОД на МВР съобщиха официално, че тази сутрин от апартамент на ул. „Ген. Попов“ 21 във Варна, екип на „Спешна помощ“ е транспортирал до болницата 47-годишен мъж с обгаряния по лицето и ръцете. Малко по-късно е получен сигнал, че в апартамент на третия етаж на същия адрес има изтичане на газ от бутилка с панел, използван за отопление, уточниха от пресцентъра на ОД на МВР - Варна. При проверката на място е обезопасена газовата бутилка и е установено, че преди пристигането на екипа на ПБЗН-Варна, в стаята е имало горене. При пожара са обгорели дървена ламперия и ПВЦ-догамата на един прозорец. Специлистите смятат, че най-вероятно пострадалият мъж сам е изгасил с подръчни средства възникналия пожар.  ", "date": "2019.04.10", "title": "Спешно търсят кръв за варненеца, който заплаши със снайпер премиера "}
{"url": "https://www.monitor.bg:443/bg/a/view/prokuraturata-v-dobrich-razsledva-kontrabandata-na-kokain-kraj-shabla-162129", "text": "Окръжната прокуратура в Добрич ръководи досъдебно производство за контрабанда на кокаин в особено големи размери, представляваща особено тежък случай, съобщиха от Апелативна прокуратура – Варна. Престъплението е по член 242, ал. 4, във връзка с ал. 2 от Наказателния кодекс, защото кокаинът е пренесен през границата на страната без надлежно разрешение за наркотични вещества. Предметът на контрабандата е в особено големи размери и случаят е особено тежък. Предвиденото наказание за това престъпление е лишаване от свобода от 15 до 20 години и глоба от 200 000 до 300 000 лева. Стойността на заловения кокаин край Шабла на едро е 16,7 млн. лева, на дребно стига до 23 млн. лв., а при разпространение в разреден вид 1:3 – над 70 млн. лв. Миналата вечер при извършване на действия от служители на Гранична полиция са открити  6 сака със специфично сгънати пакети. Веществото в тях е реагирало на кокаин на полевия тест за наркотици. Количеството на кокаина е 169 кг. Разследването се води в тясно сътрудничество с органите на Регионалната дирекция на Граничната полиция в Бургас и ОД на МВР в Добрич под ръководството на Окръжната прокуратура в Добрич.", "date": "2019.04.10", "title": "Прокуратурата разследва контрабандата на кокаин край Шабла "}
{"url": "https://www.monitor.bg:443/bg/a/view/narushenijata-v-seksualnite-funkcii-mogat-da-bydat-prichineni-ot-prostatit-162130", "text": "Простатитът е възпаление на простатата, което засяга около 25% от мъжете. Всяка година броят им нараства като по-засегнати са младите мъже. Д-р Димитър Блажев, уролог в медицински център Он клиник – България, откровено споделя за мъжките урологични проблеми:  - Причината за болестта в повечето случаи е патогенни микроорганизми. Заболяването, в допълнение със скрити инфекции, може да предизвика: нарушаване на циркулацията на кръвта в органите на малкия таз, хипотермия, стрес, заседнал начин на живот, настинки, влошаване на имунитета, липсата на редовен сексуален живот, хормонален дисбаланс, пренебрегване средства за сексуален контакт. Простатитът влияе сериозно върху половата функция на мъжа. При страдащите от простатит се наблюдава отслабено полово влечение, преждевременна еякулация, влошаване на качеството и продължителността на ерекцията, както и други нарушения на потентността. Посочените симптоми са повод за детайлна консултация със специалист-уролог на ОН КЛИНИК. - Най-често се наблюдава болка в слабините, болезнено уриниране, отслабване на струята по време на уриниране, усещане за непълно изпразване на пикочния мехур, понякога повишена температура и слабост, болезнена еякулация, кръв в спермата. Често заболяването е тайно и се открива след лабораторни тестове. - С напредване на възрастта простатната жлеза увеличава размера си. При повечето мъже над 60 години се наблюдава доброкачествена простатна хиперплазия. При това състояние простатната жлеза е увеличена и води до потискане на уретрата. Появяват се оплаквания като: затруднено уриниране, слаба струя, прекъсване на струята, нощно уриниране и др. Освен това доброкачествената простатна хиперплазия, както и някои от методите й на лечение водят до неблагоприятни сексуални странични ефекти. Мъжете, диагностицирани с ДПХ може да забележат, че сексуалният им живот е променен. - Дългосрочна липса на лечение води до тежки последствия: промени в тъканта на простатата със загуба на функция на възпаление в околните органи, прекъсване на потока от урина, образуване на камъни в жлеза и гнойни, сексуална дисфункция и невъзможността за оплождане. Хроничният простатит може да доведе до склероза на простатата и проблеми при уриниране. Сериозно се влошава качеството на живот на мъжа. Освен това – влошена работоспособност, раздразнителност, неврози, депресия. Да се диагностицира простатитът е трудно, тъй като симптомите обикновено са сходни с тези на други заболявания. Затова при първите съмнения е важно да посетите квалифициран уролог, който еднозначно да установи проблема. Възпалението на простатата се нуждае от комплексна терапия, която се развива индивидуално, тъй като причините за заболяването са много различни. В зависимост от вида простатит, степента на развитие, цялостното здравословно състояние на пациента, лечението може да включва различни комбинации от методи, включително курса на шоково-вълновата терапия – импулсна терапия от най-висок клас за лечение и профилактика. Това е метод на въздествие , който нормализи функциите на организма, ускорява оздравителния процес, чрез стимулация на кожата, тъканите, тонизира мускулната и нервните окончания. Чрез редовно прилагане успешно се постига регенерация на кръвоснабдяването на половия член. За повече информация посетете ", "date": "2019.04.10", "title": "Нарушенията в сексуалните функции могат да бъдат причинени от простатит"}
{"url": "https://www.monitor.bg:443/bg/a/view/ot-1-do-10-bona-doplashtane-za-kraden-tok-162131", "text": "От 1 до 10 бона доплащане за краден ток предвиждат новите правила за измерване на електроенергия, които след по-малко от месец се очаква да влязат в сила. Това съобщи председателят на КЕВР Иван Иванов по време на тематична дискусия в София. Той добави, че цената на крадения ток е колкото на технологичния, която е по-висока от тази за изправните абонати. „Кражбата на ток трябва да бъде пречупвана през призмата на националната сигурност, защото енергетиката е стожер на националната сигурност“, заяви енергийният министър Теменужка Петкова по време на дискусията. По думите й, кражбите на ток засягат пряко енергийните дружества, всички потребители на електрическа енергия, тъй като кражбите водят до понижаване качеството на услугата, като често вредите, които се нанасят, и разходите за отстраняването им, превишат размера на самата кражба. За миналата година са установени над 10 000 кражби на ток. За „Електроразпределение-Юг“ (ЕВН) са били 2751, за „ЕРП-Север“ („Енергопро“) - 2156 и от ЧЕЗ установените кражби на електроенергия са били 6645. са най-честите случаи, в които се констатира кражба на електрическа енергия“, каза още председателят на КЕВР Иван Иванов. „Срокът, който КЕВР дава за възстановяването на сумата за ползването на ток в първия случай е 90 дни, а във втория - 180 дни. Самото натоварване за изчисляване на ползваната енергия при промяна на схемата на свързване е 8 часа, докато при неправомерно присъединяване - 24 часа“, обясни Иванов. „Около 34 000 -35 000 мегаватчаса електроенергия се краде всяка година“, каза директорът \"Експлоатация и поддържане\" в „ЧЕЗ Разпределение-България“ Виктор Станчев. „В 88% от случаите кражбите са свързани с битови потребители. Самото количество електрическа енергия, която е била от битовите (54%) и стопански (46 на сто)“, добави той. \"Имаме трайно запазване на нивата на подаваните сигнали и констатираните нарушения\", заяви още Станчев. По думите му по-притеснително е високото ниво на рецидивите - 21% от хванатите крадци са с повече от едно нарушение. Според Николай Николов от „ЕРП Север“ краденият ток и по-новите правила остава по-евтин. Той обясни, че електромерите се манипулират по много начини. „Например нощната тарифа с евтин ток продължава по 16 часа. Многократно са е увеличават софтуерните манипулации. За това трябва да се помисли по този проблем в новите правила за измерване“, призова той. Гочо Чемширов от „Електроразпределение-Юг“ (ЕВН) предлага краденият ток трябва да бъде заплащан по тарифата за недостиг и да бъде около 200 лв. за мегаватчас. И от трите ерепета заявиха, че не искат да печелят от завишени цени на таксуване на крадения ток, а да се озаптят крадците. Александър Йорданов член на КЕВР опроверга твърденията, че краденият ток ще бъде изчисляван на по-ниска цена, отколкото плащат изрядните абонати. По думите му през признатите разходи за технологичен разход регулаторът компенсира една съществена част от загубите на ерепетата. Според експерта дружествата трябва да се погрижат служителите им да не злоупотребяват с паролите за защита на софтуера за управление на електромерите.", "date": "2019.04.10", "title": "От 1 до 10 бона доплащане за краден ток"}
{"url": "https://www.monitor.bg:443/bg/a/view/dobrovolci-shte-shpionirat-dali-ne-hranim-jivotnite-v-zooparka-162136", "text": "Доброволци ще следят дали посетителите на столичния зоопарк не хранят животните, въпреки забранителните табели и ще ги възпират, обясни за „Монитор“ директорът на зоологическата градина Добромир Бориславов. Те ще правят забележка на посетителите, които дават на животните солети, бонбони и други лакомства. Причината за това е, че прекаляването с храната може да доведе до ред заболявания, най-сериозното от които е захарният диабет. Освен това може да се стигне и до подуване на стомаха, запушване на стомашночревния тракт, газове и повръщане. „Храната, която ние даваме на животните е проверена и тествана. Същевременно ние не знаем тази, която се внася от хората дали не е третирана с вредни за тях пестициди или не е с изтекъл срок на годност“, обясни Бориславов. Освен това всеки един обитател на зоопарка имал специален хранителен режим, които е различен през летния и зимния сезон. Менюто им пък е разнообразно. Мечките например, получавали „При животните не трябва да има преяждане, защото те са затворени в клетка, не са в природата. Това означава, че не могат да изминат по 10-20 км. на ден, както в природата, следователно и няма как да изразходват поетото количество храна. Те трябва да ядат по-малко от обикновено, за да не надебелеят“, анализира директорът на столичния зоопарк. Освен до редица здравословни проблеми неправомерното хранене водело и до още един проблем. Виждайки, че хората ги награждават с лакомства, Доброволците, които ще дебнат посетителите да не ги глезят, ще бъдат облечени със специални тениски и баджове, на които ще пише „доброволец в зоологическата градина“. Те ще подпомагат персонала през уикендите от 10:30 до 17г., когато зоопаркът е най-посещаван. \"Шпионите\" ще ходят за няколко часа на ден в зависимост от това кога имат възможност. След съгласуване с доброволците от столичния зоопарк ще изготвят график. Вече има хора, които са изявили желание да помогнат. Единственото условие е желаещите да са над 18 години. Кандидатите могат да се свържат със столичния зоопарк на имейл: sofzooed@zoosofia.eu.", "date": "2019.04.10", "title": "Доброволци ще шпионират за солети в зоопарка (ОБНОВЕНА)"}
{"url": "https://www.monitor.bg:443/bg/a/view/ruse-pravi-instalacija-za-anaerobno-razgrajdane-na-otpadyci-162135", "text": "В Русе ще бъде изградена инсталация за анаеробно третиране на разделно събрани биоразградими отпадъци, съобщиха от общината. В Министерството на околната среда и водите днес кметът Пламен Стоилов и екоминистърът Нено Димов са подписали административния договор за безвъзмездна финансова помощ по проекта. С реализацията му количеството на депонираните отпадъци ще намалее с до 52 процента до 2023 г. Като краен продукт ще се получава биогаз, от който чрез комбиниран способ ще се произвеждат електроенергия и топлоенергия, както и компост, годен за стопански нужди. Предстои да бъде доставено оборудване за разделно събиране на биоразградимите отпадъци като контейнери и съдове за разделно събиране и мобилно оборудване както за всички общини в Регионалното сдружение за управление на отпадъците – Русе /РСУО – Русе/, така и за работа на самата инсталация. Русе е водеща община в РСУО в партньорство с Иваново, Сливо поле, Тутракан и Ветово. Стойността на проекта „Проектиране и изграждане на анаеробна инсталация за разделно събрани биоразградими отпадъци на територията на РСУО Русе“ е 34 841 674,21 лв. с ДДС, от които 25 995 954,18 лв. с ДДС са безвъзмездна финансова помощ, предоставена от Европейския фонд за регионално развитие на Европейския съюз и национални средства. Останалите 8 845 720,03 лв. са собствен принос, процентно разпределен между всички общини - членове на РСУО – Русе.", "date": "2019.04.10", "title": "Русе прави инсталация за анаеробно разграждане на отпадъци"}
{"url": "https://www.monitor.bg:443/bg/a/view/daniyl-dej-kim-kani-na-blagotvoritelna-projekcija-na-helboj-162133", "text": "Звездата от „Хавай 5-0“ Даниъл Дей Ким организира специална благотворителна прожекция на най-новото заглавие във филмографията си „Хелбой“. Актьорът, който се присъедини към звезди от ранга на Дейвид Харбър, Мила Йовович и Иън Макшейн за снимките на заглавието в България, ще събере любителите на седмото изкуство в роден Хавай на 14 април. Билетите за събитието се котират за по 100 долара, а всеки, който иска да седи в непосредствена близост до звездата, ще трябва да се бръкне с по $50 отгоре. Всички средства, събрани в рамката на прожекцията, ще отидат за организацията Aloha Cancer Project, чиято дейност е свързана с научни проучвания, свързани с тежката диагноза рак. Междувременно само преди ден в Ню Йорк се състоя световната премиера на „Хелбой“. Специално за дебюта на най-голямата продукция, реализирана засега на роден терен, към Голямата ябълка отпътува изпълнителният директор на „Ню Бояна“ Ярив Лернер. На червения килим той бе в компанията на баща си – Ави Лернер, който е собственик на Nu Image и „Ню Бояна“, както и на Дейвид Харбър, който слага червените протези на Хелбой във филма. обясни по време на събитието авторът на рисуваните страници за адовото изчадие Майк Миньола. Той е категоричен, че е повече от доволен от хорър посоката, по която поема новият режисьор Нийл Маршал, а по думите му, Дейвид Харбър е повече от перфектен за ролята. „Бяхме вкъщи със съпругата ми и гледахме „Странни неща“, където той играе. Тогава тя ми каза: Той ще е страхотен Хелбой. В момента, в който си го представих по този начин, знаех, че е права“, обясни той от червения килим в Ню Йорк. Въпреки това обаче Миньола е категоричен, че не е участвал в кастинга за лентата, а по ирония на съдбата само две седмици след разговора със съпругата си е получил обаждане от продуцентите с предложение именно Харбър да скочи в кожата на създанието. Новият „Хелбой“ ще бележи и българските кина тази седмица, като широкото разпространение на заглавието стартира още в петък.", "date": "2019.04.10", "title": "Даниъл Дей Ким кани на благотворителна прожекция на „Хелбой“"}
{"url": "https://www.monitor.bg:443/bg/a/view/levski-priema-ludogorec-na-nacionalnija-stadion-162132", "text": "Изненадващо ръководството на \"Левски\" обяви, че домакинството срещу \"Лудогорец\" от третия кръг на шампионския плейоф е преместено от стадион \"Георги Аспарухов\" на стадион \"Васил Левски\". Както е известно, двата тима излизат един срещу друг тази неделя от 19:00 часа. Малко по-късно от БФС потвърдиха промяната, като съобщиха, че клубът от Разград е дал своето съглавие. Решението е доста изненадващо от страна на 26-кратните шампиони на България, които напълниха трибуните на \"Герена\" срещу тима на Стойчо Стоев точно преди месец. В мача на 10 март 17 000 фенове на столичани подкрепяха играчите на Георги Дерменджиев, които при победа щяха да се доближат на две точки от първото място. Шампионите обаче изиграха най-силния си мач през последната една година и напълно заслужено си тръгнаха с трите точки след 2:0. Поради многобройните запитвания от привърженици относно причината за смяната на стадион „Георги Аспарухов“ с Националния стадион „Васил Левски“ за домакинството на \"Лудогорец\", \"сините\" все пак излязоха с обяснение, че промяната се налага заради възстановяване на тревното покритие на официалния терен на \"Герена\".  ", "date": "2019.04.10", "title": "\"Левски\" приема \"Лудогорец\" на националния стадион"}
{"url": "https://www.monitor.bg:443/bg/a/view/nsi-objavjava-konkurs-za-logo-na-prebrojavane-2021-162134", "text": "Националният статистически институт обявява конкурс за лого на Преброяване 2021, съобщиха от пресцентъра на НСИ.  Крайният срок е 10 май, 12.00 часа, а условията на конкурса са обявени на сайта на НСИ: http://www.nsi.bg/bg/node/17121/  В надпреварата могат да участват само ученици и студенти от средните и висшите училища по изкуствата, както и от учебни заведения, в които съществуват специалности, свързани с графичния дизайн и визуалната комуникация. Националният статистически институт е воден от разбирането, че младите таланти на България трябва да растат като отговорни граждани, че с идеите си те могат да увличат след себе си собствените си връстници, се посочва в съобщението.  \"Участвайте! Създайте запазения знак на най-изчерпателното статистическо изследване, което се провежда веднъж на 10 години!\", призовават от НСИ.", "date": "2019.04.10", "title": "НСИ обявява конкурс за лого на Преброяване 2021 "}
{"url": "https://www.monitor.bg:443/bg/a/view/kokosharnik-tormozi-godini-nared-jiveeshtite-v-centyra-na-varna-162123", "text": "Кокошарник в центъра на Варна мъчи живеещите в района вече години наред, но оплакванията им остават „глас в пустиня“. Имотът, в който се отглежат птиците, се намира на ул. „Княз Александър Батенберг” в Гръцката махала. Освен кокошки, неговият собственик отглежда вече и гларуси, на които е подрязал крилете, за да не могат да отлетят, информира Радио Варна. През последните дни социалните мрежи гръмнаха с новината, че птиците се отглеждат за месо. Оказа се, че не е точно така – птиците не са за ядене, но проблемът не е малък, защото освен миризмата от пернатите, наоколо вони и от двора, пълен с вехтории. Повечето от съседите коментират, че са правили подписки през годините, оплаквали са се, но нищо не са постигнали. За необичайната гледка в центъра на морската ни столица са сигнализирали и пред различни местни медии и институции, но резулатът е видимо непроменен. Според Наредбата за обществения ред на Община Варна, отглеждането на селскостопански животни и птици в морската столица е забранено и се санкционира с глобата от 50 до 500 лв. Забраната се отнася и за обитателите на къщи в града. От общината все още не са взели отношение по случая. Варннци припомнят друг случай преди години, когато семейство от Варна използва форума на сайта на РЗИ, за да се оплаче от курника на съседа и петлите му. Потърпевшите се обърнали към здравните власти с молба за помощ и информация как да се справят с проблема. В жалбата си посочвали, че семейството живее в къща в кв. „Изгрев”, където до оградата им техен съсед изградил курник. Въпреки неколкократните молби да го премести, комшията отказвал и дори изхвърлял екскрементите на кокошките в друг съседен незаселен имот, който също бил до оградата на жалващото се семейство.„Освен това, има два петела, които ни будят в 3, 4, 5 и 6 часа. Моля, помогнете ни!”, пишеха в сигнала хората. „В крайните варненски квартали имаше засечени случаи на отглеждане на селскостопански животни и птици, което е забранено и се санкционира от общинската Наредба за обществения ред. Става въпрос най-вече за патки и кокошки за собствена консумация, а преди време във „Владиславово\", имаше и случаи на отглеждане на коне и прасета“, припомнят още варненци.", "date": "2019.04.10", "title": "Кокошарник тормози години наред живеещите в центъра на Варна "}
{"url": "https://www.monitor.bg:443/bg/a/view/sportni-nadejdi-zastavat-pred-temida-za-opit-za-ubijstvo-162121", "text": "Двама възпитаници на спортното училище „Пиер де Кубертен“ в Ямбол застават на подсъдимата скамейка по обвинение за опит за грабеж, придружен с опит за убийство на таксиметров шофьор. 18-годишният Симеон Димитров и 14-годишният му приятел Костадин Стоянов бяха заловени на бензиностанция по автомагистрала „Тракия“ около полунощ на 11 декември 2017 г., недалеко от мястото, където задигнали 52 лв. и направили опит да застрелят в гръб 31-годишния Апостол Вълков от таксиметровата компания „Акцент“. Момчетата потърсили съдействие от преподавателя си по бокс в училището Ангел Димов под претекст, че Симеон е ранен и се нуждае от спешна медицинска помощ. Минути по-късно учителят позвънил на телефон 112 и униформените закопчали с белезници обявените за издирване за кървавата драма край село Дражево ученици. От прокуратурата напомнят, че Симеон е произвел няколко изстрела с газов пистолет под таксиджията, а Костадин го гръмнал в гръб с преработена в бойна пневматична пушка, при което е пострадал белият дроб на жертвата. 12-токласникът по онова време Симеон Димитров е бил златен медалист от международния боксов турнир „Мемориал Емил Жечев“, включили го и в националната юношеска гарнитура. По думите на заместник-директора на гимназията Дичо Тодоров младият атлет не пиел, не пушел, имал почти отличен успех. Никога преди това не е създавал проблеми. При обиска в дрехите на Костадин криминалистите открили самолетен билет за Англия, той трябвало да лети този уикенд при майка си, която работела в Лондон. Двете момчета обитавали общежитието на спортната гимназия. Към 18.00 часа на 11 декември напуснали сградата като казали на дежурния възпитател, че отиват „на кафе“. Как са се озовали край село Дражево, защо са решили да викат такси и как им е хрумнало да стрелят по 31-годишния Апостол Вълков от таксиметровата компания „Акцент“ тепърва ще се изяснява в съдебната зала. Междувременно, след като бяха пуснати от ареста с по-леки мерки за неотклонение Симеон успя да завърши 12-и клас, но така и не се е дипломирал, а по-малкият Костадин се прехвърлил да учи в професионалната гимназия по земеделие „Христо Ботев“, уточни директорът на спортното Ангел Чалъков. И двамата спрели да тренират. Разпоредителното заседание е насрочено за 11 април в ямболския окръжен съд, очаква се защитниците да поискат делото да се гледа по съкратената процедура.", "date": "2019.04.10", "title": "Спортни надежди застават пред Темида за опит за убийство"}
{"url": "https://www.monitor.bg:443/bg/a/view/lubitel-fotograf-pomaga-na-dete-da-se-lekuva-162120", "text": "40 цветни фотоса, на които е запечатал мигове от природата в парк „Митрополит Методи Кусев“, е подредил в първата си самостоятелна изложба майсторът на обектива инж. Емил Енчев, който от няколко години работи в радио Стара Загора. Експозицията е подредена във фоайето на радиото. Кадрите са избрани измежду над 2000, заснети от автора през последните година и половина, като работата над тях е продължила близо 5 месеца. С нея авторът иска да помогне на 7-годишната Калина Яворова за лечението й. Момиченцето е родено с костно-мускулна аномалия на дясна подбедрица и стъпало. Вече са й направени две операции през 2013 и 2018 година, планирани са още няколко като целта е да бъде удължено крачето. За да продължи лечението на детето са необходими средства, непосилни за семейството й. Идеята хрумнала на Емил, след като разбрал, че възпитаници на детска градина „Райна княгиня“, където е записана Калина, са организирали благотворителен концерт, за да набавят нужните към онзи момент близо 20 000 лв. за лечението на приятелката си. Емил Енчев е фотограф  на превърналия се вече в традиция Джаз форум в Града на липите. Негови снимки са участвали в изложбите „Поздрав от Стара Загора“ и „Аз обичам Стара Загора“. Лауреат е на фотоконкурса  „Цветовете на Православието - България“, по негова идея бе подготвена и изложбата от репортажни снимки „Очите на радиото“.", "date": "2019.04.10", "title": "Любител-фотограф помага на дете да се лекува"}
{"url": "https://www.monitor.bg:443/bg/a/view/s-koncert-sybirat-pari-za-nov-rojal-na-uchilishte-162126", "text": "Възпитаниците на националното училище по музика и сценични изкуства „Христина Морфова“  в Стара Загора се нуждаят от нов роял, тъй като използваният от близо 4 десетилетия инструмент с марката „Estonia“ е вече в безкрайно лошо състояние и не подлежи на ремонт. Това съобщи директорът на училището Розета Величкова. Тя припомня, че в училището сега се обучават 350 деца, но бюджетът не им позволява разход в размерите на над  20 000 лв., колкото струва изцяло нов класен инструмент. От няколко месеца по инициатива на учениците от НУМСИ е установен контакт с живеещата и работеща в Швейцария старозагорска пианистка Михаела Стефанова, която е получила първоначалните си музикални умения в същото училище. Тя се е ангажирала с организирането на благотворителна кампания за събиране на нужните средства и вече е в преговори с производителя на роялите с марката Petrof. След първия концерт, състоял се в Швейцария, вече е организиран още един, този път в Града на липите, който ще се състои на 12 април. Участие в него ще вземат швейцарката Роберта Баньоло и италианецът Давиде Галаси, уточниха от Обществен дарителски фонд –Стара Загора. Заедно с гостуващите изпълнители на подиума ще излязат и малките таланти от НУМСИ, сред тях е и спечелилият пълна стипендия от 100 000 паунда за престижния музикален колеж „ Уитгифт“ кларнетист Мариан Божадиров. Хлапакът до такава степен е впечатлил преди две години журито, че е било взето единодушно решение той да стане ученик на Андрю Маринът, първи кларинетист при лондонския симфоничен оркестър при кралската академия.", "date": "2019.04.10", "title": "С концерт събират пари за нов роял на училище"}
{"url": "https://www.monitor.bg:443/bg/a/view/plamnalijat-kraj-stara-zagora-lokomotiv-bil-renoviran-prez-2005-a-162122", "text": "Локомотивът, теглещ вагоните на бързия влак  от Бургас за София, който пламна към 19.00 часа на 9 април по време на движение край жп гара Свобода, Старозагорско е преминал през цялостен ремонт в Кончар през 2005 г. и на практика е нов. Това съобщи д-р инж. Бойчо Скробански, ръководител на специализираното звено за разследване на произшествия и инциденти в железопътния транспорт. Инж. Скробански не се ангажира с конкретика относно причините за инцидента, тъй като предстоял цялостен оглед на изтеглената в депо Пловдив машина, която е с марката на заводите „Шкода“ и е от серията 46,00. Според машиниста Стоян Петров влак 8602  се е движел по график, на  2 км след гара Свобода нещо задимяло в един от агрегатите на машинното отделение, наложило се разкачане на вагоните и изтеглянето на локомотива на около 150 м. Подаден е бил сигнал, на място е пристигнала пожарна, която е извършила гасенето. Изпратен от Стара Загора локомотив е изтеглил вагоните до гара Свобода, там 67-те пътници са били претоварени на автобуси до гара Чирпан. Същата процедура е била приложена и за останалите пътници от други 3 бързи и пътнически влакосъстави от Варна за Пловдив, от София за  Стара Загора и от Пловдив за Стара Загора. Движението по линията е било възстановено късно след полунощ на 10 април. По думите на инж. Скробански това е третата по-голяма авария за БДЖ „Пътнически превози“ от началото на т.г.", "date": "2019.04.10", "title": "Пламналият край  Стара Загора локомотив бил  реновиран през 2005-а"}
{"url": "https://www.monitor.bg:443/bg/a/view/s-bel-kon-na-stefanovski-pusnaha-zavesata-na-festa-danail-chirpanski-162125", "text": "С импровизирано изпълнение на култовата песен „Бел кон“ по музиката на македонския композитор Влатко Стефановски на шест езика завърши второто издание на международния театрален фестивал „Данаил Чирпански“, който се проведе в Града на липите от 5 до 9 април с подкрепата на Министерството на културата, община Стара Загора, драматичен театър „Гео Милев“, колегите им от държавния куклен театър  и дузина спомоществователи. Сред припяващите на „хористите“ от трупата на факултета за драматични изкуства  към университета „Св. Св. Кирил и Методий“ в Скопие беше и Руми Жекова, майката на загиналия трагично през 2016 актьор, която не скри сълзите си. Над 100 млади, току-що защитили дипломните си актьори от България, Македония, Великобритания, Русия, Израел и Полша се включиха в превръщащия се вече в традиция фестивал. Голямата награда тази година отиде при абсолвентите от НАТФИЗ „Кръстьо Сарафов“ за пиесата на Ханох Левин „Хора с куфари“ в прочит на режисьорите Мартин Каров и Веселин Петров. Заради последен изпит в София лауреатите отсъстваха в залата за церемонията по награждаването, но от журито в състав Джон Фридман (САЩ), Тиери Аркур (Франция) и и Явор Гърдев (България) обещаха лично да проследят пътя на статуетката към носителите й. Общо пет приза бяха подготвили организаторите, с плакети си тръгнаха трупите от Скопие, Лодз, московския ГИТИС и ТЕЛ Авив. Награда получи и специалният гост от Великобритания Алехандро Постиго за спектакъла си „Копла: Мюзикълът“. Специално отличие – рицарска шпага, пък ще виси на стената в бъдещата гримьорна на младата Дария Димитрова. Тя й беше присъдена от шекспировата театрална школа „Петровден“ в село Паталеница, където от далечната вече 1999 година режисьорът Христо Церовски и съмишлениците му след неговата кончина  подготвят спектакли от наследството на английския драматург-класик. Освен шпагата, Дария получи и покана да участва това лято в постановката на „Сън в лятна нощ“. Малко преди финала прозвучаха и думите-завет към младите актьори на поляка Збигнев Херберт: “Бъдете във всеки момент, във всяко изричано от сцената слово на страната на ценностите, на страната на прекрасния занаят срещу посредствеността, на неуморното усилие на волята и ума срещу лесното маниерничене, на страната на истината срещу заблудата, лъжата и насилието. И, за Бога, не бъдете модерни, бъдете добросъвестни…“.", "date": "2019.04.10", "title": "С „Бел кон“ на Стефановски закриха феста „Данаил Чирпански“"}
{"url": "https://www.monitor.bg:443/bg/a/view/spasiha-rodilka-s-tumor-v-dobrich-162127", "text": "Лекарски екип от болницата в Добрич спаси живота на 29-годишна родилка, като извърши успешно рядка операция. От здравното заведение съобщиха, че жената ражда за първи път, имала е миоматозен възел на широка основа с постоянно нарастващи размери. Туморът бил с размер на детска главичка и тегло 300 г и се е намирал в истмуса (стеснение) на матката, което препятствало достъпа до плода и възможността за нормално раждане. Състоянието на младата жена е било установено и внимателно проследявано от женска консултация по време на бремеността. Благодарение на изключителния професионализъм на екипа, извършил раждането чрез секцио  - д-р Петев,  д-р Владимиров, анестезиолог д-р Дончев и оперативна сестра Димитрова, операцията е успешна. Новороденото е момченце, с тегло 2450 г и 47 см. То е настанено в Отделението по неонатология. След израждане на бебето, миоматозният възел е отстранен от матката.  ", "date": "2019.04.10", "title": "Спасиха родилка с тумор в Добрич"}
{"url": "https://www.monitor.bg:443/bg/a/view/chetvyrtoklasnici-ot-plovdiv-s-unikalna-izlojba-za-slynchevata-sistema-162124", "text": "Четвъртокласници от ОУ „Княз Александър Първи” в Пловдив пресътвориха мечтите си за Космоса в уникална изложба. Изработените с много фантазия и знания пана и рисунки за планетите от Слънчевата система са подредени във фоайето на училището и грабват погледа още с влизането. „Децата се подготвяха от декември миналата година, за да направят тези красиви проекти. Идеите са на децата и ние, учителите им, бяхме изненадани от тяхната креативност”, обясни учителката на 4 „Б” клас Велислава Димитрова. Четвъртокласниците са учили по „Човекът и природата” за планетите и Слънчевата система, които уроци са провокирали у тях интерес към Космоса. „Участието в проектите за Космоса бе по желание и всеки ученик, който се включи, получи шестица. Но не беше само оценката стимулът за тях”, признава преподавателката. Темата за Слънчевата система се е оказала толкова интересна за малчуганите, че те не са се поколебали нито за миг в решението си да участват с пана и рисунки. Част от децата са направили в електронен вид проектите си, които са представили пред съучениците си. Други са развихрили фантазията си на максимални обороти, като са използвали за паната си дори лятна дамска капела или коледни играчки за елха. Повечето деца са изработили сами планетите от Слънчевата система, чрез декупаж. Други четвъртокласници са направили 3Д макет на планетите, а за да ги закрепят за паното, са използвали дървени пръчици, кукички, стиропорени сфери и фосфорецентни бои. Трети пък са „изобразили” Слънцето с електрическа лампа, а планетите в системата – с коледни светлинки. Техни съученици са нарисували с темперни боички не само Слънчевата ни система, но и дори са показали как изглеждат, според тях, извънземните в Космоса. „Децата знаеха, че ни предстои да направим изложба и проектите им се съхраняваха доста време. В изложбата участваха всички деца от петте четвърти класа в училището. Някои имаха електронни презентации. Но абсолютно всички деца се включиха с най-голямо желание”, казва Велислава Димитрова. Тя уточни, че за първи път изложбата на децата е толкова масова. Четвъртокласниците са присъствали и на прожекция за Космоса в Планетариума на Природонаучния музей в Пловдив.", "date": "2019.04.10", "title": "Четвъртокласници от Пловдив с уникална изложба за Слънчевата система"}
{"url": "https://www.monitor.bg:443/bg/a/view/sled-brekzit-germansko-selo-stava-geografski-centyr-162118", "text": "Докато часовниците отмерват последните минути до Брекзита, малкото германско село Гадхайм се готви да заеме централно място, защото ще стане новият географски център на ЕС след напускането на Великобритания, предаде Ройтерс. Сегашният географски център, във Вестернгрунд, е на 55 км от Гадхайм, но табела извън малкото село вече обявява гордо \"Бъдещ център на ЕС\". Пилон на невзрачна ивица земеделска земя се готви да развее знамето на ЕС. Сбогуването с титлата, спечелена след присъединяването на Хърватия през 2013 г., ще бъде тъжен ден за Вестернгрунд. Точното място на географския център е отбелязано с паметна плоча, карта и европейско знаме, като много табели насочват към него. Географският център на ЕС се преместваше леко в различни периоди, но остава в границите на Германия от разширението на ЕС през 2004 г., когато страните членки станаха 25, отбелязва Ройтерс. Гадхайм е прекалено малко село, за да има собствен кмет и е под юрисдикцията на Юрген Гьотс, кмет на съседното селище Файтшьоххайм. Той се надява, че след превръщането си в център на ЕС село Гадхайм ще стане забележимо на картата. \"Разбира се, че разчитаме в региона и конкретно в Гадхайм да дойдат повече туристи\", заяви той пред Ройтерс. Местни жители също са доволни и един от тях дори призовава Гьотс да направи Тереза Мей почетна гражданка на Гадхайм. \"Това очевидно е малко трудно. Разбира се, Гадхайм има повод да празнува, но мисля, че това няма да е добър ден за Европа като цяло\", казва кметът.", "date": "2019.04.10", "title": "След Брекзит германско село става географски център на Европа"}
{"url": "https://www.monitor.bg:443/bg/a/view/v-nu-jork-vyvedoha-izvynredno-polojenie-zaradi-morbili-162119", "text": "Извънредно положение въведе кметът на Ню Йорк Бил де Блазио заради епидемията от морбили в квартала Бруклин, предаде Би Би Си.   Управникът на най-големия град в САЩ е заявил, че огнищата на опасното инфекциозно заболяване трябва да бъдат ликвидирани. Властите на мегаполиса обяви извънредна здравна ситуация в четири зони на квартал Уилямсбърг. Там близо 300 души се заразиха с морбили. То е инфекциозното заболяване, което може да смъртоносно за болните.", "date": "2019.04.10", "title": "В Ню Йорк въведоха извънредно положение заради морбили"}
{"url": "https://www.monitor.bg:443/bg/a/view/pusnaha-ot-aresta-trimata-prebili-prodavach-v-gabrovo-162108", "text": "Тримата цигани, нападнали и пребили продавач в Габрово, са освободени от ареста. Те бяха задържани с 24-часова мярка, след изтичането на която от прокуратурата не са поискали съдебно решение за налагане на 72-часова мярка за неотклонение или най-тежката - постоянно задържане под стража. Все още не са им повдигнати и обвинения. Разследването по случая продължава. Случаят, нашумял чрез социалните мрежи, е от 7 април т.г., когато около 22.30 ч. в търговски обект на ул. \"Николаевска\" в Габрово трима млади мъже нападат продавача Венцислав Иванов и му нанасят побой. Причината за нападението е направена от него забележка да не обиждат друг клиент. От записите на видеокамерите в обекта се вижда, че забележката видимо раздразва тримата, които се нахвърлят върху продавача, повалят го на земята и започват да го дърпат и удрят. Пострадалият е бил приет в болницата с хематом, комоцио, контузни и охлузни наранявания. Настанен е в хирургия в тежко състояние, претърпял е операция. Той е освидителстван от съдебен лекар, подал жалба и ще съди биячите си. Извършителите на побоя са трима цигани: на 20 години от село Парчовци, на 21 години от Калейца, Троянско и на 30 години от Габрово. Засега те се разследват за причиняване на лека телесна повреда. Според неофициална информация след задържането им, единият от биячите опитал да скочи от прозореца на габровската болница, където бил настанен за лечение. Случилото се в търговския обект предизвика бурни реакции сред габровци в Мрежата. Много от хората открито настояваха тримата нападатели да бъдат наказани публично с линч в центъра на града. Други пък поискаха да бъдат изселени от града. Днес от 18.00 ч. в центъра на Габрово е насрочен протест. „Който не се чувства мишка и му е писнало от миризливите орки да идва. Събирането е в подкрепа на Венци, който беше зверски пребит от група цигани на работното си място. нека подкрепим Венци, един пример за коректност и мъжество”, са казва в съобщението за протеста. Според хора от Габрово, един от биячите се казвал Никола по прякор Тупалката, а друг Данчо. И тримата били родом от Троянско, но живеели в кв. Смирненски и често се събирали в района на жп гарата. Пребитият Венцислав пък е известен в Габрово като футболист на местен отбор.", "date": "2019.04.10", "title": "Пуснаха от ареста тримата,  пребили продавач в Габрово"}
{"url": "https://www.monitor.bg:443/bg/a/view/rusnaci-iztezavaha-obshtinski-syvetnik-ot-sandanski-162113", "text": "Две руски семейства нападнаха и пребиха общинския съветник от Сандански Евгени Панайотов, който е и стротелен предприемач, днес по обед. Кървавият инцидент е станал пред  жилищна кооперация в близкото до Сандански село Поленица, построена от фирмата на Панайотов,  в която руснаците са закупили два едностайни апартамента. Според разказа на очевидци общинският съветник е бил приклещен и зверски изтезаван върху капака на джипа си с крясъци „Дурак“ и „Бляд“. Той успял да се измъкне от юмруците и ритниците, като  влязъл в колата си и потеглил с мръсна газ. Прегазил обаче през краката 62-годишната рускиня Светлана Мелнишка, която с линейка е транспортирана в спешно отделение на санданската болница. Лекарите са установили счупени подбедреница, глезен и рамо. Пребитият Евгени Панайотов е с охлузни рани и извадено рамо. По белия му джип се стичала кръв от побоя. Според разказа на друг съсед, очевидец на побоя, руснаците не били доволни от качеството на строителство на апартаментите им и между тях и предприемача избухвали често скандали. Обвинявали го, че в жилищата им има течове, които още не били отстранени. Полицията разследва кървавия битов инцидент. Привикани са на разпити всички участвали в него.", "date": "2019.04.10", "title": "Руснаци изтезаваха общински съветник от Сандански"}
{"url": "https://www.monitor.bg:443/bg/a/view/pokazvat-koronata-na-antim-i-i-zvyneca-na-pyrvoto-veliko-narodno-sybranie-162112", "text": "Регионалния исторически музей във Велико Търново показва короната на първия български екзарх Антим I. Изложбата е на тема „Учредителите. Търново и българската държавност” и посветена на 140-годишнината от приемането на Търновската конституция, чиито национални чествания ще бъдат в старата българска столица на 15 и 16 април. Короната на екзарх Антим, който е и председател на първото Велико народно събрание, се съхранява във Видин и е предоставена от местната митрополия. Освен нея в изложбата са представени още 80 експоната, съхранявани в 12 културни институции на страната.Сред тях особен интерес представлява звънеца на председателя на Народното събрание. Той е наистина уникален. Изработен е през 1474 г. като на него има текст на староарабски и в продължение на 400 години се е съхранявал в сградата на турското духовно училище на Царевец. Открит е в първите дни след Освобождението в сградата на турския конак, където днес се намира музеят „Възраждане и Учредително събрание”. Сред останалите предмети, които са представени на изложбата са: кутийката за енфие на лидера на либералите, Петко Славейков, негов бастун и кесия за монети. Тук е и пунгията от зебло на Петко Каравелов, която той шие при престоя в Черната джамия през 1886 г., където е затворен по нареждане на министър председателя Стефан Стамболов. Представени са и лулите и писалищните принадлежности на друг лидер на либаралите, Драган Цанков, както и поставката за перодръжки и пътната чанта на друг бивш премиер, Константин Стоилов. Изложбата ще бъде открита на 15 април от 16,00 ч., а 20 и 21 април, са обявени за дни за безплатни посещения от гражданите. На 15 и 16 април Велико Търново става център а националните чествания на 140-тата годишнина от приемането на Търновската конституция. Тържествата започват в 10 ч. на 15 април, когато във Великотърновския университет ще бъде дадено началото на научна конференция за Търновската конституция. В 14 ч. в читалище „Надежда - 1869“ ще бъде представена монографията на проф. д.и.н Милко Палангурски „Бащите на Търновската конституция“. Ще бъдат наградени и отличените ученици в конкурс, посветен на първия основен закон на България. Час по-късно пак там ще бъде открита изложбата „Дневниците на Народното събрание“. В 17 ч. в залата на Учредителното събрание ще се проведе първото по рода си изнесено тържествено заседание на Конституционния съд на Република България. Час по-късно започва церемонията по връчване на почетен знак на Читалище „Надежда – 1869“ по случай 150-ата годишнина на културната институция. Вечерта на първия празничен ден ще приключи с концерт-спектакъл на ансамбъл „Българе“ в Двореца на културата и спорта „Васил Левски“. 16 април е кулминацията на честванията. Денят започва с тържествен молебен в катедралния храм „Рождество на Св. Богородица“. В 10,30 ч в залата на Учредителното събрание започва тържествено заседание на 44-то Народно събрание на Република България. Събитията опреди 140 години ще оживеят благодарение на театрална възстановка, подготвена от актьори от МДТ „Константин Кисимов“. След акапелно изпълнение на химните на Република България и Обединена Европа от Детска вокална група „Пеещи камбанки“, в залата от гвардейци ще бъде внесен оригиналът на Търновската конституция. След изказвания на председателите на парламентарните групи и председателя на Парламента Цвета Караянчева, ще бъде прието Обръщение към българския народ по повод паметната годишнина. Паралелно с тържественото заседание на Народното събрание, в НЧ „Надежда - 1869“ ще се проведе открит „Урок по Конституция“ за учениците от всички великотърновски училища. В същия час открити уроци ще започнат във всички учебни заведения на територията на страната. В 12,30 ч. празнично шествие ще премине по главната улица на Велико Търново и ще стигне до паметника „Майка България“, където ще бъдат поднесени венци и цветя. В 12,45 ч. в центъра на града жителите и гостите на старата столица ще могат да се насладят на тържествената церемония-спектакъл „Искри“, в изпълнение на Националната гвардейска част и със съдействието на Министерството на отбраната. Следва празнично хоро, което ще поведат изпълнителите от Детско-юношески фолклорен ансамбъл „Българче“. Вечерта ще приключи с тържествена заря-проверка на площад „Цар Асен I” в 20,30 ч., след което ще бъде излъчен аудио-визуалният спектакъл „Царевград Търнов - звук и светлина“, съчетан с празнични илюминации. Инициативата за честванията е на кмета на Община Велико Търново Даниел Панов и председателя на Народното събрание Цвета Караянчева. Основна роля за провеждането на събитията има и сформирания инициативен комитет, който внесе предложение Велико Търново официално да получи статут на историческа и духовна столица на България, а 16 април – Денят на Търновската конституция, да бъде обявен за официален празник на страната ни.", "date": "2019.04.10", "title": "Показват короната на Антим I и звънеца  на Първото Велико народно събрание"}
{"url": "https://www.monitor.bg:443/bg/a/view/zaporiraha-za-300-000-lv-dylgove-smetkata-na-varnenska-bolnica-162117", "text": "Банковата сметка на Специализираната болница за активно лечение на белодробни забoлявания във Варна е запорирана заради дългове. Неразплатените суми са за близо 300 000 лева. Здравното заведение дължи пари на различни институции, доставчици на лекарства, както и за храната на болните, съобщава БНТ. Тубдиспансерът във Варна обаче трупа дългове от години и всяка година Общинският съвет гласува субсидиране на дейността, за да запази здравното заведение. Причината за недоимъка е ограничената субсидия, която Министерството на здравеопазването отпуска за лечението на болните от туберкулозата, твърдят медиците. „Един леглоден е около 100 лева, а ние получаваме 38 лева от министерството и представете си, останалите 60-70 лева ги няма. Проблемът е тежък също и в София, Пловдив, Бургас и Русе”, коментира управителят на здравното заведение доц. д-р Христо Ганчев. От няколко месеца работещите в болницата не са получавал заплати. Въпреки тежките моменти, напуснали лекари и медицински сестри няма. „Трудно е! С всеки ден си казваме, че сигурно ще ни дадат, ще ни преведат пари. Може би това вече е търпимостта, която имаме, защото смятам, че 5 месеца са много време”, коментира и главната сестра, Йорданка Славова. Според управителя на болницата, задълженията се трупат, заради сбърканата здравна система в България. И оттам идва всичкото това голямо натрупване - от липсата на средства и невъзможност да продължаваме нормално да работим. Болницата не е голяма, нужни са около 1 млн. лева годишно, а ние получаваме 300 000 хиляди”, уточнява още доц. д-р Ганчев. Това не са единствените й проблеми обаче. От години сградният фонд се руши, обновяване не правено от десетилетия и има нужда от спешен ремонт.", "date": "2019.04.10", "title": "Запорираха сметката на варненска болница за 300 000 лв. дългове"}
{"url": "https://www.monitor.bg:443/bg/a/view/moreto-izhvyrli-trup-na-krava-na-plaja-na-zlatnite-162116", "text": "Труп на крава е изхвърлило морето на плажа пред хотел в курортния комплекс „Златни пясъци“ край Варна. Сигналът за изхвърленото от водата разлагащо се тяло на животното е бил подаден до Областна дирекция по безопасност на храните преди два дни. Експерти са извършили проверка на място. По ушната марка е установено, че животното не е от българско стопанство, а от чужда страна, твърди сайта moreto.net. Най-вероятно трупът е стигнал до брега, след като животното е било превозвано с кораб и е паднало във водата и се е удавило при по-голямо морско вълнение. От община Варна информираха, че вече е създадена организация по извозване и унищожаване на животинския труп. Това не е първи подбен случай, когато морето изхвърля тяло на животно на плаж край Варна. Миналата година почти по същото време на плажната ивица в района на Трета буна пак бе открит труп на крава, изхвърлена от вълните. Тогава от РИОСВ-Варна потвърдиха сигнала за мъртвото животно, постъпил на тел. 112, откъдето бил препратен към екоинспекцията. Те обаче отговарят само за защитените видове и от своя страна го препратили към Агенцията по безопасност на храните и община Варна. Оттам взеха мерки и откараха трупа в екарисаж, съобщи тогава дежурният в БАБХ-Варна. Варненци припомнят и друг случай, при който почиващи станаха свидетели на поредния труп на крава, изплувал на плажа в местността „Фичоза“, който по-късно също бе транспортиран до екарисажа.", "date": "2019.04.10", "title": "Морето изхвърли труп на крава на плажа на Златните"}
{"url": "https://www.monitor.bg:443/bg/a/view/73-ot-noshtuvkite-na-chujdencite-prez-fevruari-v-hoteli-4-i-5-zvezdi-162111", "text": "През февруари в хотелите с 4 и 5 звезди са реализирани 73.3% от общия брой нощувки на чужди граждани и 35.9% - на българи. В местата за настаняване с 3 звезди са осъществени 20% от нощувките на чужди граждани и 33.9% - на българи, докато в останалите места за настаняване (с 1 и 2 звезди) те са съответно 6.7 и 30.2%, сочат данни на Националния статистически институт (НСИ). В по-миналия месец в страната са функционирали 1868 места за настаняване с над 10 легла - хотели, мотели, къмпинги, хижи и други места за краткосрочно настаняване . Броят на стаите в тях е 55.1 хил., а на леглата - 111.3 хиляди. В сравнение с февруари 2018 г. общият брой на местата за настаняване, функционирали през периода, намалява с 0.8%, докато леглата в тях се увеличават с 0.5%. Общият брой на нощувките във всички места за настаняване, регистрирани през февруари 2019 г., е 904.1 хил., или с 3.8% по-малко в сравнение със същия месец на предходната година, като най-голямо намаление на нощувките (с 5.4%) се наблюдава в местата за настаняване с 3 звезди. Броят на пренощувалите лица в местата за настаняване през февруари 2019 г. намалява с 3.4% в сравнение със същия месец на 2018 г. и достига 376.0 хил., като е регистрирано намаление както при чуждите, така и при българските граждани, съответно с 6.8 и 1.5%. Българските граждани, нощували в местата за настаняване през февруари 2019 г., са 248.5 хил. и са реализирали средно по 2.1 нощувки. Чуждите граждани са 127.5 хил. и са реализирали средно по 3.1 нощувки, като 74.7% от тях са нощували в хотели с 4 и 5 звезди. Общата заетост на леглата в местата за настаняване през февруари 2019 г. е 29.8%, като намалява с 1.3 процентни пункта в сравнение с февруари 2018 година. Най-висока е заетостта на леглата в хотелите с 4 и 5 звезди - 41.5%, следват местата за настаняване с 3 звезди - 29.2%, и с 1 и 2 звезди - 17.4%. Приходите от нощувки през февруари 2019 г. достигат 51.4 млн. лв., или с 2.4% повече в сравнение с февруари 2018 година. Регистрирано е увеличение на приходите както от български граждани - с 4.7%, така и от чужди граждани - с 0.5%.", "date": "2019.04.10", "title": "73% от нощувките на чужденците през февруари в хотели 4 и 5 звезди"}
{"url": "https://www.monitor.bg:443/bg/a/view/sledim-prez-smartfona-za-techove-i-krajbi-na-voda-162109", "text": "Дали има течове в инсталацията у дома или кооперацията и консумацията на вода в реално време ще можем да следим от смартфона си чрез специално приложение, съобщиха от „Софийска вода“. Услугата става възможна при наличието на водомерите с модула за дистанционно отчитане, който изпраща данни за преминаващите през него количества вода към интернет приложението. Достъпът до приложението е непрекъснат през личния профил на клиента на сайта на доставчика. Информацията в реално време дава възможност и за хващане на кражби на вода. От концесионера припомнят, че досега дистанционното следене на тези данни бе възможно само за цели етажни собствености. С другата нова своя дигитална услуга на „Софийска вода“ дава възможност на клиентите да сменят и партидата си онлайн. Досега за това трябваше да се ходи до офисите на концесионера. Заявката на промяната вече ще може да става през сайта на дружеството и тя е безплатна за абонатите промоционално до 10 юли. Освен това софийското дружество вече ще изпраща електронната фактура и на посочен от потребителя имейл адрес. От компанията уточниха, че 110 000 абоната вече ползват услугата за електронна фактура.", "date": "2019.04.10", "title": "Следим през смартфона за течове и кражби на вода"}
{"url": "https://www.monitor.bg:443/bg/a/view/proekti-za-7-mlrd-dolara-chakat-realizacija-v-livan-162110", "text": "Български компании могат да кандидатстват за инфраструктурни проекти за над 7 млрд. щ.д., които предстои да се реализират в Ливанската Република. Това стана ясно на среща между заместник-министъра на икономиката Александър Манолев и министъра на телекомуникациите и председател на Федерацията на търговско-промишлените палати на Ливан Мохамад Шукейр, съобщи пресслужбата на ресорното министерство. Финансирането за тях е по линия на т. нар. Кедрова конференция (CEDRE) и предстои да стартират в близко бъдеще. Предвижда се с тях да се изграждат както транспортни проекти, така и в областта на енергийната и телекомуникационната инфраструктура. \"През последното десетилетие в България се реализираха редица мащабни инфраструктурни проекти и българските строители натрупаха огромен опит, който им позволява да работят на световно ниво\", посочи заместник-министър Манолев. По думите му наши компании могат да предложат и експертиза в областта на телекомуникациите и енергетиката и ще бъдат надежден партньор за реализиране на амбициозните цели, които си поставя ливанската държава. Той отправи покана към министър Шукейр да посети страната ни заедно с представители на ливанските търговско-промишлени палати, за да се запознаят с възможностите за инвестиции и бизнес в нашата страна. България ще подпомага Ливан с експертиза в областта на малките и средни предприятия, управлението на индустриални зони и насърчаването на инвестиции. Затова се договориха заместник-министърът на икономиката Александър Манолев и държавният министър на външната търговия Хасан Мрад. Предстои да се подготви Меморандум за разбирателство между двете министерства, който да бъде подписан през втората половина на 2019 г. Двамата обсъдиха и реципрочни действия за насърчаване на двустранния експорт и се обединиха около мнението, че географската ни близост и историческото приятелство трябва да бъдат пълноценно използвани и да се работи за неколкократен растеж на стокообмена. Заместник-министър Манолев е в Ливан начело на бизнес делегация включваща 30 български компании. Визитата е част от официалното посещение на президента на Република България Румен Радев в Ливанската Република.", "date": "2019.04.10", "title": "Проекти за 7 млрд. долара чакат реализация в Ливан"}
{"url": "https://www.monitor.bg:443/bg/a/view/kasapnica-na-letishteto-v-tirana-162114", "text": "Полицията в Албания е убила един от няколко въоръжени мъже, които нахлули на международното летище в Тирана и избягали с пратка пари, предаде Ройтерс, позовавайки се на албанската полиция. Маскираните крадци проникнали през вход, използван от противопожарната служба, за да се доберат до пратката и избягали с парите, преди полицията да ги погне. Свидетели на борда на атакувания от крадците самолет, който щял да потегли за Виена, разказали пред репортери, че двигателите на летателния апарат вече работели, когато трима души с маски и военни дрехи влезли вътре, като заплашили с оръжие персонала и им наредили да легнат на земята. Полицията съобщи, че докато е преследвала извършителите на обира, се е стигнало до престрелка, при която единият от крадците бил убит. Според медийни информации от мястото на събитието мъртвият мъж е бил намерен с оръжие, граната и пълнители. Елитни полицейски части, подпомагани от хеликоптер, продължават преследването на още най-малко трима от неговите съучастници. Полицията потвърди за кражбата на известна сума пари, но не уточни в какъв размер е тя. Според първоначални сведения са били откраднати около 2 милиона евро, но според по-късни информации сумата може да е пет пъти по-голяма. Базирани в Албания чуждестранни банки прехвърлят по въздух твърда валута през летището в Тирана към Виена, защото албанската централна банка не приема депозитите им в твърда валута.  Паричните пратки са ставали обект на кражба и в миналото, веднъж на летището и два пъти на пътя, водещ към аерогарата. Полицията възстанови част от парите от последния обир, след като ги намери скрити под земята в тенджери под налягане.", "date": "2019.04.10", "title": "Касапница на летището в Тирана заради обир"}
{"url": "https://www.monitor.bg:443/bg/a/view/obvinenija-za-ubijstvo-na-gangster-ot-sidni-bylgarin-otreche-da-e-vinoven-162115", "text": "Българинът Серафим Юлиянов, който бе обвинен в убийството на гангстер от Сидни в Атина през октомври миналата година, заяви пред съдия, че е бил на почивка и няма нищо общо с убийството, съобщи австрилийският \"Сидни морнинг хералд\". 31-годишният мъж остава в ареста след кратък разпит от съдия-следовател. Заподозреният ще отиде в затвора, докато съдията събира доказателства по делото в подготовка на евентуален процес. Адвокатът на заподозрения Александрос Ликурезос заяви, че неговият клиент е отговорил на няколко въпроса и е отхвърлил обвинението в убийство. Той твърди, че не е виновен и е отишъл в Гърция на ваканция, това е всичко, заяви Ликурезос. Ликурезос е един от най-прочутите и скъпи адвокати в Гърция, отбелязва изданието. Той пое случая в понеделник, замествайки предишния адвокат на обвинения Апостолос Литрас. Преди ден адвокатът на българин Литрас заяви, че нашенецът няма как да е извършил престъплението. На записите от охранителни камери ясно се вижда, че убиецът е по-слаб и по-висок. Защитникът заяви, че тези кадри по никакъв начин не доказвали вината на подсъдимия Юлиянов. Янис (Джон) Макрис, бизнесмен от Сидни с връзки с организираната престъпност, бе убит в колата си пред дома си в атинското предградие Глифада на 31 октомври. Полицията смята, че става дума за поръчково убийство, наредено от неизвестна фигура от подземния свят. Миналия вторник 31-годишен българин бе арестуван в Атина и обвинен в убийството на Макрис. Атински детективи твърдят, че той е професионален убиец, който се е върнал в Атина от София на 2 април за друга работа. Заподозреният живее в България, но има и канадско гражданство и се смята, че е имал бизнес с татуировки в Канада. Твърди се, че полицията има свидетел, който е идентифицирал заподозрения като човека, засечен от видеокамерите да застрелва Макрис. Кадри от шокиращото убийство бяха разпространени в гръцките медии. На тях се вижда как мъж с бейзболна шапка стреля с пистолет през страничното стъкло на колата на бизнесмена. Вижда се и опитът на Макрис да избяга от колата, докато убиецът продължава да стреля. Накрая той умира на място. Полицията издирва и 35-годишния брат на задържания, за когото се предполага, че в момента се намира в България. Те смятат, че двамата братя са набавили дегизировката си часове преди тежкото престъпление и са се преоблекли в тризвезден хотел. На излъчените кадри се вижда наетата от убийците кола. Това позволило на полицията да я проследи до фирмата за отдаване на такива автомобили. Смята се, че Серафим и брат му са сменили поне три коли под наем по време на двуседмичния период, през който били опашка на Макрис и го следели непрестанно. Бизнесменът явно е усетил, че е бил следен. Той споделил на близки за опасенията си и започнал да носи пистолет в себе си.", "date": "2019.04.10", "title": "Обвинения за убийство на гангстер от Сидни българин отрече да е виновен "}
{"url": "https://www.monitor.bg:443/bg/a/view/volvo-spodelja-sys-sveta-60-godishnija-si-opit-v-bezopasnostta-162085", "text": "За първи път в историята Volvo представя всички свои дългогодишни проучвания в сферата на безопасността в дигитална библиотека, достъпна за всички. Шведската компания насърчава автомобилната индустрия да използва тези данни в името на по-безопасни пътища за всички. Това благородно дело идва навръх 60-годишния юбилей на може би най-важното изобретение в историята на автомобилната безопасност – триточковият предпазен колан, и изразява философията на Volvo за повишаване на безопасността чрез споделяне на знания, помогнали за спасяването на човешки животи. Триточковият предпазен колан е представен от Volvo през 1959 г. и е спасил над един милион човешки живота по света, не само в автомобили на Volvo, но и в коли на много други производители, благодарение на решението на компанията да сподели изобретението си, в името на глобалното повишаване на пътната безопасност. Оттогава до днес, Volvo продължава да дава приоритет на обществения напредък пред корпоративните финансови облаги. За да отбележи това важно събитие и да подчертае, че традицията на споделянето на знания се простира отвъд патентите и продуктите, Volvo представя проекта E.V.A. Инициативата едновременно въплъщава и ознаменува 60 години споделяне на безценен опит в областта на автомобилната безопасност, но също така подчертава основния проблем с неравенството при разработването и тестването на технологиите за безопасност. „Използваме данните от десетки хиляди инциденти от реалния живот, за да сме сигурни, че нашите автомобили са толкова безопасни, колкото е необходимо и подготвени за това, което се случва в реални пътни условия”, обясни Лота Якобсон, професор и главен технически специалист в Центъра по безопасност на Volvo. „Нашите автомобили са разработени с цел да предпазват всички хора, без значение от техния пол, височина, тегло и други особености на тялото, които ги различават от средностатистическия човек, представен чрез манекените за краштестове”. Проектът E.V.A. е разработен на основата на проучвания на Volvo и на няколко външни изследвания, данните от които показват, че жените са изложени на по-голям риск от определени наранявания при автомобилни катастрофи. Разликите в анатомията и здравината на шийните прешлени например са предпоставка жените да получават повече наранявания в следствие на камшичен удар при катастрофа. Въз основа на тези анализи и на собствената си база данни от реални инциденти, Volvo създаде виртуални манекени за краштестове, за да проучи още по-добре инцидентите и да разработи технологии за безопасност, които защитават по еднакъв начин както мъжете, така и жените. Volvo разработва нови технологии, не само за да покрие стандартите и да премине задължителните тестове за безопасност, но защото собствените й проучвания, базирани на анализите на десетки хиляди инциденти от реалния живот, показват кои области могат да бъдат усъвършенствани. Всички тези иновации, основани на база проучванията на Volvo, днес вече представляват стандарт в автомобилната индустрия.", "date": "2019.04.10", "title": "Volvo разкри 60-годишния си опит в безопасността"}
{"url": "https://www.monitor.bg:443/bg/a/view/ralica-dobreva-vliza-v-ns-na-mjastoto-na-cecka-cacheva-162103", "text": "Ралица Добрева влиза на мястото на Цецка Цачева като депутат от ПГ на ГЕРБ. Това става с решение на ЦИК, оповестено от председателя на НС Цвета Караянчева, съобщи БТА. Цачева е декларирала в ЦИК, че се отказва от депутатското място. Илияна Радева заменя избрания за министър на правосъдието Данаил Кирилов. Новите народни представители - Добрева и Радева, положиха клетва и заеха местата си на депутатските банки.", "date": "2019.04.10", "title": "Ралица Добрева влиза в НС на мястото на Цецка Цачева"}
{"url": "https://www.monitor.bg:443/bg/a/view/950lv-startova-zaplata-na-medsestrite-162105", "text": "950 лв. стартова заплата за всички медицински сестри и професионалисти по здравни грижи от 1 юни, прие правителството на редовното си заседание. Това означава, че освен сестрите по толкова ще получат и рехабилитаторите, акушерките, лаборантите и фелдшерите. За целта ще бъдат отпуснати допълнителни до 50 млн. лв. Увеличението е по-ниско от това, за което настояваха медицинските специалисти по време на протестите. Тогава те искаха сумата да се равнява на поне две минимални заплати или това означава 1120 лв. „Анализът на министерството на здравеопазването за формирането и разпределението на разходите в болниците, в това число и на разходите за персонал, показа сериозни деформации. Отпуснатите 50 млн. лв. ще ни дадат реална възможност да финализираме работата по методиката за формиране и разпределение на разходите за персонал. Тя ще бъде готова до 15 май“, обясни здравният министър Кирил Ананиев. Той подчерта още, че юнските заплати вече ще бъдат поне 950 лв. Те обаче ще бъдат получени през юли, защото възнагражденията на медиците се изплащат с месец назад. Според Ананиев по този начин ще се гарантират по-добри условия за медиците и равнопоставен достъп на гражданите до медицинска помощ. „Хората, които работят в системата на здравеопазването са нашите лечители – тези, които се грижат за нашето здраве, и за да ги запазим сега и тук, в нашата страна, те заслужават да получат признанието на българското общество и на всички нас като потенциални техни пациенти“, заяви здравният министър Кирил Ананиев. Преди заседанието на МС пък премиерът Бойко Борисов увери, че ресорното министерство ще проследи парите да отидат за уговорените заплати, особено в болниците, които се намират на труднодостъпни места или нямат достатъчно клинични пътеки. „Идеята е да не стане така както с предните средства - докторите в някои болници да си ги дадат за Допълнително материално стимулиране (ДМС) и да не стигнат до персонала“, коментира Борисов.", "date": "2019.04.10", "title": "950 лв. заплата за медсестрите от 1 юни (ОБНОВЕНА)"}
{"url": "https://www.monitor.bg:443/bg/a/view/dirk-novicki-prikluchi-karierata-si-v-nba-162104", "text": "Ветеранът от тима на „Далас Маверикс“ Дирк Новицки обяви официално, че приключва състезателната си кариера. Отборът от Тексас в последния си домакински мач от редовния сезон надигра „Финикс Сънс“ със 120:109. Новицки приключи с 30 точки, 8 борби и 3 асистенции. За 40-годишния германец това бе 21-ви сезон в Националната баскетболна асоциация – той е в лигата от 1998 г. и през цялото време носи фланелката на „Далас“. През 2011 г. той помогна на отбора си да триумфира с шампионската титла. 213-сантиметровият баскетболист бе избиран 14 пъти за участник в Мача на звездите, 12 пъти попада в символичния тим за сезона, както и бе определен за най-полезен играч в НБА за 2007 г.", "date": "2019.04.10", "title": "Дирк Новицки приключи кариерата си в НБА"}
{"url": "https://www.monitor.bg:443/bg/a/view/170-kg-kokain-izpluvaha-kraj-bylgaro-rumynskite-bregove-162106", "text": "170 кг кокаин с високо качеството са намерили родните власти край българо-румънските брегове. Това заяви Младен Маринов пред Борисов и колегите си министри.  Проверката била направена след сигнал от страна на румънските власти, които били хванали огромно количество наркотици. По думите на Маринов в района на Шабла открили във водата и 6 пакета с кокаин. Те били покрити с непромукаем материал и обвити в спасителна жилетка, за да не потънат.  Пакетите били различни цветове - сини, червени, жълти. \"Най-вероятно става дума за схема за пренасяне на дрога без да се виждат хората\", коментира Маринов. В момента на място българската гранична полиция и ГДБОП си сътрудничат с румънските власти. Повече подробности органите на реда ще дадат по-късно следобед в Каварна.", "date": "2019.04.10", "title": "170 кг кокаин изплуваха край българо-румънските брегове "}
{"url": "https://www.monitor.bg:443/bg/a/view/barsa-shte-chupi-prokoba-na-old-traford-v-shampionskata-liga-programa-162036", "text": "“Барселона“ гостува на „Манчестър Юнайтед“ в голямото дерби от 1/4-финалите на Шампионската лига, опитвайки се да сложи края на черна серия на „Олд Трафорд“. Досега в историята си каталунците никога не са печелили на този стадион, въпреки че са играли 4 пъти там. В сметката на испанския гранд са две равенства и две загуби, като тази вечер „Барселона“ ще се опита да запише исторически успех в „Театъра на мечтите“. Интересното е обаче, че като цяло „Юнайтед“ е от най-щастливите съперници за „Барса“ в евротурнирите. В два от последните си 3 финала каталунците надвиха именно „Червените дяволи“. Според испанските медии голямата въпросителна за треньора Ернесто Валверде е участието на Усман Дембеле. Халфът е възстановен от контузията си, но по всяка вероятност няма да се рискува с включването му сред титулярите. Така сред стартовите 11 отново ще попадне Филипе Коутиньо, който ще партнира на Лео Меси и Луис Суарес. В другия 1/4-финал от вечерта „Ювентус“ гостува на „Аякс“. Голямата новина в лагера на италианския шампион е завръщането на Кристиано Роналдо. Португалецът не игра 2 седмици, като вече тренира на пълни обороти и се очаква да партнира на Манджукич в атаката на „Старата госпожа“. Също така след контузии в групата се завръщат Дъглас Коста и Емре Джан. Под въпрос обаче е защитникът Джорджо Киелини. Той е с травма в прасеца от тренировката в понеделник и не взе пълноценно участие в последното занимание преди срещата. Стадион: „Олд Трафорд“ Съдия: Джанлука Роки (Ит) Стадион: „Йохан Кройф Арена“ Съдия: Карлос дел Серо Гранде (Исп)", "date": "2019.04.10", "title": "“Барса“ ще чупи прокоба на „Олд Трафорд“ в Шампионската лига (ПРОГРАМАТА)"}
{"url": "https://www.monitor.bg:443/bg/a/view/navodnenie-v-rio-otnese-koli-i-dyrveta-ima-jertvi-snimki-162100", "text": "Най-малко 10 са загиналите в нощта на понеделник срещу вторник в Рио де Жанейро заради наводнения и свлачища, предизвикани от проливни дъждове, съобщиха бразилските власти, предаде Франс прес. Първоначалните данни бяха за трима загинали, но след това спасителните екипи откриха още тела. Улиците се превърнаха в реки, които отнесоха коли и изкорениха дървета. Училищата са затворени, хората се съветват да излизат само в краен случай, а кметът Марсело Кривела обяви бедствено положение. Цели 152 милиметра дъжд паднаха в града само за четири часа в понеделник през нощта, повече от средното количество валежи за целия месец април.", "date": "2019.04.10", "title": "Наводнение в Рио отнесе коли и дървета, има жертви (СНИМКИ)"}
{"url": "https://www.monitor.bg:443/bg/a/view/netanjahu-se-betonira-sled-izborite-v-izrael-162092", "text": "Формацията на министър-председателя Бенямин Нетаняху спечели израелските парламентарни избори, осигурявайки му рекорден пети мандат на поста, съобщи Ройтерс. При 96 процента преброени гласове, дясната партия \"Ликуд\" на Нетаняху печели 37 места в Кнесета, а центристкият блок на съперника му, бившия генерал Бени Ганц, печели 36. Въпреки че нито една партия не получава мнозинство в 120-местния Кнесет, резултатите, публикувани осем часа след края на вчерашния изборен ден, поставят Нетаняху в силна позиция да състави коалиционно правителство с десни фракции.  Резултатите от изборите в Израел засилват опасенията на палестинците от израелска анексия на части от окупирания Западен бряг, заяви Ахмед Мадждалани, помощник на палестинския президент Махмуд Абас. Очаква се Нетаняху да бъде подкрепен от националистически и ултраортодоксални еврейски партии. През последната част от кампанията Нетаняху обеща, че ще анексира израелски селища на окупирания Западен бряг. Това би унищожило запазилите се надежди за създаване на палестинска държава. Мнозина смятаха изборите в Израел за референдум за Бенямин Нетаняху, който се опита да се хареса на националистически настроените гласоподаватели с обещанието да анексира окупирани територии. Абас подчерта, че палестинците ще отхвърлят мир с посредничеството на правителството на американския президент Доналд Тръмп. Противоречивите промени в политиката на президента на САЩ, като признаването на суверенитета на Израел над Ерусалим и Голанските възвишения, отблъснаха палестинците, които искат окупирания Източен Ерусалим да стане столица на бъдещата им държава.", "date": "2019.04.10", "title": "Нетаняху се бетонира след изборите в Израел"}
{"url": "https://www.monitor.bg:443/bg/a/view/supermoderen-iztrebitel-se-razbi-kraj-japonija-162102", "text": "Изтребител Ф-35 на японските военновъздушни сили се е разбил над Тихия океан. Инцидентът е станал по време на тренировъчна мисия край северната част на остров Хоншу. Вече са открити отломки от самолета, но съдбата на пилота остава неизвестна. След изчезването на изтребителя, властите в Токио решиха да спрат полетите на Ф-35 за неопределено време. Япония разполагаше с 13 такива изтребителя.", "date": "2019.04.10", "title": "Супермодерен изтребител се разби край Япония"}
{"url": "https://www.monitor.bg:443/bg/a/view/otbeljazvame-40-g-ot-poleta-na-pyrvija-bylgarski-kosmonavt-georgi-ivanov-162097", "text": "Четиредесетгодишнината от полета на първия български космонавт Георги Иванов ще събере в София първите космонавти от пет европейски страни. Бележитата годишнина е повод Институтът за космически изследвания и технологии (ИКИТ-БАН) и Българската академия на науките да организират серия от събития, които се посвещават и на 150-годишнината на Академията, съобщиха от БАН. Петима космонавти от международната програма \"Интеркосмос\" - Павел Виноградов (Русия), Владимир Ремек (Чехия), Мирослав Хермашевски (Полша), Берталан Фаркаш (Унгария), Иван Бела (Словакия), както и Татяна Егорова - съпруга на космонавта Борис Егоров, пристигат у нас за честванията за 40-годишнината от полета на Георги Иванов. С този полет България стана шестата държава в света със свой космонавт. Пресконференцията на българския космонавт Георги Иванов и на гостите космонавти е днес от 9.30 ч., в зала \"Иван Е.Гешов\" на БАН. На нея ще присъстват също проф.Румен Недков - директор на ИКИТ-БАН, космонавтът Александър Александров, Красимир Стоянов и учени от Института за космически изследвания и технологии. Фотоизложба с кадри от подготовката и полета на Георги Иванов ще се открие от 10.15 ч. във фоайето на БАН. Ще бъде валидирана и специално отпечатана за случая пощенска марка. В 11.00 ч. ще започне тържествената сесия и връчването на почетни знаци, посветени на годишнината.", "date": "2019.04.10", "title": "Отбелязваме 40 г. от полета на първия български космонавт Георги Иванов"}
{"url": "https://www.monitor.bg:443/bg/a/view/danychnite-s-akcija-sreshtu-nelegalnite-prevozi-za-chujbina-162091", "text": "Среднощна акция на данъчните срещу нелегалните превози за чужбина. Инспекторите на НАП провериха микробуси, тръгващи от Кърджали към Белгия, Холандия и Германия. Всички те превозват нелегално пътници. Само за час между 04:00 и 05:00 ч. тази сутрин потеглиха поне 5 микробуса. Данъчните съставиха протоколи, но на практика не успяха да наложат санкции, тъй като самото плащане става след пристигането. Сумата е около 100 - 120 евро, информира Нова телевизия. Микробусите не тръгват от официалната гара, а от близка бензиностанция. Според неофициална информация нелегалният превоз се извършва всяка сряда и събота. Повечето от пътниците предпочитат да пътуват така, защото им излиза по-евтино. „При предварителен разговор едно от лицата декларира, че този транспорт се заплаща при пристигане в страната. Съответно в Белгия момчето, с което осъществихме контакт, разказа, че заплаща 100 евро”, заяви служител от НАП. Минути по-късно обаче момчето вече не беше пътник в нелегален превоз, а приятел на шофьора. Водачът признава, че пътува почти всяка седмица. Винаги обаче возел приятели и пари не взимал, дори и за горивото. Пътниците са солидарни с шофьора. На импровизираната спирка близо до официалната автогара срещаме и Ридван. Той е дошъл от Гърция, за да пътува с микробус до Холандия. Пътуването обаче продължило много кратко. „Дойде един микробус, взе ме за 100 метра и ме остави. Защо ме остави, не знам”, разказа Ридван. За да стигне до полето с домати, където работи в Холандия, Ридван обикновено плащал 120 евро. Пътниците се притесняват от условията при пътуването, а шофьорите признават, че нямат правоспособност за превоз на пътници. „Действително се установи, че тук се извършва нерегламентиран превоз към Западна Европа. НАП започна проверки на 172 лица, за които имаме информация, че редовно напускат страната. Вероятно собствениците на микробусите са притежатели на автобусен парк. Ще бъде направена и проверка, която да установи дали доходите им съответстват на това, което притежават”, каза главният експерт в НАП Божана Илиева.", "date": "2019.04.10", "title": "Данъчните с акция срещу нелегалните превози за чужбина"}
{"url": "https://www.monitor.bg:443/bg/a/view/livyrpul-nadigra-rutinno-porto-totnym-izlyga-siti-162093", "text": "„Ливърпул“ изигра силен първи 1/4-финал в Шампионската лига с „Порто“ и заслужено победи с 2:0 \"драконите\" на \"Анфийлд\". Селекцията на Юрген Клоп действаше с много настроение и разнообразие и успя да вкара два гола още до почивката. Точни бяха Наби Кейта (5-ата мин.) и Роберто Фирмино (26-ата). През второто полувреме мърсисайдци понамалиха темпото, но въпреки това взеха комфортен аванс преди реванша, който е след седмица. Гостите от Португалия имаха голяма заслуга за това този двубой да бъде толкова зрелищен, тъй като се опитваха да играят открито. Марега пропусна няколко добри ситуации за „Порто“, но се видя, че разликата в класите на двата тима е значителна. Двата отбора се срещнаха преди година в същия турнир, като тогава мърсисайдци отстраниха своя съперник с общ резултат 5:0. В другия двубой за вечерта „Тотнъм“ постигна ценна победа с 1:0 над „Манчестър Сити“ в Лондон и нанесе първа загуба на \"гражданите\" от 14 двубоя поред във всички турнири. В герой за домакините се превърна кореецът Хеунг-Мин Сон, който вкара единственото попадение в мача в 78-ата минута. \"Гражданите\" пък пропуснаха дузпа след четвърт час игра, след като Юго Лорис отрази удара на Серхио Агуеро. Лошата новина за домакините е контузията на Хари Кейн, който напусна игра и е под въпрос за реванша след седмица.", "date": "2019.04.10", "title": "„Ливърпул“ надигра рутинно „Порто“, „Тотнъм“ излъга „Сити“"}
{"url": "https://www.monitor.bg:443/bg/a/view/sled-5-g-bylgarija-otnovo-ima-evroshampion-v-shtangite-162094", "text": "Божидар Андреев спечели титлата в категория до 73 килограма на европейското първенство по вдигане на тежести в Батуми. 22-годишният ни щангист триумфира с двубой от 345 килограма, като в движението изтласкване нашето момче записа нов европейски рекорд - 192 килограма. В първото движение изхвърляне Андреев остана на трета позиция със 153 килограма след Брикен Чалия от Албания и Ваздим Лихарад от Беларус, но във втората част от състезанието не остави шансове на съперниците си и грабна титлата още с втория си опит, а с третия, вече като шампион, записа рекорда. Това е първа титла за България от шампионат на Стария континент от 2014 година. Тогава Иван Марков триумфира в категория до 85 кг. Андреев е олимпийски шампион при младежите от Игрите в Нанджин през 2014 г. Миналата година, след дълга пауза той се присъедини към националния отбор и спечели злато на европейско първенство за 23-годишни в полския град Замошч в кат. 77 кг с 338 кг двубой. По-късно през годината се нареди девети на световното в Ашхабад (Тюркменистан) с 335 кг в кат. 73 кг. Възпитаник е на сливенската школа с треньор Пламен Братойчев.", "date": "2019.04.10", "title": "След 5 г. България отново има еврошампион в щангите"}
{"url": "https://www.monitor.bg:443/bg/a/view/do-2025g-70-ot-plastmasata-trjabva-da-byde-opolzotvorena-162088", "text": "В близкото бъдеще българите можем да караме рециклирани автомобили с оползотворени акумулатори, а бутилките за еднократна употреба за вода също да са от повторно използвана пластмаса. Това предвижда Пакетът “Кръгова икономика”, който бе представен по време на дискусия в Българската стопанска камара (БСК). Очакванията са до 2025 г. 70% от пластмасата да бъде оползотворена така, че изделията от пластмаса да съдържат не само свеж продукт, но и рециклиран. Проектът идва като отговор на мерките на Европейския парламент (ЕП) за опазване на околоната среда. Само преди седмици стана ясно, че   с който забраняват употребата на пластмасови сламки, чинии, вилици и други предмети за еднократна употреба. До момента наложените срокове са строги, а фаталната дата се очаква да бъде 2030 г. Затова и всяка страна-членка на Европейския съюз (ЕС) започва да предриема мерки, за да не остане по-назад. “Целта е да се подобри управлението на отпадъците, а оттам, по определени потоци, има цели за рециклиране и оползотворяване”, коментира директорът \"Индустрия и околна среда\" в БСК Илиана Павлова за “Монитор”. По нейни думи основната задача на пакета е да се намали горенето и депонирането на отпадъци. Пакетът се отнася за “Това е горе-долу всичко, в което има разширена отговорност за производителя”, каза още Павлова. Предимство за потребителите е, че ще имат достъп до повече и прозрачна информация за това какво точно се случва с техния отпадък. Ако платим такса от 2-3 стотинки за шише, можем да искаме информация какво ще се случи с нашия отпадък. заради което Павлова смята, че има още много работа да се свърши. “Лесно е да ограничим металите и пластмасата, но трябва да намерим с какво да ги заместим и как ще го рециклираме после - подобен е случаят и с фотосоларните системи”, каза още директорът в БСК. Пакетът има 2 години за внедряване в националното законодателство и до 2020 г. трябва да влезе в сила. От бизнеса пожелаха и таксата за битови отпадъци да се пресмята по нова формула, а не с досегшната, при която се взима предвид данъчната оценка на апартамента. смята Павлова. Според нея ключова роля имат не само потребителите, операторите на боклук и бизнеса, но и общините, които трябва да променят таксите.  . “При бизнеса успехите са забележими - 80% от отпадъците се оползотворяват, а не се горят или депонират”, завърши Павлова.", "date": "2019.04.10", "title": "До 2025 г. 70% от пластмасата трябва да бъде оползотворена"}
{"url": "https://www.monitor.bg:443/bg/a/view/prieha-dalaj-lama-v-bolnica-162096", "text": "83-годишният Далай Лама бе приет в болница в индийския град Ню Делхи. Той е приет с диагноза инфекция на гръдния кош, съобщава Ройтерс. Агенцията цитира личния секретар на тибетския духовен водач. Според него, във вторник, върховният лама се чувствал зле и отишъл в болницата. Според резултатите от прегледа лекарите открили, че страдал от инфекция. Очаква се лечението да отнеме два или три дни. Представителят на Далай Лама подчерта, че състоянието на духовния водач се оценява като стабилно. Миналата година медиите съобщиха, че Китай инвестира милиарди в Тибет в опит да засили контрола след смъртта на Далай Лама.", "date": "2019.04.10", "title": "Приеха Далай Лама в болница"}
{"url": "https://www.monitor.bg:443/bg/a/view/boeing-bez-nito-edna-nova-porychka-za-737-prez-mart-162101", "text": "Boeing за първи път през март 2019 г. от 7 години не е получил за цял месец нито една нова поръчка за самолети от типа 737, пише Wall Street Journal. За миналия месец американската авиостроителна компания е направила 11 доставки на Boeing 737 MAX по стари заявки. Цифрата обаче е почти 5 пъти по-малка, отколкото за януари и февруари. 4600 поръчки за 737 MAX все още очакват изпълнение, уточнява изданието. Освен това фирмата има и предишни поръчки за 78 от по-старите модификации на 737. Американски експерти смятат, че в близките няколко години продажбите на самолети от типа 737 MAX няма да носят значителни печалби на Boeing. За времето от края на октомври миналата година 2 самолета Boeing 737 MAX 8 катастрофираха и всички пътници и екипажите им загинаха. Първият трагичен инцидент бе на 29 октомври с машина на индонезийската авиакомпания Lion Air. Вторият стана със самолет на Ethiopian Airlines, при който загинаха 157 души. След последната катастрофа 20 страни в света забраниха на самолети от този тип да навлизат във въздушното им пространство. Мярката бе въведена и в САЩ.", "date": "2019.04.10", "title": "Boeing без нито една нова поръчка за 737 през март"}
{"url": "https://www.monitor.bg:443/bg/a/view/bruksel-reshava-za-otlaganeto-na-brekzit-dnes-162095", "text": "Днес е срещата на върха на ЕС в Брюксел за Брекзит. По предварителни данни лидерите на страните членки са се разбрали за още едно отлагане на Брекзит, като обаче точната дата на максималното отлагане тепърва ще бъде обсъждана. Според Ройтерс, в проекта за заключения на от срещата ЕС ще даде на Великобритания нова отсрочка за Брекзит при известни условия, включително тя да проведе избори за Европейски парламент. Ако Великобритания не изпълни това условие, Европейският съюз ще прекрати членството й на 1 юни. \"Ако Обединеното кралство е все още член на ЕС на 23-26 май 2019 г. и ако не е ратифицирало Споразумението за оттегляне до 22 май 2019 г., то трябва да произведе избори за Европейски парламент съгласно закона на Съюза. Ако Обединеното кралство не изпълни това задължение. оттеглянето ще се състои на 1 юни 2019 г.\", се казва в проекта. Във вторник вечерта британският премиер Тереза ​​Мей и президентът на Франция Емануел Макрон обсъдиха възможността за отлагане на Брекзит. Това се посочва в изявление, което е публикувано на интернет страницата на правителството на Великобритания. Както беше отбелязано, в навечерието на заседанието на Съвета на ЕС, което ще се проведе на 10 април, в сряда, Мей и Макрон обсъдиха искането на британския министър-председател да отложи Брекзит до 30 юни \"с възможност за напускане по-рано, ако сделката бъде ратифицирана по-рано\". Също така лидерите обсъдиха предстоящите европейски парламентарни избори. Според Мей, \"правителството работи много усилено, за да избегне необходимостта от участие в Обединеното кралство в гласуването за Европейски парламент.\"", "date": "2019.04.10", "title": "Брюксел решава днес за отлагането на Брекзит"}
{"url": "https://www.monitor.bg:443/bg/a/view/otlojiha-film-s-felisiti-hyfman-zaradi-universitetskija-korupcionen-skandal-162098", "text": "Американската стрийминг платформа Нетфликс отложи пускането на филм с участието на актрисата Фелисити Хъфман, след като тя призна участието си в схемата за подкупи за прием в престижен университет. Хъфман е една от 13-те души, които признаха вината си и поискаха съдебно споразумение. Според редица медии, прокуратурата ще иска престой в затвор между четири и десет месеца, както и глоба от 20 000 долара, съобщи в. \"Гардиън\", цитиран от БТА. Нетфликс отложи пускането на романтичната комедия \"Otherhood\" (\"Различност\"), предвидено за 26 април. Филмът \"When They See Us\" („Когато ни видят\"), също с участието на Хъфман стои в програмата на Нетфликс за 31 май. Хъфман е платила 15 000 щатски долара на фалшива благотворителна организация. В резултат вместо по-голямата ѝ дъщеря на изпита се е явил друг. Актрисата твърди, че дъщеря ѝ не е знаела за измамата, нито съпругът ѝ.", "date": "2019.04.10", "title": "Отложиха филм с Фелисити Хъфман заради университетския корупционен скандал"}
{"url": "https://www.monitor.bg:443/bg/a/view/deputatite-prieha-ostavkata-na-deljan-dobrev-162099", "text": "Парламентът прекрати пълномощията на депутата от ГЕРБ Делян Добрев. Оставката на Добрев бе вкарана като извънредна точка в дневния ред на днешното пленарно заседание и бе подкрепена с гласовете на 96 народни представители, 7 гласуваха „против“, а 3 се въздържаха. Добрев напуска парламента, но остава областен координатор на ГЕРБ в Хасково. Той депозира оставката си след разговор с председателя на ГЕРБ и министър-председател Бойко Борисов и аргументира личния си акт като знак на солидарност със своите колеги, които напуснаха постовете си само заради съмнения. Името на Добрев също бе замесено в имотния скандал, довел до няколко оставки в редиците на управляващите. Според публикации  членове на семейството на депутата са сключвали имотни сделки на рекордно ниски цени за София от 270 евро на квадратен метър. Настоящата оставка е втора за Делян Добрев в рамките на този парламент. През 2017 г. той обяви желание да напусне парламента след сигнал на БСП за роднински назначения в местната община. Тогава парламентарната група на управляващите застана зад своя колега, а оставката му бе отхвърлена от мнозинството. След това Конституционният съд излезе с решение, че народните представители не могат да гласуват против волята на колегата си, но междувременно самият Добрев оттегли своята оставка от деловодството и остана депутат.  ", "date": "2019.04.10", "title": "Депутатите приеха оставката на Делян Добрев"}
{"url": "https://www.monitor.bg:443/bg/a/view/emil-karanikolov-shte-stroim-industrialni-zoni-s-evropari-162060", "text": "С преговорите за изтребителите F-16 договаряме и обучение и ноу хау за ремонт на самолетите, казва в интервю за \"Монитор\" министърът на икономиката - Докато няма инфраструктура, трудно ще дойдат инвеститори. Все повече освен за инфраструктура питат и за работна ръка. Но с инфраструктурата ще дойдат инвеститори. Въпреки това през последната година и половина се забелязва осезаем интерес от страна на инвеститорите за Северна България. За последните месеци сертифицирахме инвестиции за 300 млн. лева. Това е, защото там все още има работна сила. В момента знаете - безработицата е на рекордно ниски нива, а за инвеститорите работната сила е изключително важна. - Тази седмица ще връчим сертификат на компания в автомобилния сектор, която ще инвестира във Враца. Миналата година разкрихме няколко производства. Те в момента се строят в Плевен, Ловеч, Русе и Варна. От началото на годината имаме над 150 млн. лева сертифицирани проекти, които се развиват, като по-голямата част са в Северна България. IT секторът и автомобилният сектор през последните 2 години имат предимство пред всички, като преди това беше логистиката. - За мен всички индустриални зони имат бъдеще. Особено тези, които са на основния речен коридор река Дунав. Обръщам внимание, че в момента създаваме такава зона и в Свищов. Веднага след като съобщихме за създаването й премиерите на България и на Румъния обявиха, че ще се търси възможност за изграждане на нов мост при Свищов. В момента работим с кабинета на Томислав Дончев да анализираме възможност за реализиране на нови индустриални зони. Правим анализ къде в България трябва да се разположат. Има липси на индустриални зони не само в Северна България, но и в Южна България. Анализираме възможност по следващия програмен период по оперативни програми или с други механизми краен бенефициент да бъдат индустриалните зони, тоест държавата и през бюджета, и през европейски средства да инвестира в изграждането им. Искаме да скъсим процедурата на т.нар. административна тежест. Не искаме на парчета да се случват производствата, искаме терени, отредени за индустриални зони, където ще има инфраструктура, газ, електричество. И инвеститорите да не влизат в затрудненията да си харесат един терен в нищото и да минава една година само в узаконяването на този терен. Това го правим с цел да облекчим инвеститорите. - Проблемите са много. Инфраструктурата е един от проблемите, работната сила скоро ще стане основен проблем. В това число и демографските проблеми, застаряването на населението в цяла Европа, всичко това ще доведе до проблеми. Затова преквалификация и инвестиция в образованието означава по-добри доходи. - За всеки инвеститор са различни проблемите. Но докато преди години тук се идваше, защото ние бяхме най-евтината работна ръка, сега това започва да се променя. Виждате последните няколко месеца инвеститори напускат страната, като основното тяхно изявление е, че основните им контрагенти не могат да покрият техните заявки. Второто - намаляването на работната ръка. Големите инвеститори, без значение сектор, основно имат проблем с инфраструктурата. Те имат сериозни указания към инфраструктурата, на какво трябва да отговарят терените. Разбира се, и работната ръка. Много са изискванията. Истината е, ако говорим за автомобилния сектор, че допреди няколко години ние нямахме възможност да развием такъв инвеститор. Той дори и да дойдеше нямаше кой да работи. Предвид това, че вече имаме над 220 компании в автомобилния сектор, България към момента вече е готова да произвежда цели автомобили. И аз съм сигурен, че до две години в България ще се произвеждат автомобили. - Излизайки от темата „Фолксваген“, когато се привлича стратегически инвеститор ти не разчиташ само на своето законодателство. А именно в България Законът за насърчаване на инвестициите дава едни права, едни привилегии на този инвеститор, които държавата примерно трябва да финансира. Нашето законодателство е почти едно към едно със законодателствата на всички страни около нас. За да привлечеш такъв стратегически инвеститор, независимо от сектора, трябва да се приложи процедурата „ад хок“ и тя съответно се съгласува с Брюксел. Това е допустима държавна помощ процент от инвестицията, която се очаква да бъде направена. От тази гледна точка ние сме добре подготвени, видели сме опита и считам, че всички държави член на Европейския съюз се съобразяват и те са в рамките на тази „ад хок“ процедура. - Само така беше обявено - че има алтернативен закон. Това, с което към момента се запознахме, всъщност е предложение за изменение на влезлия в сила действащ в момента закон. Проучваме и анализа на Комисията за защита на конкуренцията, която също даде предложение. Другата седмица ще свикаме консултативния съвет, който е по закона за горивата. И ще търсим решение, тоест да се внесат предложение за изменение на закона, така че наистина, както е и анализът на регулатораът, да се създаде по-благоприятни условия за конкуренция в този сектор. Вече е изпратен на всички заинтересувани страни. Миналата седмица имахме среща със земеделците, те също дадоха предложения за зареждането на техните автомобили, производствени мощности на територията, където извършват дейност. В момента се работи разумно, няма напрежение в сектора, освен че цената на петрола и на горивата отново се покачва в световен мащаб. Но към момента мисля, че работим в абсолютен синхрон и смятам, че до един месец ще получим предложения, които могат да бъдат внесени. За мен трябва да има по-конкурентна среда. Това, което закона и КЗК казват, че някои текстове ограничават конкуренцията. В момента КЗК казва нещо повече – трябва да се разкриват повече данъчни складове, а текстовете в закона дори водят до състояние, че около 13 данъчни складове трябва да бъдат затворени. Ние трябва да създадем наистина конкурентна среда, бизнесът да си решава дали ще отваря данъчни складове или не. Разбира се, отговаряйки на условията. - Към момента икономическото министерство отговаря за индустриалното сътрудничество, което е различно от договора за закупуване на изтребители. Това ще е допълнително споразумение, въз основа на което българската икономика ще може да реализира част от производства, ноу-хау, свързано с изграждането или ремонта на тези бойни самолети. Разбира се, и обучение се опитваме да включим. До един месец ще бъдем готови с предложението за индустриално сътрудничество. - За да имаш нови пазари за продукцията си, означава да имаш и ново производство. Към момента не много от българската компании във военнопромишления комплекс могат да се похвалят с нови производства. Разбира се, трябва да отбележа, че ние правим нови разработки и иновации на по-старото ни производство, които също са успешни. Първите шест месеца на миналата година бяха тежки, но сега заявките, които са направени, са за над 1 млрд. евро. Българската военна индустрия въпреки всичко продължава да работи добре. Но за да работим още по-добре, ние трябва да създаваме нови продукти. И тук, разбира се, е мястото на Министерството на икономиката, на Министерството на отбраната, както и на всички представители на бизнеса да работим заедно. Старото производство, което е на 60-70 години в определени региони е доказало безспорно, че е изключително ефективно. В един момент нашия сектор ще залезе. Ние трябва да мислим за нови неща. Затова и индустриалното сътрудничество, което можем да направим през F-16, след време бронираните машини, ще е изключително безценно за българската военна промишленост. - Това, което тръгна в един момент в медийното пространство - че имало геополитически скандали около „Дунарит“, е негативно за целия военнопромишлен комплекс. Аз съм казал, че тишината за този сектор е изключително важна, това го иска бизнесът. Аз мисля, че последните месеци нямаме тема по „Дунарит“. Военните дружества работят, включително и държавните. Но беше изключително трудна година. - Никой няма интерес от фалит на „Дунарит“. Там работят 1300 човека. Най-важното е тези хора да работят. Това предприятие е на над сто години и то трябва да работи. - Държавата дали ще върне или придобие контрол, това ще стане вследствие на съдебни решения. В момента за съжаление покрай „Дунарит“ има много дела. Докато те не тръгнат едно по едно да бъдат решавани, към момента не може да се говори по никакъв начин. Имах среща с ръководството на „Дунарит“ и синдикатите. Според тях дружеството работи и това трябва да се запази. Не само „Дунарит“, всяко едно дружество от военно-промишления комплекс. Роден е през 1980 г. в София Магистър по право от УНСС с квалификация в областта на финансовия мениджмънт От 2004 до 2010 г. е юрисконсулт в Столичната община В периода от януари до май 2010 г. е директор на дирекция в областната администрация на София Изпълнителен директор е на Агенцията за приватизация и следприватизационен контрол от 2010 до 2017 г. От 4 май 2017 г. е министър на икономиката", "date": "2019.04.10", "title": "Емил Караниколов: Ще строим индустриални зони с европари "}
{"url": "https://www.monitor.bg:443/bg/a/view/ravnopostavenostta-v-rabotata-moje-da-privleche-investicii-162087", "text": "Равенството между половете на работното място може да допринесе за привличането на повече инвестиции. Това би могло да помогне и за по-доброто представяне на нейните служители, показва проучване на компанията Accenture за 2019 г. Според проучването равенството се крепи от 40 фактора, свързани с различните поведения, мнения и демонстрирани политики. Те се разпределят в няколко направления, някои от които се отнасят до стимулирането на жените да се развиват, до вярата, че двата пола получават еднакви заплати и до това, че на мъжете им е позволено също да взимат отпуск, но по бащинство. „Ако организациите искат да се развиват, те трябва да станат равни”, пишат авторите на доклада. Културата на равнопоставеността води до по-изобретателно мислене на служителите, както и до желание от тяхна страна да се развиват и да са по-иновативни. Иновативният начин на мислене е 6 пъти по-висок там, където има равенство, в сравнение с тези компании, в които няма. Той се определя от 6 ключови фактора: цел, ресурси, желание за експерименти и за промяна, мотивация и екипна работа. Благодарение на него, ако иновативното мислене се повиши с 10% във всички страни. „Няма значение кои или къде са тези хора – стига да имат чувство за принадлежност и да мислят, че са ценени от работодателите си, служителите са стимулирани да мислят иновативно”, смятат изследователите. Работещите в компаниите, при които има равенство, виждат по-малко пречки да са иновативни. 40% от респондентите в равнопоставените дружества смятат, че нямат пречки, едва 21% в типичните компании са на същото мнение, а само 7% от неравопоставените мислят, че нямат перипетии пред своята креативност. Числата са подобни и по отношение на страха от провали. а 75% признават, че допускат грешки в опитите си да са иновативни. От друга страна, в най-неравните едва 36% не се притесняват от провал и 41% споделят, че допускат грешки. В типичните компании и по двата критерии процентите са 56%. 95% от бизнес лидерите смятат, че иновациите са важни за конкурентоспособността, а 91% от служителите искат да са иновативни. 76% са тези шефове, които насърчават служителите си да са иновативни, но Според проучването много по-добър стимул за иновативно мислене е равнопоставеността, а не заплатата. Затова и от Accenture са си поставили за цел до 2020 г. процентът на жените на позиция „Управляващ директор” да достигне 25% в световен мащаб. „Ние се ангажираме да ускорим равенството за всички и да създадем работна среда, в която всеки един от нашите хора да се чувства, че принадлежи”, коментира старшият мениджър Петър Торнев. Екипът на компанията у нас цели да подобри работната среда на жените в технологичния сектор.  „Знаем, че като работодател трябва ние да направим първите стъпки към подпомагане кариерното развитие на жените в страната”, каза още Анна Марич, която ръководи нова програма за включване и разнообразие на Аccenture Bulgaria. Проучването се проведе онлайн като се допита до повече от 18 000 специалисти в 27 страни, от които 1 400 са от САЩ.", "date": "2019.04.10", "title": "Равнопоставеността в работата привлича инвестиции"}
{"url": "https://www.monitor.bg:443/bg/a/view/potomyk-na-musolini-se-kachva-na-politicheskata-scena-v-italija-162089", "text": "Трети потомък на италианския фашистки диктатор Бенито Мусолини излиза на италианската политическа сцена, предаде Асошиейтед прес. Кайо Джулио Чезаре Мусолини, правнук на диктатора, чието име е взето от един от най-известните владетели на Древен Рим (Гай Юлий Цезар на български), се кандидатира за евроизборите от крайнодясната партия \"Италиански братя\". Партийната лидерка Джорджа Мелони обяви кандидатурата на правнука на Мусолини през уикенда. Политическите му амбиции следват тези на вторите му братовчеди - Александра Мусолини, евродепутат от партия \"Напред Италия\" на Силвио Берлускони, и Ракеле Мусолини, член на общинския съвет на Рим. Мелони каза, че реакцията срещу най-новия политически дебют на потомък на Мусолини принудила Фейсбук да премахне профила му в интернет. Кайо Мусолини каза днес, че профилът му е възстановен и е получил извинения. Бенито Мусолини бе диктатор на Италия две десетилетия и бе екзекутиран по бърза процедура през 1945 г.", "date": "2019.04.10", "title": "Потомък на Мусолини се пробва за евродепутат"}
{"url": "https://www.monitor.bg:443/bg/a/view/i-sa-sht-se-gotvjat-za-tvyrd-brekzit-162090", "text": "Министърът на финансите на САЩ Стивън Мнучин заяви пред конгресмени, че правителството на президента Доналд Тръмп се готви за възможността за \"твърд Брекзит\", предадоха Франс прес и Ройтерс. \"Мисля, че към момента трябва да бъдем подготвени за твърд Брекзит като много реалистичен вариант\", заяви Мнучин пред комисията по финансови услуги на Камара на представителите. САЩ следят развитието на британското напускане на ЕС и вземат мерки, за да се подготвят за всякакви възможни пазарни или търговски сътресения, подчерта министърът. Междувременно стана ясно, че Европейският съвет ще обсъди на извънредно заседание в сряда искането на Великобритания за отсрочка преди оттеглянето на държавата от ЕС. Британската страна поиска отлагане до 30 юни, но вчера председателят на Европейския съвет Доналд Туск предложи едногодишен срок. Според него този по-дълъг срок би дал възможност за преосмисляне на британската стратегия. Туск предлага възможност за \"гъвкава отсрочка\", която да не трае повече от година и да подлежи на прекратяване след двустранно ратифициране на постигнатото споразумение за оттегляне между Великобритания и ЕС. В своето писмо до държавните и правителствените ръководители на страните от ЕС по повод днешната среща Туск отбеляза, че Европейският съд е потвърдил възможността Лондон да оттегли искането за напускане на ЕС. Той добави, че преди да напусне, британската страна остава пълноправна държава от ЕС.", "date": "2019.04.10", "title": "И САЩ се готвят за твърд Брекзит"}
