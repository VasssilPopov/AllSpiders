{"url": "https://www.monitor.bg:443/bg/a/view/imanjari-tyrsjat-30-rimski-banki-u-nas-temata-165886", "text": "Иманярите у нас търсят богатства, намирали се в древността в съществувалите тогава 30 римски банки. Те смятат, че несметните съкровища са закопани покрай трите основни пътни артерии, които римляните са изградили у нас. Намирали се на определени разстояния и в определени райони. Картите на античния свят показват, че павираните трасета минавали през Родопите, Тракия и Мизия и водели към всички краища и посоки в Европа. Най-интересни за иманярите са отсечките през запуснати села, където имало малко полиция и копачите действали необезпокоявано. Според данни на историци и златотърсачи легионите са закопавали златото си в близост до пътищата. Така не се е налагало да носят постоянно стотици килограми скъпоценности, когато тръгнат на поход. Просто минавали по изграденото трасе и според указанията изравяли закопаното имане. Преданията сочат обаче то най-често било пазено от „вечна отрова“. Това била смес от различни химикали, които с годините не изветрявали и дори само да се пробва някой незапознат да влезне, без да има „нишан“, както се казва на указанията за намирането на закопаното съкровище, то той моментално умирал. Преди векове това се смятало за проклятие, но с времето се установило, че просто става въпрос за отрова, която е във въздуха в кухината, където е заровено златото. От МВР дори регистрирали през годините няколко случая на загинали хора, за чиято кончина обаче не ставали ясни причините. В повечето случаи патоанатомите констатирали, че става въпрос за натравяне с неизвестен източник. За иманярските набези потвърждават пред „Монитор“ и прокурори от ВКП, които водят работата на правораздаването срещу този вид незаконна дейност. Те неведнъж били сезирани от полицията за иманярски разкопки в близост до стари римски пътища. За намерено имане не се споменава, но се виждат дупки дълбоки повече от 20 метра, в които златотърсачите са очаквали да намерят имане. Най-много имало в района на Мизия, на север от Стара планина, където минавала една от основните артерии. Сигнали се получавали и от крайдунавския регион. От там минавал пътят Сингидунум, който тръгвал от Белград и стигал до Костолац в Сърбия. Оттам се отправял към село Връв във Видинско. Именно и там имало множество проверки за необяснимо изникнали ровове, които иманярите са разкопали. Проверки се правели и край Видин, познат на някогашните римляни като Бонония, големият град Рациария, който е край село Арчар, както и Алмус, който носи днешното име Лом. В село Гиген, Плевенско, също имало набези. Такива не липсвали и край село Кривина, Тутракан и най-вече край Силистра, където се смята, че е бил позициониран за дълго легионния лагер Доросторум. За открито имане обаче все още не се съобщава официално, въпреки че се смята, че такова е било намерено. Търсачите на съкровища често атакували и манастири. Според публикации в пресата от преди няколко години на такова нападение станал жертва и свещеник от храма в Трън „Св. Архангел Михаил“, където има златодобивна мина от векове. Смята се, че римляните са добивали благородния метал от близката планина Злата, както и от реката Пръвня, която минава от там. Иманярите смятали, че Марк Антоний е оставил нишан в района на манастира, който водел до несметни богатства. Те помолили тогавашния игумен да им даде да копаят в храма. В замяна една трета от намереното щяло да отиде за църквата. Той обаче отказал. Паметникът с надпис от Марк Антоний, сенатор и високопоставен държавник от рода на големия завоевател, който носи същото име, стои под купола на манастира \"Св. Архангел Михаил\" в Трън и до днес. В близост минава и римски път, което кара иманярите да смятат, че именно някъде наблизо е закопана поредната римска банка, която крие несметни богатства. 200 хил. души у нас копаят за съкровища. Не всеки обаче от тях обаче е професионален иманяр, чиято цел е бързо забогатяване от културни ценности. Повечето от тях са хора, които копаят в близост до домовете си, които се намират в богати на находки терени, разясняват от полицията. Най-много такива има в районите около Пловдив, Карлово и Созопол. Според МВР само за година бройката набъбнала драстично. На наша територия са се развивали няколко велики цивилизации - тракийска, елинска, римска и византийска и има много находки от тези периоди, които били твърде интересни и лесно продаваеми на пазарите за културни ценности. Откритите у нас предмети от тези периоди представляват интерес за износ, тъй като тук се търгуват почти без пари. Сребърни човечета, съдове от глина, златни накити се продават за не повече от 1000 лева на нашия пазар. В световен мащаб обаче могат да стигнат милиони. Именно заради това всеки се опитва да удари джакпота с някоя находка поясниха служители на отдела за културно-исторически ценности към „Национална полиция“ пред „Монитор“. „По оперативни данни на МВР към момента активно действащи иманяри, които се препитават от тази дейност, са около 20-30 хиляди, които почти ежедневно излизат на терен. Инцидентно копаещите за имане българи, на които това не е основен доход, може да достигнат 150 хиляди човека“, обясниха пред „Монитор“ служители от Криминална полиция. Жители на Перник буквално са изпаднали в златна треска, след като при експедициите им на бял свят излязло мнимо тефтерче, за което се смята, че е било на прочутия хайдутин Вълчан Войвода. Според излезлите в интернет записки от него несметно имане било скрито в недрата на мините край града. Това било на 250 метра, в пещера, чиито входове били много добре заличени. Според записките от разпространентото в мрежата тефтерче в недрата на планините покрай Перник имало цял римски музей, който бил изпълнен с несметни богатства. Той бил от няколко зали, а във всяка от тях имало сандъци с имане. По-конкретно се говори за 7 гравирани съда със залто и скъпоценни камъни. В трети мраморен сандък пък се пазела огромна жар птицата, цялата от злато. В същата зала имало и корито с жива вода - една глътка от нея дарявала вечен живот. Монети с археологическа и историческа стойност са иззети от жител на омуртажкото село Първан. Те са открити в дома му вчера при специализирана полицейска операция за противодействие на престъпления, свързани с културно-исторически ценности, съобщиха от областната дирекция на МВР в Търговище. 51-годишният мъж съхранявал в дома си два металдетектора и 21 броя монети от различни епохи, които не са регистрирани по съответния ред. Монетите не са от благороден метал и не са в добро състояние, което затруднява датировката им, уточниха за БТА от полицията. Органите на реда имат данни, че мъжът от години се е занимавал с иманярство. Предметите са иззети от органите на разследването. Образувано е досъдебно производство. Предстои да бъде назначена археологично-нумизматична експертиза за установяване на точния период, от който датират монетите. Материалите по случая са докладвани в Окръжната прокуратура в Търговище. При операцията от служители на сектор \"Противодействие на криминалната престъпност\" в Търговище и от районното в Омуртаг са проверени два археологически обекта и четири автомобила.", "date": "2019.05.22", "title": "Иманяри търсят 30 римски банки у нас (ТЕМАТА)"}
{"url": "https://www.monitor.bg:443/bg/a/view/horata-na-selo-sa-s-po-tejka-forma-na-diabet-165875", "text": "„Хората на село страдат по-тежко от диабет, защото при тях той се открива по-късно, когато заболяването е напреднало“. Това съобщи проф. Анна-Мария Борисова, председател на Българското дружество по ендокринология по време на семинар на тема „Часът на диабета“, който се проведе в София. В подкрепа на твърдението си тя посочи факта, че 49% от жителите там са с ниско, а 35 на сто – със средно образование, което им пречи да черпят своевременно информация и по признаците на заболяването да отидат своевременно на лекар. Друга причина е, че повечето от хората там са безработни или с ниски доходи, мнозина без здравни осигуровки и не могат да си позволят да плащат за преглед и изследвания. 500 хил. са диагностицираните диабетици в България, съобщи още проф. Анна-Мария Борисова. Ендокринолози обаче предполагат, че те са много повече, но просто не са ходили на лекар. Приблизително 425 милиона души по света са със захарен диабет, като броят им се очаква да се увеличи до 629 милиона през 2045 година. Най-голям е броят на хората с диабет на възраст между 40 и 59 години. 2/3 от всички хора с диабет са в активна възраст – между 20 и 64 години. Всеки втори възрастен със захарен диабет (или 212 милиона души) е недиагностициран, т.е не знае, че носи заболяването. 80% от хората със захарна болест живеят в страни с ниски и умерени доходи. Над 1 милион деца по света са със захарен диабет тип 1. Една от 6 бременни жени е засегната от повишена кръвна захар по време на бременността. Над 21 милиона бременни са били засегнати от диабет по време на бременността през 2017 г., от когато са последните данни на Световната здравна организация за това заболяване. 352 милиона души по света са с повишен риск да го развият. По данни на Българското дружество по ендокринология във всички възрасти той поразява по-често мъжете, отколкото жените. Освен това броят на диабетиците у нас между 20 и 29 години се удвоява, а този на 50-55-годишните нараства значително. Проф. Борисова подчерта, че основни причини за развитие на захарен диабет тип 2 са наднорменото тегло и заседналия начин на живот. Утешителното е, че 120 минути седмично спорт или танци намаляват значително опасността да развием заболяването. Намаляване на порциите и сервиране вместо в големи, в по-малки, дори десертни чинии е един от начините човек да започне да се бори успешно с излишните килограми. Захарният диабет е хронично заболяване, което се развива, когато панкреасът (задстомашната жлеза) не е в състояние да произвежда инсулин, или когато тялото не може да използва произведения от панкреаса инсулин. Инсулинът е хормон, който се произвежда от тази жлеза, и действа като ключ, който позволява на глюкозата от приетата храна да премине от кръвта в клетките на тялото, за да се произведе енергия. Всички въглехидратни храни се разграждат до глюкоза в кръвта. Инсулинът помага на глюкозата да влезе в клетките. Когато организмът не е в състояние да произвежда инсулин или да го използва ефективно, в кръвта се наблюдават повишени нива на глюкоза (известни като хипергликемия). Високите нива на глюкозата в кръвта за продължителен период от време могат да доведат до увреждане на различни тъкани и органи в тялото, като първа жертва става зрението. Диабетът е 4 типа. При този от тип 1 клетките на панкреаса са увредени и не могат да произвеждат инсулин. При тип 2, който е в 90% от случаите, има инсулинова резистентност. Това означава, че тялото не може ефективно да използва произведения инсулин и има относителен недостиг на инсулин. Наричат го още старчески, но се среща при всички възрасти. Гестационният диабет е форма, изразяваща се в повишени нива на глюкозата в кръвта. Той се среща най-вече при бременните. Срещат се и по-редки форми, които са в резултат на генетични дефекти в инсулиновата секреция. Постоянна жажда и често уриниране са характерните и първи симптоми на диабет. Ако твърде често ви се ходи до тоалетната по малка нужда и ставате дори през нощта, вероятността да имате диабет или да сте в преддиабетно състояние е голяма. При диабет бъбреците работят на пълни обороти, тъй като тялото се опитва да се отърве от глюкозата в кръвта. След като кръвната захар достигне високи нива, заедно с глюкозата, те отделят и голямо количество течности. Прекомерната жажда показва, че тялото се опитва да компенсира загубата на тези течности. Високите нива на кръвна захар могат да доведат до загуба на тегло. Наред с изгубената чрез урината глюкоза, диабетиците губят и много калории. Ако без диета сте свалили неочаквано килограми, консултирайте се с ендокринолог. Повишеният апетит също е типичен за диабета симптом, който обикновено е придружен с резки покачвания и спадове в нивата на кръвната захар. Необяснимите кожни сърбежи в резултат на лоша циркулация или суха кожа, потъмняването на кожата около врата или под мишниците са преддиабетен сигнал. Възможни са още гъбични инфекции на гениталиите и кожните инфекции, като циреи и гнойни пъпки. Бавното и трудно зарастване на рани дори при обикновено порязване, както и бавно преминаващите инфекции са характерен белег, че заболяването вече е в ход.", "date": "2019.05.22", "title": "Хората на село са с по-тежка форма на диабет "}
{"url": "https://www.monitor.bg:443/bg/a/view/poredna-ostavka-zaradi-maj-sred-konservatorite-165887", "text": "Лидерът на консерваторите в Британския парламент Андреа Лийдсъм подаде оставка. Причината е провежданата от Британския премиер Тереза Мей политика по Брекзит. Самата Лийдсъм бе харесвана за позицията на Мей от съпартийците си. Тя обаче отстъпи. Това е 36-ата оставка в кабинета на Тереза Мей. Би Би Си отбелязва че 21 от оставките са заради Брекзит. в четвъртък Великобритания ще произведе избори за европейски парламент.", "date": "2019.05.22", "title": "Поредна оставка заради Мей сред консерваторите"}
{"url": "https://www.monitor.bg:443/bg/a/view/izpisvame-imenata-si-na-mars-prez-2021-godina-165873", "text": "Докато човекът кацне на Марс ще минат години, но преди това желаещите получават възможност да изпратят името си на планетата, предаде ДПА, цитирана от БТА. Предложените имена ще бъдат изписани на микрочипове, за да отлетят към Марс с космическия апарат, който ще бъде изстрелян през юли 2020 г. и ще кацне на планетата през февруари 2021 г.  Задачите на този роувър ще са да търси признаци за микробен живот в миналото, както и да изследва климата и геологията на Червената планета, да събере проби и да подготви човешко присъствие. Програмата за изпращане на имена е част от кампания за привличане на интереса на по-голяма част от обществото към мисиите, планирани от НАСА за инициативата \"От Луната към Марс\". Целта на НАСА е да изпрати астронавти отново на Луната до 2024 г., да изследва допълнително повърхността й и да използва наученото, за да изпрати астронавти до Марс през следващото десетилетие. Хората, които предложат имената си в уебсайт до края на септември, ще получат бордна карта и точки за полетите на всяка мисия. Така желаещите ще имат право да свалят дигитални емблеми на мисиите. Повече от 2 милиона имена бяха предложени за подобна програма на НАСА преди мисията \"ИнСайт\" до Марс.", "date": "2019.05.22", "title": "Изписваме имената си на Марс през 2021 година"}
{"url": "https://www.monitor.bg:443/bg/a/view/plashtat-po-50-000-lv-za-vseki-ot-zaginalite-kraj-svoge-obzor-165879", "text": "Застрахователят „Бул Инс“ ще изплати 50 000 лв. за всеки загинал при катастрофата край Своге. Това съобщи вчера изпълнителният директор на компанията Стоян Проданов. Позицията на дружеството се промени коренно за едно денонощие. Във вторник следобед адвокатите, наети от роднини на загиналите, разпратиха отворено писмо до медиите. То беше адресирано до премиера Бойко Борисов, омбудсмана Мая Манолова и шефа на Комисията по финансов надзор Бойко Атанасов. В него се посочваше, че застрахователят е превел сумата от 10 лв. на част от опечалените. „След като се обърнахме към КФН, оттам наложиха принудителна административна мярка (ПАМ) на застрахователя с изрични указания да плати. Въпреки че законът налага незабавно плащане на обезщетения след наложен ПАМ, компанията преведе по 10 лв., вместо законно установения размер“, се посочваше в писмото от вторник. От „Бул Инс“ първоначално посочиха, че „Злополука на пътници“, защото в случая извършваният превоз не е обществен. Сумата от 10 лв. била преведена, за да не претърпи застрахователят санкции заради неизпълнение на ПАМ, което ще атакува в административния съд. В сутрешния блок на bTV вчера Проданов защити същата позиция. Часове по-късно ситуацията претърпя обрат. В 16 часа на брифинг в централата на дружеството в София от застрахователя посочиха, че ще платят по 50 000 лв. за всички 20 загинали. „Във връзка с обществения интерес, медийните спекулации и след проведен разговор с комисията по финансов надзор за установяване на нови обстоятелства управителният съвет на дружеството взе решение да уважи предявените претенции, като обезщети близките на загиналите в катастрофата край Своге“, обясни изпълнителният директор на „Бул Инс“ Стоян Проданов. Всяко опечалено семейство трябва да представи три документа в офисите на фирмата – смъртен акт, удостоверение за наследници и банкова сметка, като в рамките на 15 дни сумата ще бъде изплатена. „Независимо от нашата убеденост в правотата на защитаваната позиция, поставихме моралните норми над юридическите изисквания, защото считаме, че добави Проданов. Той обясни пред медиите, че в социалните мрежи е имало заплахи за здравето му. На въпрос какво се промени за 24 часа, директорът на компанията каза: „Промени се това, че общественият натиск е достатъчно голям, уронването на престижа на застрахователите като цяло ни кара да гледаме по-широко и дългосрочно на тези взаимоотношения“. До момента само малка част от пострадалите бяха предявили своите искове, като в следващите дни от компанията очакваха и останалите да го направят.", "date": "2019.05.22", "title": "Плащат по 50 000 лв. за всеки от загиналите край Своге (ОБЗОР)"}
{"url": "https://www.monitor.bg:443/bg/a/view/vladimir-todorov-celta-na-bul-ins-beshe-deloto-da-vleze-v-syda-165864", "text": "Искаха документи, които нямат отношение към застраховката, казва в интервю за \"Монитор\" председателят на Асоциацията на пострадалите при катастрофи - Хората показаха извлечения от банкови сметки, в които е упомената сумата от 10 лева. Основанието е административната мярка, наложена от Комисията за финансов надзор, за да се изплати обезщетението от 50 000 лева на загинал на наследниците. Само че „Бул Инс“ не изпълнява това разпореждане. Това е тежко нарушение на закона, защото той има незабавно изпълнение. Бих казал, че е подигравка с мъката на хората. Нека поясня, че автобусът има две застраховки. Едната е „Гражданска отговорност“, като при нея трябва да се изчака да приключи наказателното дело. Другата застраховка, популярна като „Злополука на местата“, е изключително стандартизирана и лесна. За нея се предоставят единствено четири документа пред застрахователя. Това е протокол за ПТП, списъкът на пътуващите, смъртен акт, че са загинали, и удостоверение за наследници. След това сумата е фиксирана в закона и тя трябва да се раздели между наследниците и застрахователят да изплати парите. При други катастрофи с автобуси не е имало никакви проблеми. Например при инцидента в Микре с незрящи хора, след това имаше още една катастрофа в същия район, но за 2-3 месеца други коректни застрахователи изплатиха обезщетенията, които се полагаха на наследниците. В случая обаче застрахователят бави плащанията. Трагедията край Своге се случи на 25 август миналата година, близките предявиха претенции към застрахователната компания още през септември-октомври. След това застрахователят шест месеца изтъкваше какви ли не причини и казваше, че чака документите от следствието дали шофьорът е употребявал алкохол, дали има пътен лист, а това са неща, които нямат никакво отношение към самата застраховка. След шестия месец постановиха отказ. - В нежеланието си да платят си измислят всякакви несъстоятелни аргументи. И затова близките на загиналите пуснаха жалби до Комисията за финансов надзор, която излезе с принудителна мярка и заявиха, че документите, които изискват от „Бул Инс“, нямат отношение към казуса. Защото дори да има нарушение на транспортните разпоредби, това не касае застраховката. Другото нещо - от „Бул Инс“ твърдят, че в случая не става дума за обществен превоз, а е споделено пътуване. Ева ли не пътуващите са си го организирали във Фейсбук или пък са ги качили някъде по пътя. Също така фирмата, която организира превоза, е с лиценз за извършване на обществен превоз на пътници. А това, че самият собственик не е направил нещо, е нарушение на транспортните разпоредби и няма връзка със застраховката. Но има полица, има платена премия, валидна застраховка, няма основание компанията да не иска да плаща. - Тя се извършва след края на курса, а такъв няма. Все пак автобусът падна в дере и това, че няма издадена фактура, не означава, че няма осъществен курс. Мога да ви дам следния пример - качвате се в лицензирано такси, то има застраховка, но да речем шофьорът не си е платил пътния данък към общината. Ако стане катастрофа, това означава ли, че пострадалият няма застраховка? Нелепо е да се излиза с подобни твърдения. - Трима близки на загинали са получили по 10 лева, а от Комисията за финансов надзор заявиха, че при тях има още четири случая, с които ще наложат още принудителни мерки. Ще видим каква ще е реакцията. - Единственото, което остава да се направи и което всъщност беше целта на „Бул Инс“, е делото да влезе в съда. Сигурен съм, че близките на загиналите ще спечелят, но ще се бави във времето поне с 1 година. При застраховката „Гражданска отговорност“ е по-специфично, защото трябва да се установи причината за катастрофата - дали водачът е виновен или пътят. Това е свързано с влязла в сила присъда. Докато това не касае другата застраховка. - Абсолютно. Не мога да си го обясня, защото имаше други катастрофи с автобуси, винаги компаниите са плащали без проблем. А и тук се изправяш срещу цяла държава. Трима министри подадоха оставки, шефове на АПИ, има повдигнати обвинения, 20 души загинаха. Излиза, че не се съобразяваш с това, нито с мярката, наложена от КФН, защото така си решил. Това рефлектира върху всички застрахователи, защото хората са отчаяни от такъв тип поведение и не искат да сключват застраховки. Слушах дори хора, пострадали от градушки, които заявиха, че няма смисъл да сключват застраховка, след като не се изплащат обезщетения след това. Но нека уточним, че това не е принцип на застрахователите, има изключително коректни компании. Имаме сигнали и от съдия-изпълнители, че не могат да намерят пари по сметките на „Бул Инс“. - Ще ги посъветвам да завеждат дела по тази застраховка час по-скоро и да чакат справедливост. Убеден съм, че в съда нещата ще се развият в полза на близките на загиналите в катастрофата. Няма как липсата на документ да е аргумент, че застраховката не е валидна. Още повече че превозът се извършва от лицензирана фирма. В случая има организирано пътуване, има списък, така че не виждам проблем. Роден е на 26 октомври 1972 година Завършил е английска гимназия в Пловдив, след това право в Софийския университет „Св. Климент Охридски” и застраховане във ВУЗФ Носител е на голямата награда „Достоен българин” за 2009 година и на голямата награда „Златен ритон”  ", "date": "2019.05.22", "title": "Владимир Тодоров: Целта на „Бул Инс“ беше делото да влезе в съда"}
{"url": "https://www.monitor.bg:443/bg/a/view/abiturientski-bal-ili-festival-za-orientalski-tanci-165881", "text": "Столичната община забрани оркестрите на площад „Ал. Невски“ по време на тазгодишните абитуриентски балове. Ето нещо, което наистина трябва да се адмирира. Не съм заядлив старец или мрънкащ киселяк, но това, на което през последните години се обърнаха абитуриентските балове у нас, може да бъде определено като „парвенюшка вакханалия”. Наближи ли 24 май, завършващи средно образование започват да се държат като ухапани от опасната муха цеце. Дефилират триумфално по улиците, провесени през прозорците на лимузини и джипове, или седнали връз предния капак. А миналата година един хубавец даже беше седнал и на покрива на колата, надуваше юнашки оттам своята вувузела и гледаше на околните с погледа на император на света. Пред училищата около 24 май заприличва на чалготека: кючеци до дупка, врътки и чупки в кръста. Човек остава с усещането, че е попаднал на фестивал на ориенталските танци. Момичета с полички тип коланче, показващи щедро изкуствения бюст и джуки, подарени за бала от тате или гаджето. Младежи иначе уж спретнато облечени с маркови костюми, но разкопчали и завързали краищата на ризата на пъпа, в стил комбайнер на жътва, стиснали уверено в ръка бутилка „Джони”, или друг омаен еликсир, хвърлят гьобеци и в някакъв див несвяст крещят: „Едно, две... уууу!” Преди няколко години станах свидетел на впечатлението, което родни абитуриенти направиха на англоговорящ турист, който след като няколко минути ги гледа изумен, попита какво и защо крещят младежите. Когато разбра, поклати глава: „Добре е все пак, че за толкова години са се научили да броят” и отмина. Завършването на училище безспорно е един от първите големи празници на скъпите абитуриенти. Казвам скъпи не само в преносен смисъл, защото на някои родители един абитуриент излиза колкото една сносна кола втора ръка. А за други колкото чисто нов джип. Въпрос на финансови възможности. Освен това след като изтрезнеят след бала, повечето от крещящите младежи, които нямат „мама меси, тате носи”, скоро ще разберат колко хубаво е било в училище. И ще им се иска да се върнат обратно на чина, където не им се е налагало да мислят за нищо. Няма нищо лошо в това младите да празнуват. Но защо е нужна тази откровена простащина с цигански оркестри и кючеци. И дали цялата бутафорна показност не е част от националния комплекс за малоценност. Разбира се, никой не иска абитуриентите да празнуват с „Малка нощна музика“ на Моцарт или с “Четирите сезона“ на Вивалди . Но за претенциите, които имат повечето бъдещи кандидатстуденти, мисля, че нивото на „Оп, са” и „Напипай го, разклати го”, като че ли не е особено подходящо. А още по-малко превръщането на празника на дипломирането в пошла еснафска гротеска.", "date": "2019.05.22", "title": "Абитуриентски бал или фестивал за ориенталски танци"}
{"url": "https://www.monitor.bg:443/bg/a/view/razsledvat-oshte-zybolekari-za-iztochvane-na-nzok-165880", "text": "Кръгът на обвиняемите за източване на НЗОК стоматолози не е изчерпан, работата по делото продължава. Това каза на брифинг административният ръководител на Софийска градска прокуратура Емилия Русинова. Преди ден стана ясно, че петима зъболекари са обвинени за източване на 100 000 лв. от здравната каса. С обвинение е и шести човек, посочен от прокуратурата като помагач. Разследването е установила, че петимата зъболекари са имали договори със здравната каса и са ползвали  - самостоятелно, услугите на помагача във връзка с регистрацията на изготвяните от тях амбулаторни листове. Схемата е - отчитане на прегледи за извършени манипулации на непълнолетните пациенти, които обаче не са посещавали съответния зъболекарски кабинет. Ролята на компютърния специалист била да ги регистрира, за да могат стоматолозите да си вземат парите от здравната каса. „Продължаваме работа по делото“, поясни тя. Попитана, след като родителите носят сами здравните книжки при стоматолозите, дали не се работи по версия, че НЗОК е част от схемата, Русинова отговори: „Документите, които са представени в касата, са изготвени надлежно. Даден е вид, че денталните услуги са извършени. Впоследствие ние, въз основа на получен сигнал, установяваме, че амбулаторните листове не са подписани от родителите. Те са казали на кого са дадени книжките, проследен е пътят“. „Ние ви казваме, че това са 7 стоматолози. На тях са предоставяни книжки на различни непълнолетни лица“, посочи тя, като допълни, че децата, които са използвани в схемата, са много. „Деянието е извършено от множество лица, едните са в дъното, другите са помагачи, кои къде стоят, ще бъде изяснено в делото“, добави прокурор Русинова.", "date": "2019.05.22", "title": "Разследват още зъболекари за източване на НЗОК"}
{"url": "https://www.monitor.bg:443/bg/a/view/spirka-za-razkazi-tova-ljato-v-plovdiv-sofija-i-varna-165885", "text": "В навечерието на 24 май, Ден на славянската писменост и култура, избрани спирки на градския транспорт в Пловдив, София и Варна се превръщат в място за литературно вдъхновение и трибуна за млади автори. Това се случва благодарение на проекта „Спирка за разкази“ на сдружение „Кашалот“, съобщи кординаторът му Теодора Стоянова. Проектът се случва едновременно в трите най-големи града на страната, като в Пловдив е част от програмата „Пловдив – Европейска столица на културата 2019“, в София е подкрепен от програма „Култура“ на Столична община, а във Варна – от Фонд „Култура“ на Общината. В рамките на месец и половина от 20 май до 30 юни осем спирки на градския транспорт в Пловдив  и по шест в София и Варна всяка седмица ще представят по един млад и талантлив автор на разкази. Те са с дължина до 250 думи и са по една от трите теми – „В капана на времето“- за Пловдив „Отново на път“- за София и „А сега накъде?“- за  Варна. Само за месец организаторите получиха над 1200 разказа за трите града, от които трябваше да изберат 58. Актуална информация за участващите спирки и кои разкази къде ще се появят се публикува на страницата на сдружението във Фейсбук (www.facebook.com/kashalot.varna). През следващите седмици всички разкази, които отговарят на условията на инициативата, ще бъдат публикувани на сайта на www.spirkazarazkazi.bg", "date": "2019.05.22", "title": " „Спирка за разкази“ това лято в Пловдив, София и Варна"}
{"url": "https://www.monitor.bg:443/bg/a/view/jajte-gybi-shijtake-za-po-silna-imunna-sistema-165876", "text": "Гъбите шийтаке, които често се използват в азиатската кухня, са много полезни за човешката имунна система, установиха ирландски учени. Според техните изследванията екстрактът от тези гъби притежава защитни свойства при химиотерапия и значително намалява патологичните изменения на клетките. Гъбите шийтаке помагали също така в борбата с бактерии, които предизвикват възпаления на горните дихателни пътища. Мнението на учените е, че откритието може да допринесе и за пробив в лечението на сепсис и пневмония.  Китайците и японците използват този вид дървесни гъби и за намаляване на телесното тегло и нивото на холестерола, както и за лечение на импотентност. На базата на шийтаке специалисти вече създадоха дори серум за интравенозни инжекции.", "date": "2019.05.22", "title": "Яжте гъби шийтаке за по-силна имунна система"}
{"url": "https://www.monitor.bg:443/bg/a/view/slovenskoto-razuznavane-tyrsi-agenti-s-objava-165867", "text": "Работата на разузнавателните служби обикновено е забулена в тайна, но словенската агенция за разузнаване и сигурност СОВА е взела безпрецедентно решение да търси агенти с публична обява във вестниците и интернет, предаде агенция СТА. По този начин СОВА се опитва да попълни 7 вакантни места за анализатори, технически и правни експерти, както и две работни места, описани като \"събиране на данни чрез тайно сътрудничество\". В обявите агенцията обяснява, че търси \"динамични и мотивирани хора, които проявяват интерес към работа в службите за сигурност и разузнаване и са готови да се приспособят към специалното естество на работата\". За пръв път в историята СОВА публикува обяви за работа, макар че, за разлика от други агенции, законът й позволява да назначава директно персонала си и да избегне процеса на конкурентен избор на сътрудници.", "date": "2019.05.22", "title": "Словенското разузнаване търси агенти с обява"}
{"url": "https://www.monitor.bg:443/bg/a/view/majkata-na-ivan-tomov-usetihme-prisystvieto-mu-sinyt-ni-iska-da-go-svalim-ot-planinite-165870", "text": "„Когато разбрахме, че сумата от 70 000 долара е осигурена, изпитахме странно чувство - все едно Иван е с нас в стаята, усетихме присъствието му. Бяхме аз, съпругът ми и дъщеря ми. За мен това е знак, че синът ни иска да го свалим от планините и да го погребем тук, в Русе“. Това разказа майката на алпиниста Иван Томов – Валентина. 35-годишният русенец загина на 17 май, след като покори без кислороден апарат връх Лхотце в Хималаите. Смъртта го застигна на височина 7850 метра под лагер 4 и това правеше акцията по свалянето на тялото сложна и рискована, но не и невъзможна. Започна кампания за събиране на необходимите 70 000 долара за връщане на тленните му останки в родния Русе. Часове след разкриването на банковата сметка премиерът Бойко Борисов обяви, че партия ГЕРБ ще преведе необходимата сума. „Не повярвах, когато по телефона чух да ни предлага помощ. Бяхме отчаяни – как в тези трудни времена ще се събере до една седмица огромната сума. Мисълта, че тялото на сина ни стои самотно високо горе в планините, далеч от нас, ни разкъсваше. Казах на премиера Борисов – ще бъда честен с вас, имало е моменти, в които много съм ви критикувал, но сега съм трогнат от цялото си сърце“, каза Юрий Томов. За първи път от момента на страшната вест родителите си поели дъх. „Болката малко ни отпусна, дори си усмихнах. Казах си, луда ли съм аз. Но от това, че усещаме съпричастността на хората, сякаш ни става малко по-леко“, обясни Валентина. Макар че часове след разкриването на банковата сметка премиерът обяви, че необходимата сума ще бъде изпратена, близо 20 души са превели пари – по 50 лева, по 100 лева, събрали се още около 3000 лева. До обед на 22 май в сметката са постъпили 125 008,47 лева. „Няма добър родител, който иска тялото на детето му да стои с векове високо в ледниците. Ние сме вярващи хора, желаехме да си го погребем по християнски обичай. Но не знаехме как да съберем толкова много пари. Коментирахме вариантите с познати на Иван и оттам тръгна слухът, че тялото му ще се погребе в скалите. Никога не сме искали това, никога и синът ни пред нас не е изказвал подобно желание“, казва Валентина. Родителите и сестрата на Иван – Елизавета, не спират да си задават въпроси около смъртта на Иван. Как се е стигнало до там, защо е решил да остане на лагер 4, след като е знаел риска да се нощува на тази височина. Силите ли не са му стигнали заради болестта или е изчаквал Настя Рунова, която вървяла два-три часа след него, за да не остане сама? Само 300-400 метра по-надолу да е бил слязъл и е можел да бъде спасен! В съзнанието им винаги ще отекват думите на Иван, предадени им от Настя Рунова и казани малко преди да почине: „Нямам сили, но ще тръгна заради родителите и приятелката ми“. Кампанията за набирането на средства вече е спряна и в момента се уреждат организационни въпроси за свалянето и транспортирането на тялото. Съдействие оказват Министерството на външните работи и Консулството на България в Катманду.", "date": "2019.05.22", "title": "Майката на Иван Томов: Усетихме присъствието му, синът ни иска да го свалим от планините"}
{"url": "https://www.monitor.bg:443/bg/a/view/nova-platforma-shte-tyrsi-rabota-na-jenite-v-kinoindustrijata-165861", "text": "Да свързва жените, работещи зад камерата, с филмовите продуценти – с тази задача се нагърбва новата платформа Primetime. Сайтът стартира официално в рамките на фестивала в Кан, като към момента в базата с данни фигурират представителки на нежния пол с професии като сценаристи, режисьори (на музикални видеа, филмови драми и реклами), монтажисти и др. Не е ясен точният брой дами, записали имената си в Primetime, но към момента платформата функционира реално единствено на американския, английския и канадския пазар. За да се включат в редиците на сайта пък жените професионалисти трябва да имат поне три заглавия във филмографията си (според Imdb), съобщи по време на конференция за продукта неговата основателка Виктория Емсли – актриса, участвала в „Даунтаун Аби“ и „Теорията на всичко“. За да променим тенденцията пред камерата, трябва да променим ситуацията и зад камерата. Надяваме се да постигнем по-добра култура на работа и по-добри практики при търсене на кадри „бекстейдж“, обяснява Емсли. Тя допълва, че въпреки че към момента Primetime може да се използва безплатно, както от продуценти, така и от специалистките в сферата, то в бъдеще вероятно ще съществува платена версия на сайта. Процент от печалбите й пък ще бъдат предназначени за финансиране на филми, водени от жени.", "date": "2019.05.22", "title": "Нова платформа ще търси работа на жените в киноиндустрията"}
{"url": "https://www.monitor.bg:443/bg/a/view/shefyt-na-mvr-v-prezidenstvoto-zaradi-bylgari-s-dvojno-grajdanstvo-165859", "text": "Вътрешният министър Младен Маринов отиде в сряда на \"Дондуков\" 2, за да се срещне с вицепрезидента Илияна Йотова, като според източници от МВР посещението е свързано с улесняването на издаването на български визи, лични карти и статут за пребиваване на хора, които имат двойно гражданство. По-късно Маринов коментира  . „Изпратил съм писмо до ЦИК, в което искам ясно и точно да се определят правомощията и компетенциите на МВР, за да няма спекулации след изборния процес. Не бива МВР да се въвлича в предизборни скандали, тъй като колегите наистина си вършат професионално работата. Ежедневно комуникираме с ЦИК. При всеки сигнал с конкретика, когато има нарушения на полицейските органи, ще взема бързи решения“, увери МВР шефът. Относно това ще направи ли проверки дали е имало служители на МВР, които да извършват предизборни нарушения, той обясни, че организацията е направена така, че всеки съобразно изпълнява своите правомощия, както е по закон. „Има професионално ръководство, което организира нещата и всеки директор носи отговорност за своите действия. Сигналите за купуване на гласове ще почнат да се увеличават. МВР изпълнява стриктно това, което повелява закона и в рамките на нашата компетентност. Ако някой си позволи да наруши закона естествено, че ще взема бързо решение\", гарантира вътрешният министър.", "date": "2019.05.22", "title": "Младен Маринов с писмо до ЦИК заради обвиненията към МВР за вота (ОБНОВЕНА)"}
{"url": "https://www.monitor.bg:443/bg/a/view/svilen-noev-si-govori-s-isus-video-165852", "text": "Зелена поляна и синьо небе, едно огледало за всеки, който иска да се огледа, а може би да надникне и вътре в себе си. Този сюжет визуализира новия сингъл на Свилен Ноев, който носи недвусмисленото име Jesus. Да, Исус. Точно с него фронтменът си „говори“ в парчето. Разпитва го за любовта, живота и смисъла. А пред камера се завъртат познати и непознати герои като Мила Роберт, Нина Николина и дори сина на Свилен с китарата на баща си – умалено копие на големия музикант. В режисьорския стол пак сяда съпругата на Ноев – Невена Спасова, която смело може да се каже, че се е справила чудесно с посланията на любимия си и музиката му. Jesus е едно от шестте парчета в първия самостоятелен албум на Свилен, и третото, което получава видео. Предишният клип беше към заглавното парче на тавата Different, и отново бе режисирано от Невена. Вече личи и ясният почерк на режисьора, който работи минималистично, с единствена гарнитура – красивата природа (Different беше заснет на морския бряг) и известни лица. Ако сте фенове на Свилен, това парче няма да ви изненада музикално. Изпълнено изцяло в стил ала Ноев, тоест – очаквай неочакваното, овеществено с неподражаемия му глас. Да, има малко повече електроника от „Остава“, и по-малко от предния сингъл, малко повече английски от „Остава“, но типично за самостоятелния му проект, и нетрадиционната тематика – Бог. Поговорете си с Всевишния, с музика се стига по-лесно до него!", "date": "2019.05.22", "title": "Свилен Ноев си говори с Исус (ВИДЕО)"}
{"url": "https://www.monitor.bg:443/bg/a/view/sporten-praznik-s-velokros-do-parka-zaimov-165860", "text": "Третокласници от столичното 1 СУ „Пенчо Славейков“ яхнаха велосипедите и направиха показно по ул. „Раковски“ за какво служат велоалеите. Под напътствията на служители на „Пътна полиция“, които ръководеха уличното движение и обясняваха на учениците как да участват в него като велосипедисти, децата изминаха пътя до парка „Заимов“, където се включиха в голям спортен празник, организиран по повод 140-ата годишнина на училището с тенис инструктори, състезания и игри на открито.", "date": "2019.05.22", "title": "Спортен празник с велокрос до парка „Заимов“"}
{"url": "https://www.monitor.bg:443/bg/a/view/podkrepiha-donorstvoto-i-transplantaciite-s-voden-flashmob-165883", "text": "Воден флашмоб в подкрепа на донорството и трансплантациите се проведе във Варна. Изпълнението бе на момичетата от отбора по синхронно плуване „Албатрос“ и е част от информационна кампания, посветена на донорството и трансплантациите. Тя се провежда със съдействието на Astellas и с подкрепата на Изпълнителна агенция „Медицински надзор“, УМБАЛ „Света Марина“, МУ-Варна, Община Варна и medconsult.bg. В края на изпълнението, което завърши с голямо сърце, във въздуха полетяха червени балони в памет на донорите с техните имена. Варненската университетска болница е сред водещите в страната по реализирани донорски ситуации, като в периода 2005г. –  2018 г. са реализирани 48 ситуации, при които над 230 пациента са били трансплантирани. На събитието присъстваха трансплантирани пацциенти от цялата страна, които са получили най-ценния дар – живот,  както и проф. д-р Вилиян Платиканов, ръководител на Клиниката по анестезиология и интензивно лечение в УМБАЛ „Света Марина“ във Варна. Трансплантациите са едно от чудесата на съвременнта медицина, благодарение на което стотици хора по цял свят, за които това е единственото възможно лечение, получават шанс да живеят. Трансплантацията на органи е от жизненоважно значение за лечението и качеството на живот на пациенти, живеещи с различни състояния, които засягат черния дроб, бъбреците, сърцето, белите дробове и др. Основна идея на кампанията е хората да познават значимостта от донорството, за да може всеки да направи съзнателен и информиран избор, ако изпадне в ситуация, в която трябва да вземе решение за даряване на органите на свой близък. В момента над 1000 българи са в листата на чакащи за трансплантация на бъбрек. По информация на Агенцията по трансплантации, която от 1.04.2019  г. е част новата Изпълнителна агенция \"Медицински надзор\", през 2018 г. в България са реализирани 16 донорски ситуации при пациенти, изпаднали в мозъчна смърт, а през 2019 - 3.  В резултат на това за този период над 40 пациента са получили шанс за нов живот, като са били трансплантирани бъбреци на 22 пациента,  черен дроб на 14 и сърце на 5 човека. Според статистиката България е на последно място по брой донори на 1 млн. души население в Европа, като една от причините е ниската информираност на обществото за този процес, за напредъка на медицината и за възможностите за нуждаещите се пациенти. Само неголяма част от донорските ситуации успяват да бъдат реализирани, като при 1 донорска ситуация може да бъде спасен животът на 7-8 души.", "date": "2019.05.22", "title": "Подкрепиха донорството и трансплантациите с воден флашмоб  "}
{"url": "https://www.monitor.bg:443/bg/a/view/mej-otnovo-predlaga-sdelkata-si-na-deputatite-v-petyk-165863", "text": "Великобритания ще внесе в петък в парламента законопроект за напускане на ЕС, заяви пред депутатите премиерката Тереза Мей, цитирана от Ройтерс. Законопроектът за излизане от ЕС трябва да бъде одобрен от парламента, преди договореното с Брюксел споразумение за напускане да влезе в сила. Предложените законови мерки бяха подложени на множество критики въпреки опитите на Мей да ги направи привлекателни за по-голяма част от депутатите и да преодолее разделението в парламента за правилния начин за изтегляне от ЕС, припомня Ройтерс.", "date": "2019.05.22", "title": "Мей отново предлага сделката си на депутатите в петък"}
{"url": "https://www.monitor.bg:443/bg/a/view/sani-jekova-s-biju-zlaten-snoubord-165862", "text": "Най-успешната българска сноубордистка Александра Жекова получи специална награда - златно бижу с миниатюрен сноуборд от пресклуб \"България\". Признанието е за изключителната й кариера, на която тя обяви края преди месец. На церемонията присъства и бащата и личен треньор на Сани Виктор Жеков. \"Рискувайки здравето си, влагайки цялата си енергия и мисъл в спорта, за себе си разбрах, че е време нещо да се промени, сподели Жекова. - В момента уча, стажувам, трупам опит в нова сфера. Щастлива съм с избора си, че имам възможността да започна нещо ново. Следващата ми мисия е да запозная хората с необходимите познания да бъдат здрави духовно, физически, психически и емоционално, да водят балансиран начин на живот.\" Сани Жекова сподели и вижданията си за българския сноуборд. \"Има много проблеми, но най-вече финансови, защото сноубордът не е евтин спорт, каза тя. - Също така твърде малко са качествените треньорски кадри. Има ентусиазирани млади хора, но без опит. Като финансови възможности не разполагаме с достатъчно за развитието на един млад сноуборд отбор. Трудно е да гоним конкуренцията. Инфраструктурата е сериозен проблем. Реално през лятото ние нямаме възможност да се готвим тук. С това ниво на съоръжения за тренировки не можем да гоним медали от олимпийски игри и световни първенства. Мен ме е грижа какво ще се случи с моите последователи, с децата, които имат мечти и цели. Още следя отблизо какво се случва на световната сцена в сноуборда, защото там имам много приятели.\" Виктор Жеков пък каза, че разбира трудния избор на дъщеря си, която от 11-годишна се е посветила на спорта. \"В нашия спорт физическите натоварвания са сериозни, има и голямо психическо изразходване и няма толкова голямо спортно дълголетие уточни той. - Просто в един момент тялото си казва думата.\" Виктор Жеков добави, че още не е наясно какво ще прави в следващите години, но засега се е посветил на подготовката на деца, сред които има големи таланти. Условията у нас, липсата на трасета за бордъркрос или това, че съществуващите са много къси, не позволяват обаче те да се развиват като елитни състезатели. Над 90 са картотекираните на възраст от 8 до 13 години, каза още специалистът. \"Има много талантливи деца, но по една или друга причина те в един момент решават да започнат да се занимават с друго, защото тази работа не е лесна и условията не са добри. В един момент не може да се кара само на ентусиазъм.\"", "date": "2019.05.22", "title": "Сани Жекова с бижу златен сноуборд"}
{"url": "https://www.monitor.bg:443/bg/a/view/sestri-stoevi-moje-da-otnesat-do-2-godini-nakazanie-165872", "text": "Габриела и Стефани Стоеви могат да отнесат до 2 години наказание според договорите си като национални състезателки по бадминтон. Това уточни спортният директор на федерацията (БФБ) Орлин Станойчев на специална пресконференция. \"Това, че отказват да играят в националния отбор е достатъчно основание да ги накажем с лишаване от състезателни права за 2 години, каза той. - Ако го направим, това на практика ще сложи край на кариерата им, защото след толкова дълга пауза без състезателни мачове, те много трудно ще успеят да си върнат нивото.\" Повод за пресконференцията беше писмото на Стоеви във Facebook, в което те твърдят че са неоценени, не искат да играят за България и обвиняват президента на БФБ Володя Златев в отклоняване на средства и лошо отношение. Днес на управителен съвет ще се реши дали да накаже сестрите, които на няколко пъти отказват да играят в отбора на България. Володя Златев показа документи от банкови преводи, че Стоеви са получили всички необходими им средства за подготовка и участия в състезания. Той уточни, че те са най-добрите български състезателки и лицето на този спорт и иска да играят за България. Само за 2018 г. обаче са взели над 100 000 лв. за европейската си титла, а от началото на тази са получили над 17 000 за подготовка и състезания. Според него те са най-скъпо платените спортисти в бадминтона. Плюс това за 2018-а са се обогатили с още 118 000 лева от наградни фондове на състезания, за участието в които е платила пак федерацията. Вземат и по 900 лв. стипендии месечно от спортното министерство. Имат и персонален физиотерапевт, на когото се заплаща от БФБ като част от финансирането за възстановяване на сестрите. Според Златев повече от половината средства, с които федерацията субсидира своите спортисти на ниво национален отбор, отиват именно по сметките на двете ни най-добри и най-талантливи състезателки. Целта на отказа вероятно е сестрите да вземат френско гражданство и да играят на Франция на олимпиадата в Париж 2024 г. За това обаче трябва да минат 3 години откакто са се състезавали за отбор на България. В момента техен треньор е Михаил Попов, който също е станал френски гражданин след олимпиадата в Сидни 2000 г. Той е специалист във френския им клуб, превърнат вече в академия за подготовка на кадри, включително и за летните игри. Той самият е отрекъл да има нещо общо с отказа да представляват България. Орлин Станойчев обяви хода на сестрите за \"ритуално самоубийство\". Според него те дори обявили, че въобще не искат да играят бадминтон, което звучи още по-странно. Главният треньор на БФБ Петя Неделчева разказа, че всички национали са много обидени на Габриела и Стефани, защото баща им ги наричал \"туристи\". Тя подчерта, че за нея поведението им е чиста неблагодарност и че са забравили откъде са тръгнали. Двете са тренирали за европейското с момчетата от представителния ни тим, с което са вдигнали много нивото си. Отношението към тях обаче било повече от обидно. Володя Златев добави, че за да получат Стоеви разрешение да играят за Франция, трябва да се произнесе и Министерството на младежта и спорта, което е инвестирало стотици хиляди лева в подготовката им. Това е условие, записано в новия закон за спорта. Лично той приветства проверката от страна на ММС на федерацията и е предоставил всички документи, за да съдейства за нея.", "date": "2019.05.22", "title": "Сестри Стоеви може да отнесат до 2 години наказание"}
{"url": "https://www.monitor.bg:443/bg/a/view/bg-desk-of-radio-free-europe-also-spreads-lies-about-peevski-but-in-english-165871", "text": "It may come as a nasty surprise to Radio Free Europe (and their reputation) but this is exactly the style of the Bulgarian desk of the otherwise highly reputed international media since they again made appearance in Bulgaria. The difference is that in the Bulgarian variant of the humorous incident which proves that fake news were spread even over a century ago (at that on both sides of the Atlantic) the intermissions are the time when the whole disinformation scenario is written. And the theatre employs the same actors (be it a trend or habit) and their target on stage is always the same - lawmaker, candidate for MEP and publisher of Telegraph Media Delyan Peevski. How to explain this obsession? We can make a sure guess. It would suffice to examine the lineup of the Bulgarian team, whose chief is the former employee of the indicted oligarchs Ivo Prokopiev and Ognyan Donev, namely Ivan Bedrov, and their main contributor is Paulina Paunova, former author of Mediapool, the site connected with Iconomedia. The result of this collaboration, guised as a brand of a reputable international media, is that from the start of the campaign to now, Peevski has been the No.1 target in at least 30 articles which by all odds can be qualified as fake news. The latest was released a day and a half ago under a title which suggests that a Bulgaria “phantom politician has set out to conquer the European Parliament”. The new about it is the fact that it is released in English and the guest writer is a foreigner. At the same time, the talking points in the article are apparently Bulgarian-made and, according to the oligarchic scenario, same are the sources. To be more accurate, the specified sources are the NGO Boets, connected with the fugitive banker Tsvetan Vassilev who syphoned billions off CorpBank, as well as Reporters without Borders (RSF) whose reports on Bulgaria are compiled by Pauline Ades-Mevel. There is nothing to evidence her claims. No way there could be because they all run counter to reality. Apropos, the author herself admits to it. “Peevski was audited in 2018 and was declared “clean” by the Bulgarian Anti-Corruption Commission which stated that the audits of his businesses carried out as back as in 2013 have not established any wrongdoings,\" reads the material, but right after it the author quotes a counter thesis and this time the source is a professional protester who turned grants into a family business, namely Daniel Smilov. According to Smilov, all this has been fictitious, but the facts to evidence that are not furnished again. And for one simple reason – truth-finding is not the aim of this article which was written on the basis of the materials supplied by customer, using a matrix sent down by former employers of the team comprising the staffers of the Bulgarian desk of the Radio. The goal is to expose the Bulgarian and foreign audience to the lies spread by the oligarchs against their sworn enemy, Peevski whose legislative initiatives forestalled the secondary looting of CorpBank and brought to light the funding of all media in Bulgaria. Including the publications that are part of their Fake News Factory set up for manipulating public opinion. Against this background it is more than clear why these same oligarchs are shaking in their boots at the very thought that their sworn enemy will be elected an MEP. They are afraid that he will pursue his battle and will make even further disclosures concerning their shady deals from the bully pulpit of the European Parliament. It remains an enigma, though, why Radio Free Europe allows to be used as a shield, having in mind that they again set foot in Bulgaria with a clear message that they will combat fake news, but actually the Radio’s Bulgarian staffers have provided the key platform for disinformation in this country.", "date": "2019.05.22", "title": "BG desk of Radio Free Europe also spreads lies about Peevski but in English"}
{"url": "https://www.monitor.bg:443/bg/a/view/ochna-stavka-po-deloto-sreshtu-oligarha-prokopiev-165868", "text": "Прокуратурата поиска да бъде извършена очна ставка между министъра на икономиката Емил Караниколов и бившата съветничка в политическия кабинет на Симеон Дянков-Доротея Пандова, които са свидетели по делото за продажбата на миноритарния пакет акции на ЕВН в края на 2011 г. Причината е пълно разминаване в показанията на двамата. Подсъдими по делото в спецсъда са разградският олигарх Иво Прокопиев, бившият финансов министър Трайчо Трайков, бившият икономически министър и вицепремиер Симеон Дянков и трима от фирмата на Прокопиев „Булброкърс“, която е била инвестиционен посредник при продажбата на пакета от 33% акции в „ЕВН България Електроразпределение“ АД през декември 2011 г. Това е станало на фондовата борса и според прокуратурата хазната е ощетена с близо 21 млн.лв. На 5 март т.г. пръв показания по делото даде Караниколов, който през 2011 г. е бил директор на Агенцията за приватизация. От думите му стана ясно, че Пандова е оказвала натиск при определянето на критерии за избор на инвестиционен посредник. Пред Междуведомствената група за продажбата на остатъчните дялове на трите електроразпределителни дружества Пандова давала предложения за критерии и настоявала те „да се случат“. На среща с нея и Караниколов дори имало скандал, след което той бил изгонен от кабинета й. „Срещата ни не протече повече от 5 минути. Споменах й, че секретарка от МС няма да определя критериите и тя ме изгони“, разказа Караниколов. Според него проблемът с продажбата на остатъчния дял на ЕВН е, че е било избрано тя да се направи на Фондовата борса, където Агенцията за приватизация няма правомощия. Това е причината по тази сделка Надзорният съвет на агенцията да не се произнесе накрая по законосъобразност и целесъобразност. „При всяка друга сделка – търг или конкурс, се слага всичко пред Надзорния съвет и той одобрява или не сделката“, обясни тогава Караниколов. Тезата на прокуратурата е, че продажбата на акциите на ЕВН е станала на занижени цени, от което полза е имал борсовият посредник „Булброкърс“ на Прокопиев, а щетите за държавата са за милиони левове. На 21 май т.г. показания пред съда даде и Пандова. Тя няколко пъти уточни, че е била съветник в политическия кабинет на Дянков в качеството му на вицепремиер, а не на финансов министър и не отрече, че се е срещала с Караниколов. „Това в Министерството на финансите не беше мой кабинет, а стая за срещи. Имах задача от вицепремиера Дянков да следя как върви приватизацията на дяловете в трите ЕРП-та и през какви етапи минава. Спомням си, че имах няколко срещи с Караниколов и две дами, които идваха с него от Агенцията за приватизация. Възможно е да сме говорили за критериите за избор на инвестиционен посредник, но не си спомням в детайли да сме ги обсъждали. Категорично не си спомням да съм гонила от стаята в Министерството на финансите Караниколов“, заяви Пандова. Тя направи свръхусилия да се изплъзне от въпросите на прокуратурата за раздаването на команди в междуведомствената работна група за приватизацията на ЕРП-тата. Отрече да е участвала в процеса по изготвяне на критериите за избор на инвестиционен посредник и да е получавала указания за това от Дянков. Отрече чрез нея Дянков да е оказвал натиск върху Караниколов. Пандова обърка тотално какви са били ресорите на Дянков и на Трайков и кой от тях е отговарял за Агенцията по приватизация. Пандова не си спомни кога и с какъв акт е започнала приватизацията на ЕРП-тата, нито пък кога и с каква цел е била създадена Държавната консолидационна компания, в която са влезли парите от приватизацията, вместо в Сребърния фонд за пенсионерите. Съдът не се произнесе по искането на прокуратурата за очна ставка между Караниколов и Пандова, тъй като адвокатът на Прокопиев отсъстваше, а преди да вземе решение, съдът трябва да изслуша становищата на всички подсъдими и защитниците им. Очаква се това да стане на следващото заседание през юни. Показания пред съда даде началникът на отдел във финансовото министерство Мария Веселинова, която от 2010 до 2015 г. е била изпратена от Трайков за член на Съвета на директорите на ДКК. Тя разказа как миноритарните акции на държавата в трите ЕРП-та били прехвърлени в ДКК с цел продажбата им и след това парите били преведени като дивидент на държавата. Експерти от Българската фондова борса пък описаха как е станала продажбата на акциите на ЕВН чрез старата руска система RTS и модула смесен закрит аукцион. Сървърът за тази система се намира на 6-ия етаж на борсата, за разлика от сървъра за системата „Ксетра“, който е във Франкфурт и се използва за всички други продажби на Българската фондова борса. „Ние администрираме само RTS, “Ксетра“ се администрира от Дойче вьорзе във Франкфурт, а ние сме само потребители“, разказа главният експерт в БФБ Елизабет Маринова. Тя е била член на тръжната комисия при продажбата на акциите на ЕВН и е човекът, сложил лепенката на шкафа с компютъра за системата RTS в сървърното помещение на борсата преди аукциона в края на декември 2011 г. На въпрос на съда има ли програма, която предварително да е осъществила достъп до системата, Маринова отговори, че не знае. На въпрос на съда има ли защита срещу достъпа на чужди програми до системата, тя отново отговори, че не знае. Съдът прочете показанията й в досъдебното производство през 2016 г., в които заявява: „Констатирахме, че всички акции бяха купени от инвестиционния посредник „Булброкърс“. Моят опит на борсата показва, че по-големите сделки са предварително договорени от страните, защото по време на сделката винаги може да се намеси друг инвестиционен посредник. Паролата ми за RTS не е променяна повече 10 г., мисля, че я знам само аз, не помня аз ли съм я измислила или са ми я дали“. Маринова потвърди пред съда показанията си.", "date": "2019.05.22", "title": "Очна ставка по делото срещу олигарха Прокопиев"}
{"url": "https://www.monitor.bg:443/bg/a/view/zlatno-momiche-pravi-ot-pazardjik-evropejski-grad-na-sporta-165856", "text": "Едно от златните ни момичета, бронзовата медалистка с ансамбъла от олимпиадата в Рио 2016 – Ренета Камберова, е на път да превърне родния си Пазарджик в европейски град на спорта. Кандидатурата на града за 2020 г. бе официално представена днес в хотел „Хебър“ от самата Камберова и от новия президент на волейболния клуб и отговорник за сектор „Младеж“ в общината Александър Иванов. Двамата са „моторите“ на проекта и стоят в основата на кандидатурата. На събитието присъства и членът на ACES Europe Винченцо Лопатели, който преди това инспектира спортните обекти на града и даде висока оценка на кандидатурата. Очаква се до месец комисията да излезе с официално становище. Ако получи титлата, Пазарджик ще стане 6-ият БГ град, обявяван за европейски град на спорта след Пловдив, Бургас, Стара Загора, Русе и тази година – Варна. Припомняме, че през 2018 г. София бе европейска столица на спорта, а Албена в момента е европейски курорт на спорта. „Големият плюс на тази титла ще е повишаване на имиджа на града ни, по-добра работна с държавните институции и много ползи за хората, една от които ще е подобряването на базата, обяви кметът на Пазарджик Тодор Попов. - Спортът прави децата ни по-дисциплинирани, кара ги да уважават съперника и съотборника си и им дава по-добро самочувствие – нещо, което е големият минус на българите в сравнение с европейците“, допълни той. Кметът обяви, че догодина всяко семейство, чието дете спортува активно, ще получи 20-30% намаление на местните данъци и такси. Именно увеличаване от 48 на 55 % на спортуващите пазарджиклии е голямата цел на проектна „Европейски град на спорта за 2020 г.“. Сред другите поставени задачи са създаването на фонд за стипендии на талантливи младежи, увеличаване на броя на проведените състезания в града от 60 за м.г. на 150 за 2020 г., както и създаване на специализиран медицински кабинет. „И досега всички 34 клуба ползват безплатно общинската спортна база. На всички спортни състезания публиката влиза безплатно. За догодина вместо досегашното едно, ще поемем по две домакинства на клуб за организиране на състезания“, заяви още кметът Попов.", "date": "2019.05.22", "title": "Златно момиче прави от Пазарджик европейски град на спорта"}
{"url": "https://www.monitor.bg:443/bg/a/view/bivsh-voenen-pilot-pazi-figura-na-botev-v-cjal-ryst-ot-vosyk-165853", "text": "Изработена по специална технология в Санкт Петербург фигура на Христо Ботев в цял ръст, облечена в оригинален костюм от епохата, в която е живял той, съхранява в дома си бившият военен пилот и инструктор Николай Тодоров от планинското градче Гурково. Фигурата е направена  през 2003-2004 г.по поръчка от специалистите на  световноизвестния музей  на восъчните фигури по описания, снимки и рисунки, които  о.з. майор Тодоров и някогашния директор на историческия музей  в Плевен  проф. Михаил Грънчаров събирали почти 2 години, за да бъде възможно най-близка до автентичната. Ботев е бил висок  178  см, описанията за исполински, почти двуметров  ръст в спомените идвали от високите, модерни за онази епоха токове и войводския калпак при слизането на дунавския бряг начело на четата, обяснява бившият пилот, който е натрупал огромна документация по темата. Категоричен е, че войводската куртка с ширити няма нищо общо с реалността, тя била пряка заемка от австрийска хусарска униформа. Цели 12 години о.з. майор Николай Тодоров е бил представител на ленинградския музей в България, представял е на много места специално подбирана колекция от фигури, заедно с тази на Ботев поръчал и на Дякон Левски. Когато решил да преустанови тази си дейност  решил да подари двете на музеите в Карлово и Калофер, но от там отказали да му дадат документи за дарение и той си ги прибрал. Преди време все пак решил да се раздели с фигурата на Левски и тя заминала за музея в Ловеч. На Ботев запазил за себе си, експонирал я е в една от стаите на къщата си, шегува се , че на моменти оставали само двамата и се чувствал почти като в условията на прочутата мелница край Букурещ. Предлагали му да я купят , но отказвал, защото смята че ще вземе на душата си грях да търгува с нещо толкова свидно за всеки българин. Изважда я на показ по молба на приятели, сега за 2 юни ще я отнесе в Нова Загора, където ще бъде показана пред хлапетата от местна детска градина в своеобразен урок по патриотизъм.  ", "date": "2019.05.22", "title": "Бивш военен пилот пази фигура на Ботев в цял ръст от восък"}
{"url": "https://www.monitor.bg:443/bg/a/view/bsp-mvr-e-pritiskano-da-zaema-strana-na-izborite-165858", "text": "МВР е притискано от ГЕРБ да заема страна в изборния процес. За това алармираха от БСП в навечерието на евровота. „Много се говори за „Костинброд 2”. Аз ще ви покажа какъв минимодел се развива от страна на управляващите. Държавата, която трябва да гарантира честността на изборния процес, използва структурите си за политически натиск през последните 10 дни“, заяви зам.-председателят на соцпартията Кирил Добрев. И добави: „Спомняте си Галиче и модела Ценко Чоков. Днес този модел се изпълнява от държавата. МВР, структурата, която трябва да гарантира честния избор, явно се индикира на една страна в изборния процес. Преди седмица в областните дирекции на Видим, Враца и Монтана е направена оперативка на всички шефове на районни управления и им е дадена ясна задача какво и как трябва да работят в изборния процес. МВР не просто не подсигурява честните избори, МВР взима страна на една политическа сила в изборите, които предстоят на 26 май.“. заяви той. По думите на Добрев всички са предупредени, че ако не спечели ГЕРБ, ще бъдат разформировани и изпратени на други места в страната. „Най-интересно за активността на МВР е, че докато 2 седмици издирват опасен престъпник, успяха да издирят наши общински председатели, наши членове в СИК и да ги задържат. Изписани са десетки предупредителни протоколи. По-интересни са инструктажите, които се водят устно. Инструктирани са дори и наши настоящи и бивши кметове, партийни председатели, които се предупреждават да не бъдат така активни в изборния ден“, разказа социалистът. Той призова от МВР да кажат колко предупредителни протокола са написали същевременно на активисти на ГЕРБ. „Може би е написан предупредителен протокол и на министър-председателя, който регламентирано и нерегламентирано от една седмица е иззел кампанията си в свои ръце”, попита риторично Добрев. Той алармира също така, че в следствие на този натиск се отказват хора, които трябва да бъдат гарант за честността на изборите. И добави, че БСП ще изпратим жалби до прокуратурата за инциденти във Видин и Борован, свързани с изборите.", "date": "2019.05.22", "title": "БСП: МВР е притискано да заема страна на изборите"}
{"url": "https://www.monitor.bg:443/bg/a/view/makron-iska-mishel-barnie-za-shef-na-ek-165851", "text": "Президентът на Франция Еманюел Макрон очаква по-широк съюз между водещите политически сили в Европейския парламент след изборите за евродепутати тази седмица. Той заявява това в интервю за белгийския всекидневник \"Соар\". По неговите думи е необходимо взаимодействие между социалистите и либералите, което да осигури бъдеще и напредък. Макрон отбелязва, че е необходима по-широка основа на мнозинството, което досега включваше социалистите и евродепутатите от Европейската народна партия (ЕНП). Френският президент изразява мнението, че неговият сънародник Мишел Барние, бивш еврокомисар и главен преговарящ от името на ЕС по въпроса с оттеглянето на Великобритания, следва да бъде разглеждан като възможен следващ председател на Европейската комисия. Барние досега открито не е заявявал подобно желание и не участва в процеса на \"водещи кандидати\" за председател на ЕК. В официалната надпревара кандидатът на ЕНП е Манфред Вебер. Макрон заявява подкрепа за белгийския премиер в оставка Шарл Мишел, на когото предрича бъдеще на европейската сцена. Според френския президент Мишел би имал основателни очаквания при разпределянето на водещите постове в ЕС след изборите.", "date": "2019.05.22", "title": "Макрон иска Мишел Барние за шеф на ЕК"}
{"url": "https://www.monitor.bg:443/bg/a/view/di-kaprio-zavede-21-godishnoto-si-gadje-na-chervenija-kilim-v-kan-165850", "text": "Леонардо ди Каприо заведе 21-годишната си приятелка – моделът Камила Мороне, на гала премиерата на „Имало едно време в Холивуд“. Събитието се проведе във вторник вечерта, като двамата се разходиха по червения килим за филмовия фестивал в Кан. Въпреки слуховете, датиращи от няколко месеца, че носителят на „Оскар“ се кани да предложи брак на половинката си и факта, че според папараци, цитирани от сп. People, звездите са си щракали „игриви“ селфита ден по-рано, във вечерта на премиерата те пристигнаха отделно. Вместо да позира с младата си приятелка, Ди Каприо застана рамо до рамо с колегите си от „Имало едно време в Холивуд“- Брад Пит, Марго Роби и режисьорът Куентин Тарантино. Близо 7-минутни аплодисменти съпътстваха прожекцията на деветия филм на Тарантино в Кан. Часове преди да представи продукцията си кинодеецът отправи призив към публиката да се въздържа от издаване на спойлери. Нещо, което няколко часа по-късно – точно преди старта на филма, направиха и представители на фестивала. Тук бяха чути и единствените освирквания от стана на зрителите в залата. - зад тази теза застават повечето критици, посетили безспорно една от най-дългоочакваните прожекции на фестивала. Всички те – изглежда, ще се съобразят с молбата на режисьора, като до момента нищо встрани от синопсиса не се е появило на бял свят. „Ние наистина вярваме, че има място в индустрията за оригинални продукции. Определено не е лесно, на фона на всички франчайзи и супергерои. Важно е обаче големите студиа да не оставят оригиналните филми да изчезнат“, коментира на партито след премиерата Том Ротман - шефът на Sony Motion Picture Group. Ди Каприо и Брад Пит също говориха за участието си в „Имало едно време в Холивуд“. Холивудските асове, които за първи път застават заедно на големия екран, се фокусираха обаче върху работата им с Люк Пери, който почина в началото на месец март вследствие на масивен инсулт. „Спомням си, че с приятеля ми Вини, който също е във филма, се почувствахме като с пеперуди в стомаха, когато видяхме Люк Пери на снимачната площадка“, призна с усмивка звездата от „Завръщането“. Спомням си как отивах до студиата и \"Бевърли хилс 90210\" все още се излъчваше. Люк Пери беше икона сред тийнейджърите. Бях много развълнуван, че ще работя с него. Той беше изключително дружелюбен, страхотен човек, с когото можеш да разговаряш за всичко“, добави на свой ред и Пит.", "date": "2019.05.22", "title": "Ди Каприо заведе 21-годишното си гадже на червения килим в Кан"}
{"url": "https://www.monitor.bg:443/bg/a/view/krajat-na-gazovata-zavisimost-165857", "text": "Ето че една политическа “дъвка”, плод предимно на дългогодишни спекулации, е на път да приключи. Премиерите на България и Гърция заедно дадоха начало на строителството на междусистемната газова връзка. Когато догодина тя заработи, страната ни ще може да получава азербайджански природен газ от Трансадриатическия газопровод. Възможни ще бъдат и доставки за втечнен природен газ през терминала на Александруполис от САЩ, Катар, Алжир, Израел и Египет. С това “русофилите” и “русофобите” у нас ще трябва да пренасочат усилията си в друга посока. Въпросът обаче, който би трябвало реално да ни вълнува, е ще поевтинее ли газът и това дали ще доведе до по-ниски цени на стоки от първа необходимост. Според едни от прогнозите, това ще се случи, тъй като цената на руската газ за нашата страна била в пъти по-висока от страни в Западна Европа. Според други – няма да има съществена разлика, защото цените на руснаците ще останат най-изгодни. Не случайно Германия се бори за осъществяването на “Северен поток” 2, въпреки американския натиск. От друга страна не трябва да се забравя, че сме членове не само на Европейския съюз, но и на НАТО. Има и още нещо, за първи път ще се приложат промените в закона за защита на важни държавни интереси, като се активира изпълнението на строителството, преди съдът да се е произнесъл по оспорването на поръчката, както вече го направи недопуснат конкурент. Така че ще може да се види на практика ефектът. Истината е, че има обществена нетърпимост към бавенето - диверсификацията на енергийните ни доставки трябва да се състои, както днес обещаха двамата премиери.", "date": "2019.05.22", "title": "Краят на газовата зависимост"}
{"url": "https://www.monitor.bg:443/bg/a/view/cska-i-ludogorec-se-cakat-s-evtini-bileti-v-bitkata-za-titlata-165854", "text": "Борещите се до последно за титлата в Първа лига „Лудогорец“ и ЦСКА направиха сериозен жест към феновете си. Двата клуба ще се опитат да съберат максимално много подкрепа от запалянковците в последния кръг, който ще определи кой ще бъде шампион. Разликата между двата тима е само една точка. Заключителните сблъсъци ще се играят в петък по едно и също време – от 20 ч., като „Лудогорец“ приема „Черно море“, а ЦСКА е домакин на „Ботев“ (Пд). Ръководството на „армейците“ реши да зарадва запалянковците и пусна евтини билети по 6 лева за всички сектори. „Всички на стадиона! До последен дъх и с цялото сърце“, написаха от клуба на официалния сайт. Очакванията са за сблъсъка с „канарчетата“ на „Армията“ да има поне 10 000 фенове. Аут за срещата е десният защитник Иван Турицов, който получи тежка контузия в дербито с „Левски“ (2:0). Бранителят ще е аут поне за няколко месеца и няма да успее да дебютира в националния отбор, а на негово място Балъков повика Иван Бандаловски. ЦСКА ще бъде и без друг национал – Кристиян Малинов, който срещу „сините“ си изкара девети жълт картон и бе наказан за две срещи. В лагера на „Лудогорец“ също се готвят за шампионски мач. „Орлите“ ще се опитат да си напълнят стадиона, като пуснаха още по-евтини билети на символичната цена от 1 лев. „Минаваме през тежък сезон, а момчетата на Стойчо Стоев имат нужда от подкрепа, за да победят корав съперник като „Черно море“, призоваха от лагера на действащите шампиони. Треньорът на „Лудогорец“ ще трябва да се оправя без половината си титуляри в мача срещу „моряците“. Липсата на румънския таран пък означава, че срещу „Черно море“ атаката ще бъде водена от Якуб Швиерчок. „Лудогорец“ се нуждае от задължителна победа, ако иска да подпечата спечелването на осмата си поредна шампионска титла. Ако ЦСКА сбърка на „Армията“ срещу „Ботев“, „орлите“ ще ликуват с трофея дори и при загуба или равенство.", "date": "2019.05.22", "title": "ЦСКА и „Лудогорец“ се цакат с евтини билети в битката за титлата"}
{"url": "https://www.monitor.bg:443/bg/a/view/divna-sybira-pop-zvezdi-v-pomosht-na-kristin-ilieva-165841", "text": "Мария Илиева, Любо Киров, D2, Папи Ханс, Тита, Михаела Филева, V:rgo x TRF, БНР, Deep Zone Project, Young BB Young, Искрата, Веси Бонева и Светлин Къслев, Прея, DJ Marten Roberto, The Center са част от имената, които застават зад инициативата на младата певица Дивна „Всичко/нищо“. Всички те ще извисят глас в първи благотворителен концерт на 12 юни в Интер Експо Център, а средставата ще отидат при моделката Кристин Илиева. Припомняме, че преди повече от година двете приятелки Дивна и Кристин катастрофираха, като моделката беше тежко ранена, а певицата управляваше автомобила. Месеци по-късно Илиева успя да проходи, но има нужда от допълнително лечение. С този концерт ще стартира и фондация „Всичко или нищо“, която ще се стреми да обединява български известни лица и носители на мнение в мащабни кампании за подкрепа на благотворителни каузи. Всички събрани средства от продажбата на билети ще бъдат използвани за благотворителни цели. Цената на билетите за събитието е 12 лв.", "date": "2019.05.22", "title": "Дивна събира поп звезди в помощ на Кристин Илиева"}
{"url": "https://www.monitor.bg:443/bg/a/view/stokoobmenyt-ni-sys-slovakija-vyzliza-na-pochti-611-mln-evro-165865", "text": "Заинтересовани сме от активизиране на двустранната търговия и икономическо сътрудничество, както и от увеличаване присъствието на словашкия бизнес в България. Това заяви министърът на икономиката Емил Караниколов по време на срещна с делегацията включваща представители на фирми от област Търнава, Словакия. Компаниите присъствали на срещата са в сферата на производство на машини, ремъци за транспортни средства, бои и лакове, както и стоманени и бетонни стълбове. Министър Караниколов поясни, че през 2018 г. отчитаме рекордно високи стойности на двустранните търговски отношения. „През 2018 г. износът към Словакия е 217.117 млн. евро, с ръст от 4.9%. Вносът е 393.862 млн. евро, с ръст от 1%, а стокообменът възлиза на 610.979 млн. евро, това е дял от 1.0% от целия ни стокообмен и ръст от 2.3%“, зави Караниколов. Икономическият министър е на мнение, че Четвъртата сесия на двустранната консултативна комисия за икономическо сътрудничество ще допринесе за увеличаване на стокообмена и задълбочаване на връзките между българските и словашките фирми. „Предвижда се Сесията да се проведе в най-скоро време, като се предвижда вариант тя да бъде съпътствана от бизнес форум“, допълни Караниколов.", "date": "2019.05.22", "title": "Стокообменът ни със Словакия възлиза на почти 611 млн. евро"}
{"url": "https://www.monitor.bg:443/bg/a/view/pravjat-falshiv-dokumentalen-film-za-20-godishninata-na-ameli-pulen-165855", "text": "Филмът „Невероятната съдба на Амели Пулен“ през 2021-ва навършва 20 години и по този случай режисьорът Жан-Пиер Жоне подготвя изненада за феновете на чаровната наивка. Не става дума за продължение („Париж днес е грозен“, коментира Жоне), а за т.нар. mockumentary – фалшив документален филм за корените и заснемането на историята, превърнала се в един от шедьоврите на европейското кино. Със своята простота и естественост героинята, изиграна от Одри Тоту, спечели обичта на милиони момичета по света, които преди 2 десетилетия се идентифицираха с нейната мечтателна и романтична парижка сервитьорка, способна да се наслаждава на най-дребните радости на живота и да създава такива за другите. Дори прическата на Амели – късо каре с едва загатнат бретон, стана голяма тенденция в модата веднага след излизането на филма. Според Жоне документалната мистификация за създаването на „Невероятната съдба на Амели Пулен“, ще напомня филма на Питър Джаксън за зараждането на киното Forgotten Silver. „Ще бъде просто закачка, но много забавна и, надявам се, евтина за реализиране“, споделя той. Режисьорът и сценарист заявява още, че няколко пъти е бил канен да направи телевизионен сериал, базиран на филма, но винаги е отказвал тези предложения. „Не би било добра идея – нямаше да го има същия актьорски екип, евентуалният бюджет щеше да е по-нисък и следователно резултатът – по-лош. Още повече да се снима в Париж в момента е невъзможно, защото по улиците е пълно с ремонтни работници, както и с протестиращи, и градът сега е грозен. Така че – не, няма да снимам нито продължение, нито сериал, а фалшива документалка“. Жоне, който признава, че се разкайва, задето продал авторските права на „Амели Пулен“ за реализацията на мюзикъл, който определя като „катастрофа“, още не е избрал заглавие за бъдещата мистификация. Но той и съсценаристът на филма Гийом Лоран вече обединяват идеите си за бъдещия филм.", "date": "2019.05.22", "title": "Правят „фалшив“ документален филм за 20-годишнината на Амели Пулен"}
{"url": "https://www.monitor.bg:443/bg/a/view/rolling-stones-puskat-nov-album-do-kraja-na-godinata-165849", "text": "За повечето хора на 75 една сърдечна операция е сигнал да намалят темпото и да си гледат старините. За Мик Джагър и цялата група Rolling Stones обаче, като че ли е ритник отзад, който им дава начална скорост за нови и нови проекти. Само преди дни динозавърът Джагър пусна видео в Инстаграм от репетиционната, където твори нова музика. Веднага след това бандата обяви и новите дати от отложеното си турне в САЩ и Канада (след като спряха обиколката заради сърдечната операция на Мик). Последната новина идва от говорителя на групата, който официално потвърди, че феновете могат да чакат новия албум на Stones съвсем скоро. \"Не е оповестена дата за излизането му. Мик е склонен да направи нужното, за да се навакса изгубеното време. За албума се говори отдавна, така че групата иска той да излезе възможно най-скоро\", заяви той. Това ще е първата тава с нови записи след A Bigger Band от 2005 година. Новият албум вероятно ще бъде издаден в края на годината. Това потвърждава казаното по-рано от Кийт Ричардс.", "date": "2019.05.22", "title": "Rolling Stones пускат нов албум до края на годината"}
{"url": "https://www.monitor.bg:443/bg/a/view/sled-18-godini-v-pixar-antoni-hristov-se-vryshta-u-nas-165848", "text": "Българинът Антони Христов прекара 18 години на върха на световната анимация като художествен директор в прочутото студио Pixar, а сега реши да се завърне в България. „Когато започнах да работя там, аз трябваше да го спел-вам (б. а. - спелувам), когато се обаждам на банката: „Къде работиш?” – „В Pixar”, „Как, PIckStar?” – „Не, Pixar – P-i-x-a-r”, не знаеха, не бяха чували. разказа Христов пред Нова тв. През 80-те години на миналия век той преминава нелегално границата с Югославия, за да стигне до Америка. Причината – от „чувство за хулиганство“. „По принцип, хората тук със сигурност искат да чуят някаква по-възвишена мотивация. Обаче то си беше от силно изразено чувство за хулиганство. Аз споделих с много хора, понеже не бях много умен. и за щастие, никой не ни предаде. Но според мен – голяма част от това беше, че не ни вярваха. Не съм го мислил дори - какво ще стане, след като избягам. Нямаше план Б”, допълни още той. Името на Антони стои под едни от любимите на малки и големи анимационни филми, сред които \"Търсенето на Немо\", \"Феноменалните\" и \"Уол-и\".", "date": "2019.05.22", "title": "След 18 години в Pixar: Антони Христов се връща у нас "}
{"url": "https://www.monitor.bg:443/bg/a/view/uchenik-otiva-na-syd-za-iznudvane-s-goli-snimki-165842", "text": "Ученик отива на съд по обвинение за изнудване на мъж с голи снимки На 15 февруари И.Х. се свързал по Месинджър с непознаващия го до този момент К.С. и му казал, че има негови компрометиращи голи снимки и интимен разговор с друг мъж в нета, които ще разпространи ако последният не му плати 300 лв. Изнудваният му казал, че няма 300, но може да му даде 200 лв. и рекетьорът се съгласил. Двамата се разбрали къде да бъдат оставени парите. Междувременно обаче, изнудваният подал сигнал в полицията и при направената проверка е засечен компютърът, от който е извършено престъплението. 19-годишният ученик бил привикан на разпит в полицията и си признал. Повдигнато му е обвинение, за което по закон се предвижда наказание лишаване от свобода до 6 години и глоба до 3 000 лв.", "date": "2019.05.22", "title": "Ученик отива на съд за изнудване с голи снимки"}
{"url": "https://www.monitor.bg:443/bg/a/view/zriteli-pak-skochiha-na-otkradnat-jivot-tozi-pyt-zaradi-strategijata-za-deteto-165840", "text": "Болница Св. Анастасия снощи прие симпатична млада пациентка, която твърдеше, че е паднала с ролерите си, а майка й гузно мълчеше. Истината бързо се оказа друга и сюжетът на медицинската сага „Откраднат живот“ отведе зрителите към Стратегия за детето. След като доктор Кръстева (Янина Кашева) поразпита тийненйджърката и майка й, се оказа, че девойката системно закъснявала вечер, а бащата понякога й удрял шамар. Последния път си отпуснал повече ръката и бузата й посиняла. Бащата също се появи и веднага призна, че се е случвало 6-7 пъти да посегне на дъщеря си, защото не можел да се справи и да я накара да се прибира навреме. Многократно обясни, че съжалява и се извинява. Сред основните герои в момента в поредицата обаче е счетоводителката на болницата, която в миналото си е била системно малтретирана от баща си. Набързо тя намери момичето и го посъветва: „Колкото и да ти се извинява това няма да спре. Бягай докато можеш“. И какво направи обърканата тийненйджърка – избяга, разбира се! Тази сцена предизвика истинска лавина от коментири в социалните мрежи и във фенгрупите на сериала във Фейсбук. попита потребителка. А под публикацията последваха полюсни мнения от „Боят не е решение, а безсилие или повтарящ се модел от родители“ до „Преди години децата слушаха, учеха и имаха ценности, сега погледнете пред всяко училище пушат цигари, дискотеките са пълни.Няма вечерен час. Има татуировки, напитки и разни.“ Много от зрителите заподозряха лобирането за така обсъжданата Стратегия за детето. Само преди ден мрежата отново избухна, този път с негодувание към епизода, в който през половината време се говореше колко е важно да се гласува на изборите за европейски парламент.", "date": "2019.05.22", "title": "Зрители пак скочиха на „Откраднат живот“. Този път заради стратегията за детето"}
{"url": "https://www.monitor.bg:443/bg/a/view/vlado-todorov-celta-na-bul-ins-beshe-deloto-da-vleze-v-syda-165843", "text": "Целта на „Бул Инс“ всъщност беше делото да влезе в съда. Сигурен съм, че там близките на загиналите при катастрофата край Своге ще спечелят, но това ще забави изплащането на обезщетения най-малко с година. Това коментира пред „Монитор“ Владимир Тодоров от Асоциацията на пострадалите при катастрофи. Той уточни, че за първи път се сблъскват с подобен казус и при други катастрофи застрахователите винаги са били изрядни. „Трагедията край Своге се случи на 25 август миналата година, хората предявиха претенции към застрахователната компания още през септември-октомври. След това шест месеца търсеха какви ли не причини и отговаряха, че чакат документите от следствието, да разберат дали шофьорът е употребявал алкохол, дали има пътен лист, а това са неща, които нямат никакво отношение към самата застраховка. След шестия месец постановиха отказ“, коментира Тодоров. Той изтъкна и че няма защо да се изисква фактура за извършен превоз, след като в случая такъв няма. В Асоциацията на пострадалите от катастрофи са постъпили сигнали от три семейства, на които са били изплатени само по 10 лева, заради загинали близки при трагедията при Своге. Според Владимир Тодоров в Комисията по финансов надзор пък има още четири случая, по които ще наложи принудителни мерки. Малко по-рано пред Нова телевизия изпълнителният директор на „Бул Инс” Стоян Проданов заяви, че застрахователната компания по никакъв начин не се е произнасяла с обезщетение. Те отказали такова, поради липсата на доказателства за извършен обществен превоз. Той може да бъде редовна линия или случаен превоз. \"Няма доказателства нито за едното, нито за другото”, коментира Стоян Проданов.", "date": "2019.05.22", "title": "Владо Тодоров: Целта на „Бул Инс“ беше делото да влезе в съда"}
{"url": "https://www.monitor.bg:443/bg/a/view/cacarov-razporedi-proverka-na-partijnite-subsidii-165838", "text": "Главният прокурор Сотир Цацарова разпореди ВАП да направи проверка на партийните субсидии и дали те са изплатени при спазване на закона, съобщиха от пресцентъра на прокуратурата. Повод пък е информацията в материал в „Шоуто на Слави“, излъчен на 20 май. В него се твърди, че партиите е трябвало да получат над 32 млн. лева за 2018 като субсидии, но вместо това реално изплатените пари са над 38 млн. лева, което пък е близо 6, 52 млн. лева повече. Именно затова от екипа на предаването твърдят, че има нарушения и „цената“ на действително получен глас вместо 11 лева, както е предвидено в бюджета, е увеличена на 13,23 лева. В тази връзка от държаното обвинение напомнят, че ВАП трябва да установи дали държавната субсидия е била определена и изплатена при стриктно спазване на закона за политическите партии и дали е налице неправилно изплащане на суми. Така за за нуждите на проверката на прокуратурата е била изискана информация от финансовото министерството, ЦИК и Сметната палата, като от последната ще бъде търсено и съдействие, тъй като по закона тя има правомощия за финансов контрол над партиите. От прокуратурата припомнят, че съобразно закона за политическите партии държавна субсидия се отпуска ежегодно от централния бюджет на политическите партии и коалиции, които са регистрирани в ЦИК за участие в избори, участвали са в последните парламентарни избори и имат избрани народни представители. Общата сума пък се разпределя пропорционално на броя на получените действителни гласове от всяка партия или коалиция. Сумата за един получен глас се определя със закона за държавния бюджет, а начинът на предоставяне на средствата за субсидиране се определя от министъра на финансите. Право на субсидия имат и партиите, които не са представени в НС, но са получили над 1 % от действителните гласове на последните парламентарни избори. Междувременно финансовият министър Владислав Горанов даде да се разбере, че заради партиите са получили по 13, вместо по 11 лева субсидия за 2018-та. „Има едно несъвършенство на законодателството, което позволява да се преразпределят част от парите на партиите и коалициите, които имат избрани народни представители“, коментира Горанов и добави: „Няма как при сега действащия Закона за политическите партии да се получат точно 11 лева на глас. Законът е разписан така, че общата сума за гласовете на всички участници в изборите в крайна сметка да се разпредели само между правоимащите партии и коалиции“. Според него това може да се поправи единствено чрез поправка в закона ", "date": "2019.05.22", "title": "Цацаров разпореди проверка на партийните субсидии (ОБНОВЕНА)"}
{"url": "https://www.monitor.bg:443/bg/a/view/koshmar-v-semejstvoto-na-kasijas-syprugata-mu-e-s-rak-165839", "text": "Семейството на Икер Касияс преживява още един шок след инфаркта, който той получи по време на тренировка на “Порто” на 1 май. Съпругата на легендарния испански вратар - Сара Карбонеро, е била оперирана от злокачествен тумор на яйчниците. Самата тя обяви за случилото се чрез съобщение на официалния си профил в \"Инстаграм\". \"Когато все още не сме се възстановили от страха, животът отново ни изненада. Преди няколко дни лекарите ми откриха злокачествен тумор на яйчниците и вече се оперирах. За щастие го уловихме много рано, но все още имам няколко месеца борба, докато продължавам съответното лечение. Аз съм спокойна и уверена, че всичко ще премине добре, написа Сара. - Знам, че пътят ще бъде труден, но и ще има щастлив край. Имам подкрепата на моето семейство и приятелите, както и на страхотния медицински екип. Използвам възможността да помоля моите колеги журналисти за уважение и разбиране, с които винаги сте се отнасяли към мен, особено в тези трудни и деликатни моменти за мен и моето семейство\", добави 35-годишната Карбонеро.", "date": "2019.05.22", "title": "Кошмар в семейството на Касияс, съпругата му е с рак"}
{"url": "https://www.monitor.bg:443/bg/a/view/kravata-penka-stava-majka-do-mesec-165844", "text": "До месец международно известната крава Пенка ще стане майка, похвали се собственикът й Иван Харалампиев. „Остават броени дни до събитието, което го чакахме толкова много време. Знаете, че когато кравата избяга в Сърбия беше бременна, но пометна. Сега най-накрая ще се радваме на рожба от нея. От лятото на м.г. Пенка обитава животновъдния обект в село Мазарачево и се чувства изключително спокойна“, казва със задоволство кюстендилският фермер. Там той отглежда общо 17 крави, като амбицията му да достигне до 20. По думите на Харалампиев интересът към животното не стихва от страна на хората. Само преди броени дни той получил поредно писмо от Германия с дарение. В него имало 500 евро и картичка. „Въпреки, че мина толкова време хората не са забравили Пенка. Любопитното е, че за нея се сещат повече чужденците, отколкото нашите. Настояват постоянно да подпомагат животното. Поканих едно германско семейство и очаквам да ни гостува през лятото, когато вече Пенка ще е станала майка“, разказва Харалампиев. За предстоящото ново попълнение във фермата си, той вече се е спрял на конкретно име. „Много ми се иска теленцето на Пенка да бъде кръстено на първия човек, който се застъпи за нас и дойде на място при мен в Копиловци. Това е британският евродепутат Джон Флак. Защо не теленцето да бъде кръстено на него. Още тогава разбрах, че той обича животните, все пак произхожда от фермерско семейство. Ако теленцето е мъжко ще се казва Джон, ако е женско Джоана“, обяснява още Харалампиев. Припомняме, че кравата-беглец Пенка стана международно известна, след като изчезна от животновъден обект в село Мазарачево на 12 май м.г. Две седмици по-късно тя беше открита в съседна Сърбия, а връщането й отново в България беше равносилно на смъртна присъда. Първоначално беше обявено, че Пенка трябва да бъде умъртвена заради това, че е пребивавала в страна, която не е членка на ЕС, но след като беше дадена гласност на случая и хора от цял свят се застъпиха за спасяване живота на кравата, властите я помилваха.", "date": "2019.05.22", "title": "Кравата Пенка става майка до месец"}
{"url": "https://www.monitor.bg:443/bg/a/view/boljarin-opipal-jena-otiva-na-syd-165846", "text": "Великотърновец отива на съд за опипване на жена на публичво място. На 21 март т.г., пострадалата отивала на работа, когато била спряна на улицата от обвиняемия Х.А. Без да каже нищо той я хванал с едната ръка за рамото за да не бяга, а с другата започнал да я опипва по тялото. Жената все пак проявила самообладание и успяла да отблъсне нахалника и да се обади на съпруга си. Разгоненият бил спипан от полицията и вече е с повдигнато обвинение. Според данните на прокуратурата Х.А. е криминално проявен и е задържан и съден за прояви, свързани с хулиганство и нарушаване на обществения ред. Когато е под въздействието на алкохол той ставал буен, агресивен и опасен. Сега той отново ще се изправи пред Темида по обвинение за блудство.", "date": "2019.05.22", "title": "„Болярин” опипал жена се изправя пред Темида"}
{"url": "https://www.monitor.bg:443/bg/a/view/10-golemi-remonta-zapushvat-sofija-prez-ljatoto-165845", "text": "През летните месеци в София ще бъдат ремонтирани десет големи улици. Това съобщи кметът на София Йорданка Фандъкова след като откри игрище в 60-то ОУ „Св. Св. Кирил и Методий“ в Бенковски. В края на месеца започва реконструкцията на бул. „Президент Линкълн“ в „Овча купел“. В квартала се очаква да стартира и разширението на бул. „Монтевидео“ веднага след като приключат строителните дейности по третия лъч на метрото. Тапа в столицата ще се образува и по бул. „България“ в участъка между булевардите „Гешов“ и „Черни връх“, където през юли и август ще тече ремонт. Фандъкова обясни, че са избрали именно тези два летни месеца, защото тогава столицата е по-празна. Предвижда се реконструкция на тунела на бул. „Александър Малинов“ и Южната дъга в район „Младост“. Общината е готова и с проект за ремонт на участъка по Източната тангента, който свързва бул. „Владимир Вазов“ със Северната тангента, но заради отчуждителни процедури все още не са започнали дейности. „Готови сме да започнем веднага след като отчужденията приключат“, каза Фандъкова и допълни, че отчуждаване на имоти тече и по бул. „Тодор Каблешков“. Кметът на София обясни, че в момента се проектира и ремонта на бул. „Скобелов“, който включва и реконструкция на тунела при НДК, след което ще бъде пусната обществена поръчка за избор на изпълнител. В момента текат ремонти по улица „Каменоделска“, където се реконструира трамвайното трасе, разширява се ул. „Филип Кутев“ в „Лозенец“, а по ул. „Сребърна“ се изгражда главен колектор. Продължават и ремонтите в централната градска част, както и обновяване на уличната мрежа във всички райони. Най-голямата реконструкция в града, а именно тази на „Граф Игнатиев“, трябва да приключи до края на май. Ако това обаче не се случи ще започнат да текат глоби на изпълнителя за забавена работа. Ремонтът на „Графа“ започна през май 2018 г. и трябваше да приключи март тази година. Столичната община обаче призна, че има причини за забавянето на реконструкцията с общо 79 дни. Кметството установи, че от 19 декември миналата година до 5 февруари климатичните условия са били лоши и това е наложило спиране на строителните дейности. Освен това фирмата, изпълняваща ремонтите, поиска отсрочка с още 50 дни по същата причина, но за друг период. Строителният надзор на обектите обаче прие само 31 дни. С 5 млн. лв. ще бъдат извършени текущи ремонти в 38 училища и детски градини в София през лятото. Това съобщи зам.-кметът по строителство Ирина Савина. „В тези учебни заведения ще се извършат конструктивни дейности и мерки за енергийна ефективност“, каза Савина. Кметът на София Йорданка Фандъкова обясни, че в момента седем сгради за училищни нужди се изграждат, а четири от тях са в малките населени места - Негован, Требич, Мрамор и квартал „Симеоново“. Отделно с евросредства се ремонтират 26 учебни заведения в районите „Красна поляна“, „Надежда“, „Връбница“, „Илинден“ и „Средец“. Ремонтите им започнаха през миналата година и трябва да приключат през 2020 г. Общата сума на проекта е 63,6 млн. лева, от които безвъзмездната помощ е 58 млн. лв., а 5,6 млн. лв. ще бъдат са бюджета на Столичната община.", "date": "2019.05.22", "title": "10 големи ремонта запушват София през лятото"}
{"url": "https://www.monitor.bg:443/bg/a/view/myj-ot-draginovo-se-hvyrli-pod-tesnolinejkata-165821", "text": "Четиридесет и осем годишен мъж от велинградското село Драгиново се е самоубил, като е скочил под теснолинейката Септември-Добринище. Неприятният инцидент е станал около 13.30 ч. във вторник в  района на гара Костандово. Мъжът не е бил стабилен психически, разказаха жители на селото. Той многократно е твърдял, че смята да се самоубие, но никой не е вярвал, че това ще се случи. Според очевидци от гарата и влака мъжът е изскочил внезапно из храстите край жп линията и се е метнал под композицията, която е била от 3 вагона и локомотив. Машинистът не е имал никакво време да спре влака и човекът е загинал.  Движението на влакове в района на инцидента-между гарите Долене и Костандово е било спряно за няколко часа.", "date": "2019.05.22", "title": "Мъж от Драгиново се хвърли под теснолинейката"}
{"url": "https://www.monitor.bg:443/bg/a/view/roditelite-na-ivan-tomov-moljat-da-ne-se-izprashtat-poveche-pari-po-smetkata-165820", "text": "Родителите на загиналия под връх Лхотце алпинист Иван Томов молят да не се изпращат повече пари по сметката, която бе разкрита вчера, за да се покрият разходите по връщането на тялото на сина им в България. Макар че часове след разкриването й премиерът Бойко Борисов обяви, че ГЕРБ ще преведе необходимите 70 000 долара, близо 20 души са изпратили още общо около 3000 лева. „По 50 лева, по 100 лева са превеждали. В тези трудни времена за нас това е изключителен жест“, каза майката на Иван Томов – Валентина. Тази сутрин от ГЕРБ е преведена обещаната сума – 122 660 лева. Събрани са общо 125 008,47 лева. Майката Валентина, бащата Юрий и сестрата Елизавета изказват огромната си благодарност към хората, проявили съпричастност към огромната им болка. „Когато разбираме, че не сме сами, сякаш ни става малко по-леко“, каза бащата на алпиниста и допълни, че парите, които останат, ще бъдат преведени за благотворителна кауза. В момента се решават организационни въпроси със съдействието на Министерството на външните работи и Консулството на България в Катманду.", "date": "2019.05.22", "title": "Родителите на Иван Томов молят да не се изпращат повече пари по сметката"}
{"url": "https://www.monitor.bg:443/bg/a/view/uchenici-pravjat-shestvie-s-feneri-za-ubileja-na-shkoloto-si-165822", "text": "Шествие с фенери в ръка ще направят децата от основно училище „Св. Св. Кирил и Методий“ в гълъбовското село Обручище на 23 май, за да отбележат   160-та годишнина на школото си и предстоящият празник на славянската писменост. С фенери в ръка, като символ за разпръскваната светлина от двамата братя-просветители и под звуците на химна „Върви народе възродени“ в шествието ще се включат и гостите, сред които ще бъде и вицепрезидентът Илияна Йотова. Първото светско училище в някогашното село Обрукли е отворило врати през 1859 г.,сградата била на мястото, където днес е  училищният стол.  Почти 85 години по-късно, през есента на  1924 г. е построена основната част сегашната, като на най-високата била окачена бронзова камбана, за да призовава със звъна си школниците за учебните занятия. Стари обруклийци  припомнят, че на времето тя биела три пъти: в 7, 730 и 8,00 часа , когато започвал първият учебен час. Някъде назад във времето я свалили, поставили електрически звънец. Намерили я преди месеци и я възстановили с помощта на приятели от близкия рудник „Трояново 3“ на комплекса „Марица изток“.Разлюлелия я отново на 1 март, когато в двора се изсипали окичени с мартеници гости от близо и далеко.За честването на юбилейната годишнина 50-те ученици и 9 учители се готвят от няколко месеца, в началото на април подготвили изложба , разказваща за историята на учебното заведение, припомня директорката Илина Генова, която е вече 18 години на този горещ стол.По думите й шествието с фенери води началото си от деня, когато през 1924 година отворила вратите си новата сграда. Над 1 500 са жителите на село Обручище, за което съществуват писмени документи, че съществува от около 1550 година, тогава първите заселници се установили в местността Оброка, откъдето идва и старото наименование Обрукли.Негови жители вземат участие в Старозагорското въстание в четата на Руси Кънев , от тук е и първият записал се в Хвърковатата чета на Бенковски Господин Стоянов – Поборника.75 са загиналите по фронтовете на трите войни от началото на ХХ век, а килийно училище е било създадено през 1836 г.", "date": "2019.05.22", "title": "Ученици правят шествие с фенери за юбилея на школото си"}
{"url": "https://www.monitor.bg:443/bg/a/view/de-hea-ne-se-razbra-za-nov-dogovor-napuska-unajted-165847", "text": "Титулярният вратар на „Манчестър Юнайтед“ Давид де Хеа е отхвърлил и последното предложение на \"Червените дяволи\" за нов контракт с клуба. Според \"Сън\" испанецът е дал да се разбере, че няма намерение да преподписва през това лято. Настоящият контракт на стража изтича след година, като решението на Де Хеа прави ситуацията доста сложна за клуба. При това положение от \"Олд Трафорд\" трябва да решат дали да продадат играча през това лято, или да не го направят, рискувайки след година да го изпуснат без пари. Една от причините да не се стигне до споразумение е, че английският клуб не е предложил на Де Хеа тази заплата, която се говори, че са му обещали от „Пари Сен Жермен“ - 350 000 паунда седмично. Според \"Сън\" парижани ще отправят и оферта към „Манчестър Юнайтед“, която ще бъде в размер на 60 милиона паунда. Ако това предложение бъде отхвърлено, от ПСЖ ще оставят този трансфер за следващото лято, вярвайки че тогава ще успеят да вземат Де Хеа без пари.", "date": "2019.05.22", "title": "Де Хеа не се разбра за нов договор, напуска „Юнайтед“"}
{"url": "https://www.monitor.bg:443/bg/a/view/evropol-arestuva-20-narkotrafikanti-165836", "text": "Голяма европейска организирана престъпна мрежа беше разбита миналата седмица благодарение на обща операция на няколко полицейски служби, довела до ареста на двадесетина заподозрени, обяви Европол. Международната организирана престъпна група, определена като \"високо професионална и опасна\", е натрупала около 680 милиона евро между между 2017 г. и 2019 г., посочи европейската полицейска служба, базирана в Хага. \"Операцията, наречена \"Ледоразбивач\", е най-значимата от този род в Европа срещу организирана престъпна група, която включва граждани на Литва и други европейски държави, замесени в голям трафик на наркотици, цигари, в поръчкови убийства и пране на пари\", обяви Европол. Повече от 450 полицаи в Полша, Великобритания, Литва и Испания извършиха едновременни рейдове срещу членове на престъпната организация на 15 и 16 май, уточни Европол. Предполагаемият ръководител на престъпната група - 48-годишен литовец, е бил арестуван в Испания, а 21 други заподозрени са задържани във Великобритания, Полша, Литва и Испания. Полицията нахлу в 40 жилища, конфискува имущество на стойност 8 милиона евро от пари в брой, диаманти, злато, скъпоценности и луксозни автомобили, гласи съобщението на Европол. Престъпната група е пренасяла наркотици и цигари във Великобритания и е прехвърляла пари в Полша, преди да ги изпере в Испания и други държави, най-вече чрез инвестиции в недвижими имоти.  ", "date": "2019.05.22", "title": "Европол арестува 20 наркотрафиканти"}
{"url": "https://www.monitor.bg:443/bg/a/view/shestima-ubiti-po-vreme-na-izbori-v-indonezija-165834", "text": "Най-малко шест души бяха убити и повече от 200 ранени в сблъсъци снощи между протестиращи и полицията в индонезийската столица, съобщи губернаторът на Джакарта Анис Басведан, цитиран от Ройтерс. \"В момента има сведения за шестима убити, а повече от 200 души с различни травми са приети в столичните болници\", отбеляза губернаторът, който бе на посещение в една от болниците. Протестиращи, обвиняващи правителството на президента Джоко Видодо в изборни измами, за да си осигури преизбиране, се събират от вчера пред Централната избирателна комисия в индонезийската столица, съобщава ДПА. Полицията заповяда на протестиращите да се разотидат, но беше посрещната с бомбички и камъни, което я принуди да използва сълзотворен газ и водни оръдия, каза полицейски говорител. Той добави, че на полицаите не е било раздавано огнестрелно оръжие по време на демонстрациите. Протестиращите подпалиха полицейско общежитие и автомобили, съобщи той. Според говорителя 20 души са били арестувани за подстрекаване към безредици и атаки срещу силите за сигурност. Властите частично ще блокират достъпа до социалните медии, за да предотвратят провокациите и разпространението на неверни информации след насилието в столицата, каза министър-координаторът по въпросите на политиката, правосъдието и сигурността Виранто. Привържениците на опозиционния кандидат за президент Прабово Субианто свикаха вчера в центъра на Джакарта демонстрация в израз на протест срещу резултатите от президентските избори миналия петък, победител на които стана сегашният държавен глава Джоко Видодо. През нощта мирната демонстрация прерасна в ожесточени сблъсъци с полицията.  ", "date": "2019.05.22", "title": "Шестима убити по време на избори в Индонезия"}
{"url": "https://www.monitor.bg:443/bg/a/view/ad-v-moskovskoto-metro-stotici-blokirani-pod-zemjata-165827", "text": "Повече от 1000 пътници близо 3 часа и половина останаха блокирани в подземието на московското метро. Произшествието се случи във вторник вечерта в тунела между линиите „Солнцевская“ и „Болшая колцевая“, където заседнаха пет влакови композиции. Две от тях веднага бяха изтеглени до най-близката станция, останалите три обаче останаха блокирани заради сложния релеф на тунела. На помощ на пасажерите бяха докарани други мотриси, като евакуацията на хората продължи почти 3,5 часа. За да се облекчи пребиваването на пътниците под земята, в тунела беше пусната вентилацията, която осигуряваше поток на свеж въздух. Хората бяха изведени без инциденти. На изхода на метрото бяха мобилизирани медицински екипи, но никой от блокираните не потърси лекарска помощ. Пасажерите бяха извозени до мястото на назначение с безплатен наземен градски транспорт. През цялото време московският метрополитен информираше в социалните мрежи останалите пътници на метрото за затворените станции и движението на влаковете. Експертите посочват две евентуални причини за инцидента – неизправност на контактните релси или на електрическия приемник. Проверката по случая ще отнеме седмица, след което ще бъде обявено официално какво е довело до произшествието под земята.", "date": "2019.05.22", "title": "Ад в московското метро, стотици блокирани под земята "}
{"url": "https://www.monitor.bg:443/bg/a/view/s-otkradnat-traktor-vandali-razoraha-stadiona-v-novo-delchevo-165818", "text": "С откраднат трактор вандали разораха посред нощ новия стадион в близкото до Сандански село Ново Делчево. Около 01:00 часа в нощта срещу сряда неизвестни засега вандали разбили оградата на току-що подновената тревна площ на стадиона с откраднат трактор, собственост на земеделски стопанин от селото и изорали в кръг бразда в центъра. В средата накрая вандалите забули нож и изоставили трактора?! „Безмълвен съм срещу тази престъпна наглост, лишиха децата от района от готова база. Аз инвестирах с такова желание в селото, каза за благоевградския сайт struma.com концесионерът Благовест Христовски. Инвестирах около 100 000 лева, взех игрището на концесия за 10 години. Направихме нова тревна площ и нова поливна система, една от най-модерните в областта. Изградихме нова съблекалня, ограда, бяхме готови за откриването му“, шокиран коментира бизнесменът Христовски. На 8 април тази година, на редовна сесия Общинският съвет в Сандански гласува на футболен клуб „Изтребител” от село Ново Делчево да бъде предоставен безвъзмездно в следващите 10 години стадиона в селото. На стадиона ще се провежда тренировъчна дейност с деца, юноши, мъже и жени, както и официални мачове. Теренът е с площ 17,1 декара, върху него е изградена съблекалня на един етаж със застроена площ от 62 квадратни метра, която вече е основно ремонтирана от концесионера. Полицията трескаво издирва извършителите на деянието, които вероятно са от района.", "date": "2019.05.22", "title": "С откраднат трактор вандали разораха стадиона в Ново Делчево"}
{"url": "https://www.monitor.bg:443/bg/a/view/stara-zagora-kupuva-ulicite-na-njakogashnoto-agrobiohim-165823", "text": "Община Стара Загора ще закупи 83 266 кв м площи на територията на някогашния химически гигант „Агробиохим“, които са притежание на физическо лице. Част от необходимите средства в размер на 300 000 лв се предоставят от републиканския бюджет по решение на правителството от последното му заседание на 22 май. „Средствата са за придобиване на поземлени имоти с обща площ 83 266 кв. м., находящи се в землището на село Хрищени, община Стара Загора, с цел изграждане на техническа инфраструктура на територията на общината. Предоставянето им ще даде възможност за развитие на местната икономика и за повишаване на нейната конкурентоспособност.“, се казва в съобщението на правителствената пресслужба. В края на миналата седмица премиерът Бойко Борисов лично се запозна на място с проблемните терени, които са станали частна собственост при раздържавяването на обявения в несъстоятелност през 2001 година.Синдик е разпродал близо 3 500 дка със сгради и съоръжения на около 80 фирми, последни били продадени улиците, което създава съществени пречки на развитие на бизнеса там. През 2007 година приватизаторът на свой ред фалира и улиците са продадени на търг от частен съдия изпълнител. За тях купувачът платил 300 бона и в момента е готов да ги прехвърли на общината за 0,5 млн лв, коментира кметът на Стара Загора Живко Тодоров.  Чрез тази сделка общината ще може да стартира процедура за вкарването на района в урбанизираната територия и да стартира изготвянето на подробни устройствени планове. Около 1 100 дка от някогашния химически гигант към момента са неизползваеми, а към тях има интерес от големи компании за създаването на нови производствени мощности, съобщи премиерът Борисов, като припомни че му се налага да разрешава казуса , възникнали далеч преди да се появи на политическия хоризонт партия ГЕРБ. Пари за сделката са за сметка  на преструктуриране на разходите по централния бюджет за 2019 г. Очаква се местния старозагорски парламент да гласува покупката на своето заседание от 30 май.", "date": "2019.05.22", "title": "Стара Загора купува улиците на някогашното Агробиохим"}
{"url": "https://www.monitor.bg:443/bg/a/view/oon-alarmira-riskyt-ot-jadrena-vojna-naj-visok-ot-vtorata-svetovna-nasam-165829", "text": "Рискът от използване на ядрено оръжие е най-висок от времето на Втората световна война, каза високопоставен експерт по сигурността от ООН, като нарече това \"неотложен\" въпрос, към който светът трябва да се отнася по-сериозно, предаде Ройтерс. Рената Дуан, директор на Института за изследвания в областта на разоръжаването на ООН (UNIDIR) заяви в Женева, че всички страни, притежаващи ядрено оръжие имат действащи програми за неговата модернизация и че средата в сферата на контрола на въоръжаването се променя, отчасти поради стратегическото съперничество между САЩ и Китай. Тя отбеляза, че традиционните споразумения за ограничаване на въоръженията са подкопани също от появата на нов тип война, с нарастваща доминация на въоръжени групи и частни военни формирования, както и на нови технологии, размиващи границата между отбрана и нападение. През последните две десетилетия преговорите за разоръжаване бяха в задънена улица, а 122 страни подписаха през 2017 г. Договора на ООН за забрана на ядрените оръжия , отчасти поради чувство на безсилие, и отчасти заради осъзнаването на рисковете, посочи Дуан. \"Смятам, че има нужда да бъде признато, а този въпрос някак си липсва от полезрението на медиите, че рискът от ядрена война в този момент е особено висок, и рисковете от използване на ядрени оръжия заради някои фактори, които посочих, са по-високи сега от когато и да било след Втората световна война\", заключи директорът на Института за изследвания в областта на разоръжаването на ООН. Договорът на ООН за забрана на ядрените оръжия беше подкрепен от Международната кампания за премахване на ядрените оръжия, която спечели Нобелова награда за мир през 2017 г., припомня Ройтерс.", "date": "2019.05.22", "title": "ООН алармира: Рискът от ядрена война най-висок от Втората световна насам"}
{"url": "https://www.monitor.bg:443/bg/a/view/gazovi-napyni-sreshtu-peevski-165804", "text": "Газовите перодръжки силно ги боли от едно известно време. За да сме по-конкретни – от близо месец, когато стана ясно, че депутатът от гражданската квота на опозиционната ДПС и издател на „Телеграф медиа“ Делян Пеевски е част от листата за евровота на движението. Тук честността ни задължава да подчертаем, че не само наемните служители на газовия барон Сашо Дончев от малотиражката му „Сега“ са тревожни от тази кандидатура, а и всички останали знайни и незнайни воини на подсъдимите олигарси Цветан Василев, Иво Прокопиев и Огнян Донев. Но да се върнем на газовите писачи, които чевръсто дават своя дан към общото дело на задкулисието. За да се отчетат към общата борба срещу врага на издателите си Пеевски, от едно известно време насам всички перодръжки са впрегнати да пишат де що намерят фантасмагории за депутата. А когато творческият им потенциал секне – започват да го пришиват тук таме, колкото оборота на индексирането в Гугъл срещу Пеевски да върви. Та точно такова творение са се напънали да родят и от в. „Сега“. В редовния си преглед на печата, който често се използва, за да се удрят неудобни на олигарсите медии, газовите автори са се отчели с дълбокомислени 3 изречения срещу редакционен коментар на „Монитор“ и „Телеграф“. От тези изречения стават ясни и 3 неща. Първо от „Сега“ признават, че Пеевски е от отбора на добрите, които от години се борят срещу задкулисието. Второ – признават и че явно имат обща задача заедно с останалите издания от манифактурата за лъжи на задкулисието да лансират версията на Цветанвасилевия БОЕЦ, че Пеевски го нямало у нас. И трето – явно цензурата дълбоко е налегнала олигархичните издания, защото са свикнали да козируват всеки ден пред издателя си и да получават опорките си от него. Така съответно трябва да знаят и всеки миг къде се намира той – нещо, което е чуждо за обективните и независими медии. Просто, защото пишем това, което не шефът, а журналистическата етика ни диктува. Ама въпрос на морал, нали?", "date": "2019.05.22", "title": "Газови напъни срещу Пеевски"}
{"url": "https://www.monitor.bg:443/bg/a/view/manolova-s-pismo-do-cik-iska-kontrolno-broene-na-mashinnija-vot-165826", "text": "Омбудсманът Мая Манолова изпрати писмо до ЦИК относно опасения на граждани за възможни проблеми при произвеждане на машинното гласуване и отчитането на резултатите от него на предстоящия евровот. В него тя настоява да бъде предвидена изрично възможността за контролно ръчно преброяване на хартиените разписки за установяване на съответствия между тях и разпечатания финален протокол с резултатите от машинното гласуване, както и неговото публикуване на интернет страницата на ЦИК. „По този начин ще се гарантира достоверността на резултата от машинното гласуване, ще се избегнат съмнения в манипулиране на изборите и ще се закрепи доверието в изборния процес и конкретно в машинното гласуване“, казва Манолова. Всъщност поводът за нейното писмо е отказ на ЦИК по искане на гражданин да се извършва контролно ръчно преброяване, без да са посочени аргументи. Именно затова Манолова изтъква, че на вота в 3000 секции ще се гласува машинна, което било ¼ от всички секции, а на местните избори те трябва да бъдат двойно повече – 6000. Методическите указания на ЦИК за машинното гласуване пък били приети 5 дни преди изборния ден. В тях пък било записано,че самите устройства разпечатват финален протокол с общите гласове, които директно се вписват в протокола на СИК, но не и контролно преброяване. . Манолова посочва, че ако не се извършва контролно преброяване в СИК, при евентуално оспорване на изборните резултати, такова ще трябва да се извършва от КС. Според нея ръчното преброяване на хартиените разписки е необходимо, за да се установи дали броят им и отразеното в тях съответства на отчетените във финалния протокол гласове за партии, коалиции и независими кандидати и преференции. В изборните книжа пък не било предвидено посочване на празни гласове от машинното гласуване. Отчитане на недействителни гласове от машинното гласуване не е предвидено и във финалния протокол с резултати от машинното гласуване в секцията. Такива числови данни обаче са били вписвани в протокола на СИК при произвеждане на изборите за президент през 2016 г. Това според Манолова означавало, че в предстоящия вот  каквато възможност са имали в предходни избори. Според Манолова липсата на такава възможност за избирателите, които ще гласуват с машина, създава условия за неравнопоставеност спрямо останалите, които ще пуснат хартиена, а това било в противоречие с изборните правила. Също така не било предвидено в протокола на СИК да се вписват данни за броя на избирателите, гласували машинно, и броя на избирателите, гласували с хартиена бюлетина. По този начин не можело да се направи извод каква част от избирателите са се възползвали от машинното гласуване, отчетено като общ брой, както и по партии, коалиции и независими кандидати и преференции.", "date": "2019.05.22", "title": "Манолова с писмо до ЦИК, иска контролно броене на машинния вот"}
{"url": "https://www.monitor.bg:443/bg/a/view/posreshtat-praznik-na-rozata-s-50-retro-fotosa-165825", "text": "С 50 ретро черно-бели цветни фотоси , подредени върху 15 пана с размери 120х180 см на площад „Севтополис“ ще посрещнат казанлъчани тазгодишния си , 116-и вече Празник на розата Идеята и реализацията е на фотограф-художника Бедрос Азинян, който е подбрал кадри на работилите още в началото на миналия ХХ век фотографи като Димитър Карастоянов, Иван Апостолов, Петър Арнаудов и разбира се на баща си Артин Азинян. Някои от фотосите ще бъдат видяни за пръв път извън ателиетата, сред тях е освещаването на емблематичната за Казанлък Лъвова чешма през 1902 година.От същата година е и снимка на розобер в Долината на розите, дело на Карастоянов, тя е била използвана някога за направата на 5 000 цветни пощенски картички. От архива на Артин Азинян Бедрос е извадил снимки на първата коронована за \"Мис Роза\" абитуриентка Стефка Таралежкова, от 1960 година и кадър от посрещането на космонавта Юрий Гагарин при посещението му в Розовата долина през 1961 година. Първият избор на Царица Роза през 1970 година, също е запечатан от обектива на Артин Азинян, тогава водещ е бил незабравимият актьор  Тодор Колев, през годините обективът на стария арменец е запечатал звезди на сцената като  Георги Парцалев, Стоянка Мутафова, Хиндо Касимов и други личности .", "date": "2019.05.22", "title": "Посрещат Празник на розата с 50 ретро – фотоса"}
{"url": "https://www.monitor.bg:443/bg/a/view/poluchavame-28-mln-za-energijna-efektivnost-i-zeleni-proekti-165837", "text": "Приблизително 33 млн. евро, от които 28 млн. евро безвъзмездна помощ, ще получи България по програма \"Възобновяема енергия, енергийна ефективност и енергийна сигурност\". Това каза директорът на Дирекция \"Енергийни проекти и международно сътрудничество\" в министерството на енергетиката Венета Цветкова по време на официалното откриване на програмата днес в НДК. Енергийното ведомство е програмен оператор на програмата, която се финансира от Финансовия механизъм на Европейското икономическо пространство 2014 - 2021 г. Предвидените средства по програмата са двойно повече спрямо предишния програмен период, когато бюджетът беше 15.6 млн. евро. Венета Цветкова обяви, че се очаква да се спестят 172 000 т въглероден двуокис, 117 мегаватчаса енергия, както и 7,4 мегавата инсталирана мощност от възобновяеми енергийни източници. Процедурата, която ще започне първа, е за рехабилитация и модернизация на общинска инфраструктура. Тя е и най-търсената. Общият бюджет е 8,2 млн. евро, посочи Цветкова. 3,5 милиона евро са средствата, предвидени за ефективно използване на хидроенергийния потенциал. По тази процедура бенефициенти могат да бъдат общини и ВиК предприятия. Бюджетът, който е предвиден за използване на геотермална енергия за отопление и охлаждане, е 3,4 млн. евро. За подобряване на енергийната ефективност на сгради са отделени 10,7 млн. евро. Има и процедура за енергийна ефективност и оползотворяване на геотермална енергия в промишлеността. По програмата има предвиден бюджет и за няколко \"малки грантови схеми\", като обучение по геотермална енергия и други. Общата стойност на програмата ще бъде 210 млн. евро за целия период, информира съветникът в посолството на Кралство Норвегия Грете Йодегаард. Тя изтъкна, че целта на програмата е да се преодолеят икономическите и социални различия. Идеята е да се подобри енергийната ефективност, както и да се засили експертният капацитет в енергетиката. По думите й от гледна точка на посолството това е важно и за развитието на двустранните отношения.", "date": "2019.05.22", "title": "Получаваме €28 млн. за енергийна ефективност и зелени проекти"}
{"url": "https://www.monitor.bg:443/bg/a/view/myj-gyrmja-sys-sachmi-po-bivshata-si-v-shumen-165819", "text": "31-годишен мъж е бил задържан, след като стрелял с огнестрелно оръжие по бившата си съпруга в сряда сутринта. Срещу стрелеца е образувано досъдебно производство за престъпление по член 116, ал.1, т. 6а, във връзка с член 115, във връзка с член 18 от НК за опит за убийство, извършен в условията на домашно насилие. В сряда сутринта 26-годишната Нурсел пътувала със свой колега за работа в алуминиевия комбинат \"Алкомет\". Двамата често пътували за работа заедно, тъй като живеели наблизо и били семейни приятели. По пътя между кв. Тракия и завода зад автомобила се появила колата на 31-годишния ексъпруг на Нурсел Нелгин. Той започнал да ги преследва и принудил колегата на бившата си жена да спре. Нелгин и Нурсел излезли извън колите да се разправят и в този момент Нелгин извадил късоцевно оръжие, вероятно самоделка или преправен газов пистолет и стрелял в посока на Нурсел. След това направил обратен завой, произвел още един изстрел и избягал от местопроизшествието. Открит бил от полицията в Разград, където е задържан за 24 часа по Закона за МВР. В 5:10 на телефона на дежурния в ОДМВР бил приет сигнал за простреляна жена, изпратена била и линейка. Преглед в МБАЛ установил, че няма опасност за живота и здравето на простреляната, две сачми, изстреляни от оръжието на Нелгин засегнали и разранили ушната й мида. Говорителят на Апелативната прокуратура във Варна Илка Катрева коментира, че опитът за убийство е извършен в условията на домашно насилие и в изпитателния срок на предходно осъждане. Нелгин преследвал често бившата си съпруга. Ден преди инцидента тя подала втора жалба за домашно насилие срещу него.", "date": "2019.05.22", "title": "Мъж гърмя със сачми по бившата си в Шумен"}
{"url": "https://www.monitor.bg:443/bg/a/view/ek-predlaga-poveche-prozrachnost-pri-cenoobrazuvaneto-na-hranite-165835", "text": "Европейската комисия предложи днес да бъде въведена по-голяма прозрачност при обявяването на цените на храните. Предложението предвижда на всеки етап от веригата за доставки в хранително-вкусовата промишленост да се обявяват най-важните ценообразуващи съставки, се посочва в съобщението на ЕК. Разликите между покупните и продажните цени могат да покажат междинните разходи (превоз, застраховане, складиране) от продавача до купувача. По-голямата прозрачност се очаква да повиши доверието в ценообразуването. Достъпът до обновена и лесно достъпна информация за състоянието на пазара също е от ключово значение за добрата конкурентоспособност на световния пазар, допълва комисията. Докато от една страна има много данни за движението на селскостопанските пазари (цени, производство, запаси), почти няма сведения за други ключови пазари по веригата за доставки на селскостопански стоки и храни - като преработката на храни и търговията на дребно, които са звеното между земеделските производители и потребителите. Земеделските производители са поставени в изключително неизгодно положение на пазара, отчита ЕК. Предложените промени обхващат цените на месото, яйцата, млечните изделия, плодовете и зеленчуците, полските култури, захарта и зехтина. Всяка държава в ЕС самостоятелно ще събира данни за цените и пазарите, и ще ги предоставя на ЕК. Комисията препоръчва на държавите да изберат икономически най-целесъобразния подход и да не се насочват към събирането на данни от малките и средните дружества.", "date": "2019.05.22", "title": "ЕК предлага повече прозрачност при ценообразуването на храните"}
{"url": "https://www.monitor.bg:443/bg/a/view/bg-film-vleze-v-kysometrajnata-programa-na-kan-165833", "text": "Българският късометражният филм Cheese ще бъде представен в рамките на късометражната програма на фестивала в Кан (Festival de Cannes Short Film Corner). Режисьор и автор на 4-минутната лента е Надя Тодорова, а прожекцията на френската Ривиера е заложена за 24 май от 14,15 ч. Всички, акредитирани за събитието в Кан ще могат да изгледат заглавието в най-голямата кинозала на Short Film Corner. Сюжетът на Cheese гравитира около младежа Джей (в ролята Лучано Иванов), пристигнал в жилището на Ели (Даяна Ханджиева), за да проведат сериозен разговор за тяхното бъдеще. Уви, момичето тогава е заето с издирването на бебе плъх в апартамента. Ще запомня края на снимачния период най-добре. За мен беше първи път да имам 18-часов снимачен ден, пък бях и режисьор и в никой момент не можех да си позволя нито да се уморя, нито да си изпусна нервите. Когато казахме “It's a wrap\", седнах на един стол и изведнъж се превърнах в зомби“, отбелязва с намигване Тодорова. Cheese е направен от участници в стажантската програма на „Ню Бояна Филм“, ръководена от FilmForge. Образователната инициатива се провежда три пъти в годината за по три месеца и има за цел да открива и обучава бъдещи професионалисти за филмовата индустрия. Част от обучението включва създаването на до три късометражни филма от стажантите. Макар че няма конкурсен характер и не представлява специална селекция, Short Film Corner все пак подбира участниците в програмата си. Тази година форумът за късометражни филми се провежда между 20 и 25 май, а творците участват в срещи между професионалисти, майсторски класове, обучителни панели и семинари, като дискутират възможности за копродукции, фестивални стратегии и форми на разпространение на филмите.", "date": "2019.05.22", "title": "БГ филм влезе в късометражната програма на Кан"}
{"url": "https://www.monitor.bg:443/bg/a/view/es-promeni-pravilata-za-proizvodstvo-na-kamioni-165828", "text": "Съветът на ЕС съобщи, че е приел днес окончателното въвеждане на по-безопасни и по-аеродинамични кабини на камионите. От 1 септември 2020 г. по европейските пътища ще започнат да се движат камиони с по-заоблена предна част на кабината, като целта на промените е повишаването на безопасността и намаляване на замърсяването на околната среда, се отбелязва в съобщението. Решението изменя правилата за максималния размер на камионите, като позволява те да бъдат по-удължени и с по-заоблена предна част, без да се намалява пространството за товарите. Удължената предна част на кабината ще ограничи \"мъртвите зони\" за видимостта на водачите, така че уязвимите участници в пътното движение, като пешеходците и колоездачите, ще бъдат по-лесно забележими. Очаква се промените да допринесат за намаляване на щетите и нараняванията, причинени на други участници в движението по пътищата в случай на сблъсък с товарно превозно средство. Според оценки на Европейската комисия, това би могло да спаси до 500 човешки живота годишно, главно на пешеходци и колоездачи в градовете, се отбелязва в съобщението. Предвижда се намаленото въздушно съпротивление от камионите да понижи разхода на гориво с до 10 на сто и това се разглежда като мярка в защита на околната среда. За да достигнат до пазара, по-обтекаемите кабини трябва да отговарят на необходимите изисквания за одобрение. Допустимата допълнителна дължина на камионите може да се използва само за понижаване на въздушното съпротивление на кабината, но не и за увеличаване на товароносимостта на превозното средство, гласят новите правила.", "date": "2019.05.22", "title": "ЕС промени правилата за производство на камиони"}
{"url": "https://www.monitor.bg:443/bg/a/view/vienski-advokat-dyrpal-koncite-na-skandala-v-avstrija-165832", "text": "Виенски адвокат е уредил срещата с т.нар. „племенница на руски олигарх“, заради която гръмна неистовия политически скандал в Австрия, пише местният в. „Куриер“. Покрай видеозаписа от срещата се сгромоляса управляващата коалиция, паднаха няколко министерски глави, а участниците в самия запис – Хайнц-Кристиан Щрахе и Йохан Гуденус подадоха оставки и явно завинаги ще се простят с политическата си кариера. Според Гуденус, който превежда на шефа си Щрахе от руски по време на фаталната вечеринка на Ибиса, няколко месеца преди това му се е обадила позната брокерка и казала, че има човек който се интересува от ловното му стопанство. След това адвокатът е уредил първата среща с „политическата килърка“ на 24 март 2017 г. в центъра на Виена. На тази среща е присъствал и адвокатът, чието име не се назовава, но според сайта EU-Infothek той е от ирански произход и се е специализирал на сделки с недвижими имоти и държавни поръчки. Юристът му е показал копие от латвийския паспорт на „племенницата“ и банково извлечение от вече осъществено от нея плащане. Тогава причината за срещата не е била възможно партийно финансиране, а просто сделка с имота, който Гуденус е наследил от баща си и искал да продаде. Рускинята Альона Макарова смятала да купи стопанството и да се премести да живее във Виена. На срещата присъствал и мъж, който се представил под името Юлиан Талер като собственик на детективско бюро в Мюнхен. Гуденус се срещал с мнимата латвийка още няколко пъти във Виена, по-чести са срещите му с човека, наричащ се Талер. Бившият политик от АПС казал на една от срещите, че той и Щрахе искали да карат отпуската си на Ибиса. Латвийката и Талер отвърнали, че и те по същото време ще бъдат на острова. Срещата се състояла във вила близо до столицата, близо седем часа продължили разговорите, придружени от алкохол. Няколко камери документирали срещата. Според \"Пресе\" изобличителният материал е бил предлаган на няколко лица, година и половина по-късно попада в редакциите на \"Зюддойче цайтунг\" и \"Шпигел\". В предоставянето на материала на редакциите може да е бил замесен и споменатият адвокат. Също така стана известно, че това не е първи път, когато представител на правосъдието се опитва да направи достояние на обществеността снимки и видеозаписи, изобличаващи ръководни политици на АПС. Според \"Пресе\", подобен случай е имало и преди провинциалните избори във Виена през 2015 г. На свързани с различни партии лица адвокатът М. тогава предложил снимки, които документирали как Щрахе участва в предаване на пари на ръка в един гараж. Хонорарът за снимките били шестцифрена сума. Освен това М. обещал да представи доказателство и за това, че Щрахе е употребявал наркотици. Като източник на тези информации адвокатът посочил разочарован сътрудник в парламентарния клуб на АПС, който се чувствал изтикан в ъгъла от Щрахе. Тогава М. обяснил, че парите са необходими на партийния функционер да се вдигне финансово на крака. Акцията пропада. Никой не се съгласява да участва - доказателствата са недостатъчни, сумата е голяма. Не е ясно, коментира вестникът, кой е поръчал видеото от Ибиса. Изглежда, че е било планирано за предизборната борба през 2017 г., но акцията се провалила. Продуцентите може би са си останали с материала и разходите и са продължили да търсят някого, който да ги финансира. Най-късно в този момент действието се прехвърля в Германия. \"Зюддойче цайтунг\" и \"Шпигел\" отричат да са платили за видеото, но може би зад тях стоят инвеститори. От \"Пресе\" са запитали адвоката защо е представил фалшив паспорт и втори път се е опитал да разпространява подобен материал. Неговият лаконичен отговор гласи: \"Задължен съм да пазя тайна.\" Междувременно адвокатът си е наел адвокат, продължава \"Пресе\", който се е обадил в редакцията и е помолил от името на своя клиент за разбиране.  След като министрите от квотата на АПС с изключение на министърката на външните работи Карин Кнайсл бяха освободени, местата им ще заемат експерти. С този ход канцлерът Себастиан Курц се стреми да възстанови стабилността на страната. Имената на новите министри са Екхард Ратц, бивш президент на Върховния съд, ще е министър на вътрешните работи, министерството на отбраната ще бъде поето от генерал-лейтенант Йохан Лиуф, Валери Хакл, ръководителка на Аустро Контрол, е определена за поста министърка на инфраструктурата, социалното министерство ще се ръководи от бившия висш негов служител Валтер Пьолтнер. Правителството ще поеме управлението до извънредните парламентарни избори през септември, ако бъден отхвърлен вотът на недоверие към канцлера Себастиан Курц, който беше внесен от партията Сега /бивша Листа Пилц/ и ще бъде гласуван в понеделник, 27 май. Засега единствено партия НЕОС заяви, че няма да подкрепи вота с аргумента, че в момента не е нужно в страната да се създава по-голяма несигурност. Най-голямата опозиционна партия - на австрийските социалдемократи - настоява за създаване на изцяло ново правителство от експерти, но все още не е обявила категорична позиция за или против вота. От току-що напусналата коалицията Австрийска партия на свободата идват взаимно изключващи се сигнали. В случай, че мнозинството от депутатите гласуват в полза на вота, президентът ще натовари нов политик със съставяне на ново експертно правителство.", "date": "2019.05.22", "title": "Виенски адвокат дърпал конците на скандала в Австрия"}
{"url": "https://www.monitor.bg:443/bg/a/view/sektor-za-rehabilitacija-be-otkrit-v-bolnicata-vyv-velingrad-165809", "text": "Сектор за физикална и рехабилитационна медицина бе открит към Медицински център  на общинската болница във Велинград. Центърът работи със Здравната каса, а пациентите ще се лекуват с модерна апаратура и отлични специалисти. Радвам се, че усилията ни да запазим и да развиваме Общинската болница се увенчаха с успех и това е една нова придобивка за велинградчани, заяви кметът на община Велинград д-р Костадин Коев. От 1 март новият „Сектор за физикална и рехабилитационна медицина“ вече има сключен договор с НЗОК и нуждаещите се могат да извършват процедури, както с направление, така и по ценоразпис, като вече са изготвени и пакети за 5, 7 и 10 дневно лечение.Процедурите са за три групи заболявания – на опорно-двигателния апарат и след травми, на централната и периферна нервна система и заболявания на дихателната система. Физиотерапията включва магнитно, светло и електро лечение в пълния им обем, както и лимфодренажна и лазерна терапия.  Водолечението с минерална вода включва тангенторна и перлена вана.Топлолечение с луга, медицинска козметика, зала за кинезитерапия са само част процедурите, които центърът предлага.Тук е и единственото място в Пазарджишка област, където ще се извършва екстензионна терапия. Предстои изграждането на солна стая и минерален басейн, а вече са в ход и ремонтните работи в отделението за лежащо болни.Кметът д-р Коев благодари на екипа на МБАЛ Велинград, начело с управителя д-р Чешмеджиев за съвместните усилия, които доведоха до запазване на Общинската болница, която днес вече разполага с чисто нов скенер, чиито параметри са единствени в Пазарджишка област.Предстои саниране на цялата сграда, реновирани са голяма част от болничните отделения, привлечени са нови специалисти и се извършват операции с модерна лапароскопска апаратура.", "date": "2019.05.22", "title": "Сектор за рехабилитация бе открит в болницата във Велинград"}
{"url": "https://www.monitor.bg:443/bg/a/view/emanuel-napusna-master-chef-na-krachka-ot-finala-165824", "text": "Балканският шампион по културизъм Емануел Июджи напусна гладиаторската арена на MasterChef на крачка от челната петица на шоуто. По време на отборната битка в епизода снощи Емо даде всичко от себе си за мъжкия екип и успя да спечели вота на бившите си колеги с авторска рецепта за супер луксозна морковена торта. След като не успя да познае нито един от екзотичните продукти в дегустационния тест обаче културистът се изправи в напрегнат двубой срещу Радка. Той трябваше да омае журито с френските макарони – сладко изкушение, за което е правил около 20 неуспешни опита. Този път няколко малки грешки го лишиха от мястото му на полуфинала на MasterChef. Радка надделя в битката като се справи технически съвършено, въпреки перфектните вкусове на Емануил. Така тя се класира на полуфинала на MasterChef, горда, че не се е предала пред непознатото. Журито изпрати Емануел с уверението, че за никой не е лесно да се раздели с „рицаря на здравословното хранене“, демонстрирал шампионски дух и хъс. Той благодари за ценните уроци и новата увереност, с която си тръгва от шоуто.", "date": "2019.05.22", "title": "Емануел напусна MasterChef на крачка от финала"}
{"url": "https://www.monitor.bg:443/bg/a/view/a1-godina-po-kysno-pylna-razpoznavaemost-na-branda-novi-uslugi-i-stabilni-prihodi-165831", "text": "Точно една година след ребрандирането си А1 е разпознаваема за всички българи. Компанията осъществи една от най-динамичните трансформации на пазара у нас, като в момента 97% от хората разпознават марката А1. а първата година от присъствието си у нас А1 успя да разшири портфолиото си с редица нови продукти и услуги, много от които непознати за пазара до този момент. Компанията представи собствена марка смартфон A1 Smart N9, който изпъкна с премиум дизайн и отлични характеристики на достъпна цена. Телекомът добави MAX Sport 3 и MAX Sport 4 към вече съществуващите си спортни канали. Тяхното съдържание спечели феновете с добавянето на топ спортни продукти като УЕФА Шампионска лига, испанската Ла Лига, италианската Серия А, Копа Либертадорес, Мейджър лийг, волейболната Лига на нациите и още редица други спортове и шампионати. А1 представи и собствена музикална платформа А1 Xplore Music, разработена специално за клиентите на А1. Тя обединява световната, българска и балканска музика в цялото ѝ разнообразие, като включва над 30 милиона песни и специално създадени плейлисти със световни и български хитове. А1 засили и своето присъствие в социалните мрежи със създаването на свой корпоративен Instagram профил A1.Bulgaria. А1 стана първият телеком в България, който предлага собствени финансови услуги. Това стана факт със старта на дигиталния портфейл за мобилни разплащания A1 Wallet и с този на А1 Кредитна карта, която предлага преференциални условия за клиентите на компанията. Телекомът въведе и застраховката Моят телефон, която дава повече сигурност и удобство на потребителите. А1 пое и ангажимент да развива електронните спортове у нас със създаването на собствена гейминг лига. Финалите на първото издание на A1 Gaming League приключиха наскоро при огромен интерес, излъчвайки своите дебютни шампиони, които си поделиха награден фонд от 50 000 лева. А1 продължава да работи за дигитализацията на българския бизнес с развитието на своите дигитални услуги. В началото на май тази година компанията стана първият и единствен телеком в България със собствена хиперскалируема платформа, която предлага пълно портфолио от облачни услуги от типа инфраструктура като услуга (IaaS). А1 разработи първото по рода си приложение с кауза – А1 SmartAD, което дарява по 1 лев на деца в нужда за всяко свое изтегляне. Приложението е напълно безплатно за клиентите на А1 и им позволява да получават допълнителен интернет трафик от 3000 MB в замяна на гледането на ограничен брой рекламно съдържание. Компанията продължи да подкрепя развитието на българските ски и лека атлетика. С подкрепата на А1 Българската федерация по ски изпрати един от най-успешните си сезони с рекордни класирания на Алберт Попов. Успешно се проведе и поредното издание на инициативата, насочена към деца – „Научи се да караш ски”. В партньорство с Българската федерация по лека атлетика А1 продължава да помага на най-перспективните деца и младежи с програмата „А1 Атлетика за младежи”. През март 2019 г. А1 се обвърза и с един от най-старите и успешни баскетболни клубове у нас, който вече се състезава под името „A1 Академик” в резултат от подкрепата, която компанията оказва на отбора. Проектът е част е част от стратегията на А1 да подпомага развитието на българския спорт и отново има за цел да допринесе за развитието на младите български спортисти. Позитивната тенденция в резултатите на А1 от последните три години не само се запазва, но и ускорява темпото си на ръст. Компанията отбелязва сериозен ръст на печалбата си и всички основни финансови показатели и през първото тримесечие на 2019 г. спрямо същия период на 2018 г. Печалбата преди данъци, такси, лихви и амортизация (EBITDA) на компанията се повишава с 17,7% до 42,8 млн. евро, а приходите се увеличават с 3,9% до 111,1 млн. евро. За своята успешна трансформация А1 получи 27 награди от едни от най-престижните конкурси в страната. Александър Димитров, председател на управителния съвет и главен изпълнителен директор на А1, бе избран за „Мениджър на годината 2018” в най-престижния конкурс за мениджърски постижения в България. Впоследствие той бе удостоен и с приза „Мистър Икономика 2018” в най-престижната категория на конкурса „Мистър и Мисис Икономика”. А1 бе обявена за №1 в сектора на телекомуникациите от класацията Superbrands, а услугите А1 Wallet и A1 Smart Home триумфираха в своите категории в надпреварата „Продукт на годината”. Успешното ребрандиране постави своеобразен рекорд и на наскоро провелия се конкурс на Българското дружество за връзки с обществеността, където А1 получи 8 награди за кампании, свързани с трансформацията на компанията. Комуникационните усилия по ребрандирането на А1 бяха отличени и от престижните BAPRA Bright Awards 2019.", "date": "2019.05.22", "title": "А1 година по-късно: Пълна разпознаваемост на бранда, нови услуги и стабилни приходи"}
{"url": "https://www.monitor.bg:443/bg/a/view/sinyt-na-andrej-stana-na-edna-godinka-165817", "text": "Синът на продуцента Андрей Арнаудов – Васил, отпразнува първия си рожден ден. По повода щастливите родители – екранната половинка на Иван и моделът Емануела Толева, организираха градинско парти, на което събраха тесен кръг от роднини и приятели. написа Андрей в социалните мрежи, като не пропусна да направи и своеобразна равносметка. „Огромна част от моя светоглед, съм наследил за добро или лошо от моя баща, на когото синът ми е кръстен. Много от това, с което се гордея, и много от това, което ми тежи и което не харесвам. И последните дни си мисля: „А моят син какво ще наследи от мен?“. Днес, една година след като станах баща, аз знам със сигурност, че той ще ми даде много повече, отколкото аз на него“, обясни още продуцентът на „Фермата“. Въпреки че отглеждат общ наследник, Андрей и Толева са коментирали неведнъж, че не бързат да разменят сватбени обети. Причината – по думите им, гражданският брак не е задължително еквивалент на семейството.", "date": "2019.05.22", "title": "Синът на Андрей стана на една годинка"}
{"url": "https://www.monitor.bg:443/bg/a/view/evroparlamentyt-shte-razsledva-faraj-za-nedeklarirani-450-000-paunda-165810", "text": "Европейският парламент ще започне разследване по обвинения срещу Найджъл Фараж, че не е декларирал половин милион паунда дарения, пише „Политико“. Говорител заяви, че председателят на ЕП Антонио Таяни е поискал от петчленен консултативен комитет, който наблюдава кодекса на поведение на Асамблеята, да прецени дали британският евроскептичен евродепутат е нарушил правилата. Британският телевизионен канал Channel 4 съобщи миналата седмица, че Фараж е получил дарения на стойност от 450 хиляди паунда от застрахователния магнат Арън Банкс, съосновател на групата „Напусни ЕС“ за референдума за Брекзит. Твърди се, че финансовата подкрепа на Банкс за Фараж включва автомобил с шофьор, пътувания до САЩ и луксозен апартамент в лондонския квартал Челси. Говорител на Банкс потвърди даренията и целта им пред BBC, като заяви, че е било чест за милиардера да помогне. Фараж каза, че въпросът е частен и не е обявил подаръците на Европейския парламент, защото е бил на път да напусне политиката, за да започне нов живот в Съединените щати.", "date": "2019.05.22", "title": "Европарламентът ще разследва Фараж за недекларирани 450 000 паунда"}
{"url": "https://www.monitor.bg:443/bg/a/view/7-po-malko-sme-pytuvali-u-nas-i-v-chujbina-prez-pyrvoto-trimesechie-165811", "text": "През първото тримесечие на 2019 г. 929.0 хил. български граждани  са реализирали туристически пътувания . Преобладаващата част от тях - 78.4%, са пътували само в страната, 17.7% - само в чужбина, а 3.9% са пътували както в страната, така и в чужбина, сочат данни на Националния статистически институт (НСИ). В сравнение със същото тримесечие на 2018 г. общият брой на пътувалите лица на възраст 15 и повече навършени години се понижава със 7.3%. За периода най-много са пътували българите на възраст 25 - 44 години - 417.6 хил., или 45.0% от всички пътували лица. Във всички възрастови групи преобладава относителният дял на пътуванията в страната, като най-висок е този дял при лицата на възраст 25 - 44 години - 80.3% от пътувалите в тази възрастова група. При пътуванията в чужбина делът на пътувалите лица на възраст 15 - 24 години е най-голям - 27.9% от пътувалите в съответната възрастова група. По-голяма част от туристическите пътувания на лицата на възраст 15 и повече навършени години както в страната (45.4%), така и в чужбина (61.4%) са били с цел „почивка и екскурзия“. От януари до края на март като самостоятелни са били регистрирани 1,203 млн., или 91.2% от общия брой лични пътувания. Относителният дял на самостоятелните пътувания без резервация в страната е 95.8%, а на тези в чужбина - 69.8%. В структурата на разходите по видове с най-голям относителен дял в страната са тези за храна - 33.7%, докато в чужбина са разходите за транспорт - 35.1%. Средният разход при пътуване с лична цел на човек е 195.68 лв. в страната и 556.10 лв. в чужбина. Същевременно разходите на едно лице за професионално пътуване (командировка) са средно 160.44 лв. в страната и 1 172.47 лв. в чужбина.", "date": "2019.05.22", "title": "7% по-малко сме пътували у нас и в чужбина през първото тримесечие"}
{"url": "https://www.monitor.bg:443/bg/a/view/vadjat-vsichki-kameri-na-kat-za-abiturientite-165813", "text": "„Препоръчвам на тези, които ще превозват абитуриенти, да бъдат внимателни и да се съобразяват с въведените ограничения и маркировка. Да не забравят, че има видеосистеми за наблюдение и контрол“. Това обясни инспектор Мария Ботева от „Пътна полиция“ във връзка с мерките, които КАТ предприема за абитуриентските балове „Там, където има колони от абитуриенти, ще бъдат подпомагани. При необходимост ще бъде подпомогнато движението, така че колоните да се изнесат и да освободят кръстовището. Нека шофьорите да бъдат толерантни“, допълни тя.  Призоваваме абитуриентите да мислят за собствената си безопасност Най-вече акцентирам върху това младежите в момент на еуфория да не се показват така демонстративно през прозорци и люкове, за да могат да предотвратят пътно-транспортни произшествия. Абитуриентите в цялата страна ще празнуват по различно време, затова нашите ангажименти няма да приключат с тези предстоящи 3-4 дни“, обясни тя. „За 2018 година по време на абитуриентските балове са установени повече от 400 нарушения на водачи, които са превозвали абитуриенти и на пътници. В повече от 200 случаи става дума за неизползване на обезопасителен колан. Повече от 610 са мерките, които са предприети спрямо нарушителите. От 24 до 27 май миналата година са настъпили 64 ПТП, при които има трима загинали и 84 ранени. Призовавам всички тъй като празниците, които предстоят, са свързани с множество пътувания, нека не забравяме, че не сме сами на пътя“, каза тя. ", "date": "2019.05.22", "title": "Вадят всички камери на КАТ за абитуриентите"}
{"url": "https://www.monitor.bg:443/bg/a/view/chileva-se-bori-za-mjastoto-si-v-hell-s-kitchen-165816", "text": "Провъзгласената за „Кралицата на Hell’s Kitchen“ Веселина Чилева ще се бори за мястото си в Кухнята на Ада.   След напрегнатата вечерна резервация в епизода на предаването снощи мъжете отново избраха да предложат за изгонване единствените оцелели в шоуто дами. Шеф Ангелов реши да пощади Светлана и връчи оранжевата престилка на Чилева. Тази вечер шеф Ангелов ще изпоти готвачите с ново италианско меню. Бойният дух ще държи черните куртки в здрава примка, но напрежението от наближаващия финал на Hell’s Kitchen ще си каже думата. Ще бъде коронясани още „Цар Паника\" и „Царят на вкуса“. Кой ще се изправи срещу Чилева в дуел за оцеляване ще разберем в епизода тази вечер. Остават по-малко от 10 дни до големия финал, а в край на тази седмица ще разберем и кои ще бъдат 4-мата финалисти.", "date": "2019.05.22", "title": "Чилева се бори за мястото си в Hell’s Kitchen "}
{"url": "https://www.monitor.bg:443/bg/a/view/bdj-osigurjava-nad-8-000-dopylnitelni-mesta-vyv-vlakovete-za-pochivnite-dni-165815", "text": "„БДЖ-Пътнически превози” ЕООД ще осигури над 8 000 допълнителни места във влаковете за почивните дни по повод Деня на славянската писменост и култура. За тази цел ще бъдат увеличени с допълнителни вагони съставите на някои влакове, които пътуват по основните направления в страната. По този начин националният железопътен превозвач се стреми да осигури удобното придвижване на своите клиенти по време на почивните дни. От 23-и до 26-и май включително, с увеличени състави ще пътуват някои влакове по следните маршрути: София-Варна-София; София-Бургас-София; София-Пловдив-София; София-Свиленград-София; София-Стара Загора-София; София-Горна Оряховица-София; София-Лом-София; София-Видин-София; София-Благоевград-София; София-Кюстендил-София; София-Петрич-София; Септември-Добринище-Септември. „БДЖ - Пътнически превози” ЕООД напомня на своите клиенти, че при закупуване на билети за отиване и връщане, могат да ползват от 10 % до 30 % намаление от редовната цена на билета в зависимост от различните търговски оферти на дружеството. Клиентите на националния железопътен превозвач могат да получат подробна информация за свободните места във влаковете през почивните дни от служителите на гишетата „Информация” и билетните каси в железопътните гари и бюра в страната или на националния информационен телефон 0700 10 200.", "date": "2019.05.22", "title": "БДЖ осигурява над 8 000 допълнителни места във влаковете за почивните дни"}
{"url": "https://www.monitor.bg:443/bg/a/view/elektricheski-avtomobil-za-pyteshestvija-i-kymping-165800", "text": "До скоро, идеята да се къмпингува и пътува с електрическо превозно средство, далеч от електрическата мрежа в продължение на дни, бе до голяма степен невъзможна. Но това вече е възможно и новата компания за електрически превозни средства Rivian иска да бъде по-достъпно. Още при представянето на R1T, Rivian намекна за възможно преоборудване на модела с палатка на покрива. Сега вече палатката за покрив на Tepui е поставена над товарното отделение и е добавена изскачаща отстрани кухня. При дълги пътувания, недостатъците на електрическите превозни средства (EV) са по-изразени, но пет местния Rivian R1T предлага и някои предимства. Страничното отделение над задната гума, което преминава през купето, преди бе представяно, като идеално място за съхранение на сноубордове и чанти за голф, но сега там се намира специално изработената кухня на Rivian, освобождавайки място в товарното отделение, където обикновено се помещава кухненско оборудване. Кухнята също включва мивка, свързана към 19-литров резервоар за вода, и обичайните чекмеджета, кутии за съхранение и работен плот, като тънкия индукционен плот, мивката и работния плот отпред се сгъват надолу, когато кухнята трябва да се прибере. Версията на Rivian за Overland Expo се задвижва от четири електромотора с обща мощност от 750 к.с., които предават огромния въртящ момент към всяко от колелата, осигурявайки прецизен контрол и управление. Други характеристики, които биха помогнали при офроуд приключения, включват тегленето на товари до 5.000 кг, дълбочина на газене до 1 метър, регулируемо въздушно окачване с ход до 356 мм, вграден въздушен компресор и три 110-волтови изхода в товарното отделение. Докато в багажника отпред, с вместимост от 330 литра, остава малко място за багаж до хладилника Dometic. Доставките на пикапа R1T започват в края на 2020 г., като цената на базовият модел с батерия от 105 kWh и обсег 370 км започва от $ 69.000, като Rivian планира да задържи цената на водещия модел с обсег от 644 км под $ 90.000. Компанията казва, че първоначално, кухненското оборудване ще се предлага допълнително. Другият модел на Rivian, седем местният R1S не разполага с отделението за оборудване, което R1T притежава, но Rivian заяви, че при достатъчно интерес ще обмисли идеята за вграждане на различна кухня, специално за R1S.  ", "date": "2019.05.22", "title": "Електрически автомобил за пътешествия и къмпинг"}
{"url": "https://www.monitor.bg:443/bg/a/view/djon-uik-prevze-vyrha-na-rodnija-boksofis-165812", "text": "Очакваната трета част от криминалният екшън \"Джон Уик\" стана най-гледаният филм у нас след премиерата си миналият петък, сочат обобщените данни от киносалоните. Лентата е гледана от 14 039 зрители и събра 136 547 лева приходи. На втора позиция е триседмичният фаворит \"Отмъстителите: Краят\". Четвъртият и последен филм от поредицата на \"Марвъл\" е от месец на екраните у нас и за това време е привлякал 210 376 зрители и генерира 2 446 969 лева приходи от билетите им. На трето място се нарежда \"Покемо: Детектив Пикачу\", създаден по популярният японски франчайз от средата на 90-те години на миналия век. Той събра 28 459 зрители и 280 006 лева приходи. На четвърта позиция е римейка на комедията \"От мошеник нагоре\" от 1988 година - \"Мошенички от класа\". За разлика от филма на Франк Оз, във филма на Крис Адисън главните герои са жени, но отново класически измамници, привлекли 19 831 зрители, които са платили 186 506 лева за билетите си. На пето място в топ 10 е втората премиера от миналия уикенд - руската анимация \"Великото пътешествие\" с 3 368 зрители и има 32 148 лева приходи за първите три дни у нас. Топ 10 се допълва от анимацията \"UglyDolls\" с 1 810 зрители и има 15 892 лева приходи, \"Парка на чудесата\" с 40 397 зрители и 391 516 лева приходи, романтичната драма \"След\" с 52 738 зрители и има 455 128 лева приходи,четвъртата премиера от миналия уикенд \"Слънцето също е звезда\" с 770 зрители и има 8 012 лева приходи, както и хоръра \"Жив огън\" с 4 294 зрители и има 36 976 лева приходи.", "date": "2019.05.22", "title": "Джон Уик превзе върха на родния боксофис"}
{"url": "https://www.monitor.bg:443/bg/a/view/borisov-i-cipras-dadoha-start-na-stroeja-na-gazovata-vryzka-165808", "text": " “Заповядай, Алекси това ще ти е обедът! Разбрали сме се обеди и приеми след изборите , защото сега и двамата сме натоварени - днес правим исторически неща на думи е говорено знаеш ли колко пъти за диверсификсцията. Благодаря ти, че си тук!“. С тези думи и с погача с мед премиерът Бойко Борисов посрещна своя колега Алексис Ципрас на мястото на първата копка за изграждането на междусистемната газова връзка между България и Гърция. Преди това Борисов лично вози Ципрас от летището в Кирково, където гръцкият премиер кацна с хеликоптер, а министър-председателят го посрещна. След това двамата проведоха разговор на четири очи, в който обсъдиха сътрудничеството между България и Гърция, както и енергийната, инфраструктурната и транспортната свързаност в региона на Балканите. След срещата пристъпиха към официалната цермония по старт на изграждането на газовата връзка с Гърция.  Интерконекторът между България и Гърция е един от приоритетните проекти за сигурност и конкурентоспособност на енергийния пазар в Европейския съюз. Той е изключително важен и от гледна точка осигуряване на диверсификация на източниците и доставките на газ за България и региона на Югоизточна Европа, посочват от пресслужбата на Министерския съвет. Междусистемната газова връзка ще доведе до реално разнообразяване на източниците на природен газ - чрез него ще получаваме азербайджански природен газ от Трансадриатическия газопровод, освен това през интерконектора България ще може да получава доставки и през терминала на Александруполис за втечнен природен газ от САЩ, Катар, Алжир, Израел, Египет и други, се отбелязва още в съобщението. Газовата връзка между България и Гърция е с дължина 182 км, от които 150 км са на българска територия. Тя започва от Комотини, Гърция и се свързва с българската газопреносна система на Стара Загора. Техническият капацитет е от 3 до 5 млрд. куб.м. Общата стойност на проекта е 220 млн. евро. По предварителни изчисления по трасето на интерконектора ще бъдат положени около 50 хил. т стоманени тръби. Иначе Борисов покани Ципрас в колата си с думите: По време на пътуването към мястото на първата копка пък Борисов изтъкна пред Ципрас, че това е региона живее смесено насление - християни и мюсюлмани,  а кметовете са от ГЕРБ и ДПС, с които работят много добре. \"По изборите се избиване, но после работим добре с кметовете\", каза Борисов. По думите православни и мюсюлмани си живетя добре и в мир. Двамата си говориха и за пътища в района, които се изпозлват не само от местните от двете страни на границата, но и от много туристи, които идват от Украйна, Беларус и Румъния до гръцкото море. Много гърци пък взимали вили у нас и ги отдавали под наем, а по празници идвали в планините у нас за почивка, защото било по-прохладно. \"Както се казва сме фифти - фифти\", каза Борисов като обясни, че много българи пък почиват в Гърция. Единственото неудоство било,  че през летните месеци имало километри при ГКПП-то. \"Трябва да го измислим това. Да се минаа по-бързо\", заяви Борисов на гръцкия и колега.  каза пък Борисов относно откриването на газовия конектор с Гърция. На самата първа копка пък присъства и вицепремиера на Азербайджан, тъй като президентът Илхам Алиев не могъл да дойде.  Освен копката, двамата положиха и подписи на самите траби, а след това Борисов отново подкара колата, за да откара Ципрас до хеликоптера му.  По време на разговора помежду им пък Борисов изтъкнал, че реализирането на междусистемната газова връзка между България и Гърция ще има ключова роля за целия регион и за Европа.  „Проектът е от стратегическо значение не само за нашите две държави, но и за цяла Европа, включително и за страните от Западните Балкани“, подчертал Борисов, съобщиха от пресслужбата на кабинета. Премиерът изтъкнал, че нтерконекторът ще доведе до реална диверсификация на източниците и маршрутите за доставка на природен газ. В разговора си гръцкия си колега  Борисов припомнил, че в управленската програма на българското правителство е заложено като приоритет гарантиране на енергийната сигурност и развитие на пазара, включително подготвителните дейности, възлагане на строителството на обекта и въвеждането в експлоатация на газовата връзка България-Гърция през 2020 г. „Изпълняваме поставените задачи, за да осигурим инфраструктура, по която да се доставя газ за региона при конкурентни условия“, посочил още министър-председателят. По време на срещата двамата отбелязали и ключовото значение на междусистемната газова връзка като част от общите балкански проекти и посочиха важното значение на строежа и на пътищата, жп линиите, пристанищата, дигиталната инфраструктура за свързаността и стабилността на Балканите. „Колкото по-добре се развиват тези наши общи проекти, толкова по-добре е за инвестициите, за туризма, за пътникопотока, за товарите“, заявил още Борисов. С интерконектора България - Гърция даваме пълна, реална диверсификация на доставките на газ. Това заяви премиерът Бойко Борисов по време на официалната церемония в Кирково, съобщиха пък от пресцентъра на кабинета. посочи Борисов. Той заяви, че само преди дни е инспектирал и връзката, която се прави от българо-турската до българо-сръбската граница и допълни, че страната ни ще се възползва от различните източници на газ и ще избира най-изгодната цена. Премиерът заяви, че азербайджанския президент Илхам Алиев му е обещал не 1 млрд, а 1,2 млрд. куб.мерта синьо гориво. Той изтъкна, че конекторът с Гърция има капацитет от 3 до 5 млрд., а газопроводът, който изграждаме от турската граница - 18 млрд. Борисов обърна внимание и на изкаването  на зам-шефа на ЕК Марош Шефчович, който отговаря за енергийния съюз, в което приветства старта на изграждането на газовата връзка. \"Шефчович  с опотеоз говори за това, което сме направили двете правителства по този проект. Не като за \"Южен поток\", при който имаше наказателна процедура за обществените поръчки при мандата на БСП\", коментира Борисов. \"С Вучич и Ципрас газипороводите ги  наричаме Балкански. Те са същите като магистралите\", заяви той и добави: \"Ние в момента си подготвяме магистралите\". По думите му така ще се постигне 100 % диверсификация. \"Питат ни защо руски газ. Ние ще вземем този, които е по-евтин. Цената и пазара определя\", каза още премиерът. По думите му с Ципрас правят магистрали, жп линии, пристанища и трябва да продължават в същата линия. На свой ред премиерът на  Гърция Алексис Ципрас подчерта важността на проекта. Той посочи, че подобни връзки, спомагат за мира и стабилността както в региона на Балканите, така и в Европа. „Това са проекти, които укрепват геополитическата роля на Гърция и България. През последните години Гърция, България, Румъния и Сърбия работихме по перспективата за един пръстен на свързаност в региона“, каза Ципрас. Той посочи, че голяма част от доставките по тази връзка ще бъдат от Азербайджан, чрез Трансадриатическия газопровод. „Този проект може да бъде разклонен към Сърбия и към Румъния“, добави той и акцентира върху възможностите за свързаност между Балканите с Източното Средиземноморие. Във видео обръщение заместник-председателят на ЕК, отговарящ за енергийния съюз Марош Шефчович заяви, че приветства старта на изграждането на газовата връзка. „Проектът IGB е един от ключовите за изграждането на Европейския енергиен съюз. Днешният ден е исторически за всички европейци - както за тези, които живеят в Гърция и България, така и за всички останали, включително в Брюксел. Проектът ще съдейства за повишаване на енергийната сигурност и по-добре интегриран регионален газов пазар. IGB осигурява ключовите елементи от стратегията на ЕС за развитие на сигурна и устойчива енергетика. Твърдо съм уверен, че първият газ по интерконектора ще потече през януари 2021 г.“, каза заместник-председателят на ЕК. Вупремиерът на Азербайджан Ягуб Еюбо също участваше в церемонията в Кирково. „Днес се реализират договореностите между президента Илхам Алиев и премиера Бойко Борисов. Изразявам благодарност към българската страна, защото това е един от мащабните проекти в Южния газов коридор, по който България ще получава газ от Азербайджан“, заяви той. ", "date": "2019.05.22", "title": "Борисов и Ципрас дадоха старт на строежа на газовата връзка (ОБНОВЕНА + ВИДЕО)"}
{"url": "https://www.monitor.bg:443/bg/a/view/cheh-moje-da-se-zavyrne-na-stamford-bridj-165793", "text": "Вратарят на \"Арсенал\" Петър Чех ще се завърне в бившия си клуб – \"Челси\", информира Sky Sports. 37-годишният футболист вече обяви края на своята кариера със завършването на настоящия сезон. В \"Челси\" обаче Петър Чех ще получи длъжността спортен директор. Клубът остана без технически директор от ноември 2017, когато тима напусна Майкъл Еменало. Неговите функции пое другият ръководител в клуба - Марина Грановска. Петър Чех носи екипа на „сините” от 2004 до 2015 година, в които постигна най-големите си успехи. Четири пъти е ставал шампион на Англия, а през 2012 вратарят помогна на отбора да спечели Шампионската лига. Според някои слухове, от \"Челси\" се опитват да съберат на „борда” на „Стамфорд бридж” част от златното поколение на тима, което включва Джон Тери, Франк Лампард и Петър Чех.", "date": "2019.05.22", "title": "Чех може да се завърне на „Стамфорд бридж”"}
{"url": "https://www.monitor.bg:443/bg/a/view/peugeot-301-poluchi-naj-ikonomichnija-dizelov-dvigatel-165798", "text": "Французите от Peugeot винаги са правили модерни и иновативни автомобили, но в същото време са поддържали в гамата си и един бюджетен модел. От няколко години това е Peugeot 301. Успехът на седана се дължи на стилния външен вид, просторния салон и огромния багажник, надеждните двигатели, както и на специално подсилено окачване. Отскоро Peugeot 301 е оборудвано с новия турбодизелов двигател 1.5 BlueHDi с мощност 102 к.с., комбиниран с 6-степенна механична скоростна кутия. Зареден със сериозна тяга, двигателят ускорява седана много прилично, като не се усеща никаква турбодупка. Освен че е динамичен, новият двигател е и смайващо икономичен. Според данните на производителя, Peugeot 301 c 1,5-литровия турбодизелов мотор BlueHDi в града консумира 4,8 л/100 км, докато на междуселищен път е едва 3,4 л/100 км. Но това са данни, с които производителят се презастрахова. Като водач с дългогодишен опит, който често използва уменията си за икономично шофиране, успях да постигна разход от 3,2 литра на 100 км. На борда на автомобила бяхме двама човека и малко багаж, с общо тегло около 200 кг. Шофирайки Peugeot 301 почти 800 км, категорично мога да заявя, че това е най-икономичният автомобил, който съм карал. Рядко използвам клишета, но сега наистина мога да кажа, че новият турбодизелов двигател на Peugeot „мирише” нафтата. Прости сметки показват, че с един резервоар от 50 литра, седанът може да измине над 1500 км без презареждане. Разбила се, успях да шофирам Peugeot 301 активно и бързо. В този режим разходът на гориво не надвишава 6 литра на 100 км. В града реалният разход е 5,1 л/100 км. Новият турбодизелов двигател 1.5 BlueHDi е съчетан с 6-степенна ръчна скоростна кутия, която се отличава с по-прецизен ход на лоста от предходната 5-степенна. Освен с новия дизелов агрегат, Peugeot 301 се предлага и с 1,2-литров 3-цилиндров атмосферен бензинов двигател PureTech, съчетан с 5-степенна механична скоростна кутия. Той развива мощност 82 к.с., а средният разход на гориво е 4,9 л/100 км. На пътя Peugeot 301 надхвърля очакванията за бюджетен автомобил. Колата се управлява адекватно и предните колела следват стриктно зададената от волана посока. По неравните български пътища с лоша настилка Peugeot 301 вози добре, без да е прекалено меко и без да друса при преминаване през неравностите и дупките. Благодарение на подсиленото окачване, седанът осигурява отличен баланс между комфортно возене и стабилно пътно поведение. За сигурността на пътниците, 301 е оборудвано с електронна стабилизираща система ESP и система против приплъзване на колелата. Системата ESP не може да се изключи напълно и се активира автоматично при достигане на скорост от 50 км/ч. Peugeot 301 се предлага в три нива на оборудване - Access, Active и Allure, има и допълнителни опции. С цена от 25 574 лева, дизеловият седан е отличен избор за семеен или служебен автомобил. Бензиновата версия е още по-евтина и започва от 21 728 лева.", "date": "2019.05.22", "title": "Peugeot 301 получи най-икономичния дизелов мотор"}
{"url": "https://www.monitor.bg:443/bg/a/view/chestvaha-s-ubilejna-izlojba-90-godishninata-na-prof-velichko-minekov-165806", "text": "С юбилейна изложба на проф.Величко Минеков общината в Пазарджик и местната Художествена галерия“ Станислав Доспевски“ отбелязаха  90-та годишнина на скулптора.  В две от залите на галерията са експонирани 45 нови скулптури на Величко Минеков и 59 рисунки и литографии на скулптора. Рисунките са част от дарение, което Величко Минеков прави на галерията през 2015 г. ХГ ”Станислав Доспевски” – Пазарджик, притежава най-богатата колекция от  творби на Величко Минеков – над 150 рисунки, 100 малки пластики и 19 монументални творби, експонирани на открито в централна градска част. Проф. Минеков бе поздравен лично от кмета на Пазарджик Тодор Попов и председателя на ОбС Хари Харалампиев и от много граждани и свои почитатели, дошли да се докоснат до творбите на скулптора. Величко Минеков е роден през 1928 г. в Мало Конаре, общ. Пазарджик. Завършва специалност “Скулптура” в НХА при проф. Марко Марков и при проф. Любомир Далчев. Преподавател е в същата специалност - 1964 г., доцент - 1967 г., проф. - 1975 г. Назначен за ректор на НХА - 1976 г.Носител на множество награди, звания, ордени и медали: 1956 – лауреат на VI Международен младежки фестивал в Москва, 1979 – почетен гражданин на Пазарджик и носител на почетния знак на София, 2005 - става първият художник, удостоен със званието „Доктор хонорис кауза на НХА”. Носител е на орден „Стара планина” I ст. за цялостен принос към изкуството. 2015 - първият носител на Национална награда „Константин Величков“ за цялостен принос за развитието на град Пазарджик.  Реализира множество монументални паметници в страната и в чужбина. Негови творби се намират в художествени галерии в страната и чужбина, както и в колекциите на Световната организация по изхранването – Женева, Кенеди Център – Вашингтон, кметството на Антверпен, колекциите на Юго Вутен – Белгия, и Петер Лудвиг – Кьолн, и др.", "date": "2019.05.22", "title": "Честваха с юбилейна изложба 90-годишнината на проф. Величко Минеков"}
{"url": "https://www.monitor.bg:443/bg/a/view/rabotna-grupa-shte-izgotvi-vizija-za-nova-demografska-politika-u-nas-165797", "text": "Вицепремиерът по демографската и икономическа политика Марияна Николова обяви, че към кабинета й е структурирала работна група, която ще изготви нова визия за нова демографска политика. Тя включва експерти и учени от БАН, както и практици и действащите лекари от акушеро-гинекологичните болници, обясни Николова пред NOVA. Вече са проведени с лекари, които са поставили и конкретната проблематика, свързана с раждаемостта, пренаталните проблеми. „Демографската политика не е проблем само на България, но и на целия ЕС. Тя е хоризонтална, секторна политика и зависи от всички институции, които трябва да бъдат обединени и единни в процесите на вземане на решение за мерките, които се прилагат”, каза тя. Николова обясни, че могат да се вземат добри примери за справяне с демографския проблем от Унгария. „Правим сравнително-правен анализ на законодателството, който е в процеса на рамките на работната група и след като експертите си дадат заключенията, ние ще обявим и конкретните резултати. Трябва да има финансови стимули, но те трябва да са реални и измери, съобразно възможностите на държавата”, заяви вицепремиерът. Тя добави, че МТСП предлага различни социални мерки, които са за подпомагане на майките с домашни  помощници. „Най-важното обаче са детските градини и аз мисля, че те трябва да са безплатни поне до 5-годишна възраст на детето и в училищата да се осигури необходимият храноден на децата”, каза Николова. Тя заяви, че 6400 лв. е нереална помощ за раждане на второ дете. „В крайна сметка трябва да бъдат направени необходимите разчети и да се дадат реални цифри”, беше категорична вицепремиерът. \"Надявам се след 15 юли да имаме мерки, които да предложим за справяне с демографската криза\", каза още тя. Николова коментира изплатените обезщетения от 10 лв. на три семейства на загиналите при катастрофата край Своге. „Категорично не съм съгласна с позицията на застрахователя – при конкретно становище на КФН обезщетението следва да бъде платено. След като един пътник има билет, той категорично е застрахован и не бива да доказва каквото й да е било. При евентуално завеждане на съдебен спор, делото ще бъде спечелено от пострадалите”, каза тя. Марияна Николова обясни, че новоизбраният президент на Украйа Владимир Зеленски е иновативен политик. „Той е изключително деен и най-вероятно ще бъде човек на действието, а не на приказките. Когато приключи церемонията за полагането на клетвата, държавният глава поиска среща с някои държави. България беше втората държава, с която поиска среща”, добави тя. По-късно преди заседанието на Министерския съвет Николова съобщи, че Зеленски е потвърдил ангажиментите за създаване на украинско училище с разширено изучаване на български език. \"Потвърди заявките на Порошенко по отношение на българската общност, запазване на целостта на района и изучаването на нашия език от българското малцинство, тъй като там е най-голямата диаспора - над 200 хил. в Украйна\", каза Николова. ", "date": "2019.05.22", "title": "Работна група ще изготви визия за нова демографска политика у нас"}
{"url": "https://www.monitor.bg:443/bg/a/view/it-specialist-ot-plovdiv-izchezna-nad-perushtica-trygnal-na-pohod-165803", "text": "IT специалист от Пловдив е в неизвестност от 18 май, алармираха негови приятели в социалните мрежи. 47-годишният Атанас Терзиев е излязъл от къщата на родителите си в Перущица около 16,30 часа и им е казал, че отива да се разходи в планината. Той е опитен турист и често е правил туристически походи, поради което близките му не са се притеснили, съобщи пред Агенция Монитор майка му Мария. „От Пловдив сме и имаме къща в Перущица. Той познава района там и често излизаше на походи. Каза ни, че излиза да се поразходи към връх Върховръх. Кален е и е опитен планинар. Не е имало никакви скандали или нещо необичайно преди да излезе. Бивш спортист е, тренирал е карате и парашутизъм. Не се върна нито в същия ден, нито на следващия. Не е открит и до момента”, обясни притеснената жена. Във фаталния следобед младият мъж е бил облечен със сиво поларено яке и тъмносин панталон. Носил е кафеви туристически обувки. Не е взел със себе си храна и вода. Имал е само борсета с документи и телефон. Мобилният му обаче вече е с изключен сигнал. „Или е на място без обхват, или батерията е свършила. Тъй като не е ясно дали се е отправил към Върховръх, от полицията се опитват да установят последния сигнал от телефона му, за да се конкретизира районът, в който е бил и да се стесни мястото за търсене. Полицаите в Пловдив и в Стамболийски са уведомени и правят всичко по силите си. В планината са пратени екипи издирвачи, които го търсят”, каза още Мария Терзиева. По думите й ако се стесни мястото за търсене, много приятели на сина й са готови да тръгнат към планината и да се включат в издирването му. Атанас Терзиев е обявен за общонационално издирване. Търсят го екипи от полицията и инспектори от Горското. Уведомени били и всички хижари в района, както и дървосекачи, ако забележат Атанас, да се обадят на 112. Майката Мария призовава всички, които имат информация за сина й, също да сигнализират на 112 или в най-близкото управление на МВР.  ", "date": "2019.05.22", "title": "IT специалист от Пловдив изчезна над Перущица, тръгнал на поход"}
{"url": "https://www.monitor.bg:443/bg/a/view/prez-april-tokyt-na-borsata-s-pochti-22-po-skyp-ot-mart-165801", "text": "Среднопретеглената цена на тока на енергийната борса през април е била 84,62 лв./МВч, докато през март - 69,48 лв.. Това показват последните данни на Българската независима енергийна борса (БНЕБ), публикувани на сайта й. Изчисленията на БНЕБ сочат още, че цената през последния месец се е повишила с 15,13 лв. или 21,8%, съобщава БТА. Отчетената средна цена базов товар на електроенергия през април е 81,40 лв./МВч, което е с 12,75 лв. (18,6%) повече в сравнение с март, когато тя е била 68,65 лв. През април средната цена на пиковия товар /9.00-20.00 ч./ електроенергия се е търгувала за 88,04 лв./МВч. През март тя е била 75,98 лв./МВч.     пресметнаха от ЕСО. Средната цена на извънпиковия товар (1.00-8.00 ч.; 21.00-24.00 ч.) през април в този диапазон токът е била 74,76 лв./МВч, докато през март тока в този диапазон се е продавала средно за 61,29 лв./МВч. Отчетената разлика е 13,46 лв или 22%. Най-ниската отчетена цена на тока на енергийната борса през април е била 0,23 лв., докато през март - 6,20 лв. През последния месец най-скъпият ток, който е бил отчетен на енергийната борса, е бил 200,08 (лв./МВч), докато през март най-високата отчетена стойност на електроенергията е бил 155,02 лв./МВч. Статистиката за средните почасови цени при сегмента \"Пазар Ден напред\" показва, че най-скъпо се е продавала електроенергията в часовете 8.00 - 9.00 и 20.00 - 21.00 - около 100-110 лв./МВч., докато най-евтин е бил токът към 3.00 - 4.00 часа - приблизително за 50 лв./ МВч. При среднодневните цени пикът е бил на 1 април, когато цената на тока е достигнала малко над 120 лв./МВч. На 28 април БНЕБ е отчела най-ниска цена на електроенергията на едро - около 20 лева за мегаватчас. БНЕБ е направила и статистика за промените в тенденциите на среднопретеглените месечни цени при сегмента \"Пазар Ден напред\". Тя показва, че през през май 2018 г. средната цена е била 79,70 лв., през юни - 72,86 лв., през юли - 67,78 лв., през август - 81,01 лв., през септември - 94,49 лв., през октомври - 102,50 лв., през ноември - 90,94 лв., през декември - 113,72 лв., през януари 2019 г. - 134,08 лв., през февруари - 79,32 лв., през март 69,48 лв, докато през април достига до 84,62 лв. Общо търгуваният базов обем на енергийната борса през последния месец април, при     Това е с 53 861,3 МВч /8,2%/ по-малко. През последния месец пиковият обем, който е достигнат от БНЕБ, е бил 327 781,9 МВч, докато през март е бил 347 532,2 МВч, което е 5,7% или 19 750,3 МВч по-малко, посочват от ЕСО. Извънпиковият обем през април е бил 276 711,1 МВч, докато през март 310 822,1 МВч. Изменението е от 34 111,0 МВч или 11,0%. Среднодневният търгуван обем през последния месец е 20 149,8 МВч, докато месец по-рано е бил 21 237,2 МВч, което е с 1 087,5 МВч (5,1%) по-малко. Средночасовият търгуван обем през април е бил 839,6 МВч, докато през март той е бил 886,1 МВч., което е с 46,5 МВч (5,2%) по-малко. През април регистрираните пазарни участници са се увеличили с един и вече са 70. Данните за общо търгуваните обеми по часове показва, че     когато са се продавали по малко над 800 МВч електроенергия. Към 6.00 часа пък са се продавали малко над 600 МВч. На 2 април е отчетена най-силната търговията на пиковия обем на електроенергия, когато са се продали около 25 000 МВч електроенергия. Пак в този период е била най-силна търговия и в часовете за извънпиков обем - приблизително 12 000 МВч. Най-слаба е била търговията на енергийната борса на 28 април, показват още данните на БНЕБ. Среднопретеглената цена при сегмента     докато през март тя е била 55,97 лв./МВч. През последния месец среднопретеглената цена в този сегмент се е повишила с 6,94 лв./МВч или с 12,4%. Среднопретеглената цена при пиков товар през април е била 65,11 лв./МВч, докато през март 60,16 лв./МВч. Изменението е от 8,2% или 4,96 лв./МВч Среднопретеглена цена на извънпиков товар през последния месец е била 58,82 лв./МВч, докато месец по-рано - 53,05 лв./МВч. Отчетената разлика е от 10,9% или 5,77 лв./МВч. Общо търгуваният базов обем през април е бил 23 120,4 МВч, докато през март 103 841,9 МВч. Изменението е от 77,7 на сто или 80 721,5 МВч. През април пиковият обем е достигнат от 15 036,2 МВч, 42 653,2 МВч е бил месец по-рано. БНЕБ е отчела разлика от 64,7 на сто или 27 617,0 МВч. Извънпиковият обем през април е бил 8 084,2 МВч, докато през март 61 188,7 МВч (86,8 на сто или 53 104,5 МВч) по-малко. Среднодневният търгуван обем през април е бил 770,7 МВч, през март 3 349,7 МВч, което е със 77,0 по-малко или 2 579,1 МВч. Средночасовият търгуван обем е бил 32,1 МВч/ч през април, докато през март 139,8 МВч/ч. Изменението е от 77,0 на сто или 107,6 МВч/ч. Регистрираните пазарни участници през април са вече 51, докато през март са 47. Активните пазарни участници обаче са намалели с един и през април са 39. Статистиката на БНЕБ при сегмента \"Пазар в Рамките на деня\" при общо търгувани обеми по дни показва, че на 12 април са се продали най-много количества електроенергия - 3 500 MWh. Най-слаба е била търговията на 3 април. Данните за среднопретеглените почасови цени сочат, че в 20.00 часа токът се е продавал най-скъпо - 90 лв./МВч. Статистиката при общо търгуваните обеми по часове показва, че в 12.00 часа е отчетена продажба от средно 1 800 МВч електроенергия.", "date": "2019.05.22", "title": "През април токът на борсата с почти 22% по-скъп от март"}
{"url": "https://www.monitor.bg:443/bg/a/view/bojinov-se-izvini-na-sinite-fenove-znaem-che-sme-vi-ogromni-dlyjnici-165799", "text": "Футболистът на \"Левски\" Валери Божинов поднесе извиненията си към феновете на отбора след поражението от ЦСКА в двубой от 35-ия кръг на Първа лига. Божинов използва профила си в социалната мрежа Instagram, за да се обърне към привържениците и да заяви, че футболистите не са били на тяхното ниво и е наясно, че са длъжници на феновете. „Вие бяхте страхотни по време на мача, а след него показахте за пореден път, че Синята общност е ненадмината. Публиката на \"Левски\" обича великия клуб и не е зад него само, когато побеждава. Знам, че последните сезони са тежки, знам че всички сме ви огромни длъжници”, написа Валери Божинов и изрази увереност, че тимът ще получи подкрепа и в в следващия си мач, защото „Левски е длъжен да играе в Европа”. Освен призива за подкрепа, Божинов добави още: „Младите момчета имат нужда от вас. Без вас и свещената синя фланелка сме нищо. Футболният Левски е легенда, която създадохте вие и тези преди вас, които гордо носеха сините шалчета. Благодаря ви! Един ден в \"Левски\", цял живот от \"Левски\"!”", "date": "2019.05.22", "title": "Божинов се извини на \"сините\" фенове: Знаем, че сме ви огромни длъжници"}
{"url": "https://www.monitor.bg:443/bg/a/view/s-fotoshop-sreshtu-peevski-165802", "text": "Народната мъдрост твърди, че хората са склонни да обвиняват другите в собствените си пороци и простъпки. На този фон си е направо страшно да си представим какво се случва в редакциите на медиите, собственост или свързани с подсъдимите олигарси-издатели. След три седмици кампания, вече са сигурни няколко неща. Първо - работещите във въпросните издания са свикнали да знаят всеки ден и час къде са им издателите, за да получават от тях опорки, по които да пишат материалите си. Нещо немислимо за обективната и независима журналистика, но уви – факт в изданията, формиращи манифактурата за клевети на задкулисието. Първите признаци за това извращение със свободата на словото се появиха още преди години, когато изтекоха тайните мейли на разградския олигарх и тартор на кръга „Капитал“ Иво Прокопиев до хората му, с които им Но вече е доказано, че е практика и в останалите редакции. Справка – вестникът на ортака му Сашо Дончев - „Сега“  ( ). Или пък „Фрогнюз“ на агента на ДС Огнян Стефанов, който се утвърди като пресцентър на източилия милиарди от КТБ Цветан Василев и направо копи-пейсва прессъобщенията, публикувани в личния сайт на банкера-беглец. Примерите като тези са бол. Фактите – още повече. Вторият извод е следствие от първото порочно явление, а доказателство - класацията на „Репортери без граници“, писана под надзора на отговорничката за България и първа дружка на олигарсите-издатели - Полин Адес-Мевел. Впрочем дамата с прелюбопитна, свързана с Москва, професионална биография, е и редовен гост на кръглите маси, организирани от Прокопиев, Дончев, Огнян Донев и медии, финансирани от Цветан Василев. Както стана ясно въпросните класации се правят на базата на въпросници, попълвани от десетина души, от които само няколко журналисти. При това – най-вече фрийленсъри (бел.р. на свободна практика), заработващи хонорари със статии по поръчка за конкретен кръг редакции. Кои са те е риторичен въпрос. Та, съдейки по резултатите от анкетите, Което и да е вярното (а е възможно и да са двете) все води до един извод – картината, рисувана от „Репортери без граници“ е опорочена именно от машината за клевети на олигархията, а страната ни изкуствено е тласкана към дъното на въпросната класация. Очерняща кампания, вървяща от няколко години насам и достигнала своя пик с яхването на смъртта на жестоко убитата тв водеща Виктория Маринова, изкарвайки, че убийството й е свързано с професионалния й живот. Манипулация, опровергана както от българските, така и от немските разследващи и съдебни органи, но намерила място в класацията на незнаещите етични и професионални граници „Репортери“ за 2018 г. Показателен факт впрочем е, че тя беше изкарана навръх старта на кампанията. Съвпадение? Едва ли. Трето – работещите по опорки „перодръжки“ във въпросните редакции, са свикнали да манипулират всячески информацията, напълно в стила на пропагандната максима, че ако фактите на подкрепят една теория, то тези, които трябва да се променят са....фактите. И тъй като за въпросната странна порода „журналисти“ фалшивите новини са се превърнали в ежедневна манифактура, явно вярват, че всеки е склонен на тази подмяна. В материал в англоезичното издание София глоуб , списвано от южноафриканския журналист Клайв Левиев-Сойър, се появява фантасмагоричната теория, че предизборният плакат на ДПС бил фотошопиран, защото – видиш ли – Пеевски бил на него, а не можел да бъде открит. Както можем да се досетим, твърдението е хвърлено във въздуха, без дори авторът да се пробва да се свърже с централата на движението, за да попита – аджеба - каква точно е случката. Но в тази пропагандна война на фейкове срещу Пеевски не истината, а внушенията, неподкрепени с каквито и да било доказателства, са основно оръжие. На този фон статията не е изненада, още повече, че Левиев-Сойър е и автор на „Капитал“ ( ). Тя е напълно в стилистиката на друга фалшива новина, разпространена от всички издания от манифактурата за клевети на олигарсите – твърденията на свързаната с Цветан Василев организация БОЕЦ, че Пеевски не отговарял на критериите за евродепутат, защото Георги Георгиев и кохортата му не можели да го открият. Съждение, опровергано и от ЦИК, и от Върховния административен съд. Да не говорим, че Георгиев би получил двойка за него в часовете по логика. Ако – разбира се, е посещавал такива в училище. Но, както стана ясно, за олигарсите-издатели и медиите им не фактите и истината, а пропагандата е важна. А че това няма нищо общо с журналистиката е отделен въпрос. Храна за размисъл на цялото общество, от което зависи дали да вярва на фантасмагориите, разпространявани от тези издания, или не.", "date": "2019.05.22", "title": "С фотошоп срещу Пеевски"}
{"url": "https://www.monitor.bg:443/bg/a/view/mrrb-shte-kontrolira-pytnite-proekti-po-mehanizma-za-svyrzvane-na-evropa-165805", "text": "МРРБ ще контролира пътните проекти по транспортните ще осъществява технически и финансов контрол на пътните проекти с бенефициент АПИ по Механизма за свързване на Европа (МСЕ), реши на последното си заседание кабинетът. До момента работата по одобрение на кандидатстването, последващия контрол и осигуряването на националното съфинансиране на проектите по CEF, се осъществява от министъра на транспорта, информационните технологии и съобщенията. Агенция „Пътна инфраструктура” е бенефициент по проект за модернизация на път Калотина - Софийски околовръстен път, финансиран по CEF, на обща стойност 162 млн. лева. Промяната става с редакция промени в ПМС № 76 от 2014 г.", "date": "2019.05.22", "title": "МРРБ ще контролира пътните проекти по Механизма за свързване на Европа"}
{"url": "https://www.monitor.bg:443/bg/a/view/bran-stark-priel-finala-na-igra-na-tronove-za-shega-165757", "text": "Бран Старк победи в Играта на тронове в едноименния попкултурен феномен. Актьорът Айзък Хемпстед Райт, който гледа празно през погледа на Триоката врана в хитовия сериал на НВО, останал в шок след това разкритие. 20-годишната звезда решил, че сценаристите Дейвид Бениоф и Дан Уайс са се пошегували с него. „Бран? Изправих се и започнах да обикалям нервно стаята. Аз наистина си помислих, че сценарият, който ми изпратиха, е шега. Щастлив съм от края, но може би исках Бран да умре по някакъв начин, като например да му експлодира главата“, сподели пред сп. Entertainment Weekly той. Тъжната истина е, че не само Айзък е взел финала за шега. Сред многомилионната армия от фенове на „Игра на тронове“ преобладава мнението, че последният епизод е пълна пародия. Редица сюжетни нишки във фентъзи епоса останаха неразплетени, други се оказаха напълно нелогични, а вметнатите смешки по никакъв начин не съответстваха на жанра. Мнозина останаха разочаровани, но не и изненадани от съдбата на любимите си герои. че Бран ще седне на Трона, че Джон ще се върне в Нощен страж, след като убие Денерис, и че Старките ще оцелеят. Всъщност актрисата Софи Търнър, позната на редовия зрител като Санса Старк, издаде това миналата година, когато си татуира вълк с надпис „Глутницата оцеля“. Финалният епизод прикова пред екрана рекорден брой зрители – над 19 милиона, изпитали огорчение от нескопосания край. Това не е единственото постижение на екипа. Благодарение на сценаристите Дейвид Бениоф и Дан Уайс (т. нар. Д&Д), които влязоха и в ролята на режисьори на финала, серията успя да отбележи най-ниския рейтинг в историята на поредицата – Щастливци са зрителите в Китай. Те така и не успяха да се огорчат от завършека на сагата. Причината - местната компания Tencent, която държи правата за продукцията, е спряла излъчването на епизода, пише в. „Уолстрийт джърнъл”. В момента, когато е трябвало да бъде пусната последната серия на сагата, от Tencent Video са заявили за проблеми със сигнала. От HBO твърдят, че не е имало никакви технически проблеми. Причина за отмяната на излъчването е била забрана от страна на китайските власти заради търговската война между САЩ и Китай.", "date": "2019.05.22", "title": "Бран Старк приел финала на „Игра на тронове“ за шега"}
{"url": "https://www.monitor.bg:443/bg/a/view/prof-emil-botev-v-ochakvane-sme-na-silno-zemetresenie-vyv-vrancha-165784", "text": "Средно на 300 години има катастрофален трус у нас, казва в интервю за \"Монитор\" директорът на сектор „Сеизмология” към Геофизичния институт на БАН - Както е известно, Балканският полуостров е една от най-активните зони в т.нар. Алпо-Хималайски сеизмичен пояс и това касае най-вече страните, разположени на юг от нас. Става дума за Гърция и западното крайбрежие на Турция. Малко по-силни земетресения през последния месец бяха регистрирани в западното крайбрежие на Турция, северно от Измир. Те обаче не бяха достатъчно силни, за да разтревожат населението там, още по-малко пък нас. Същото се отнася и за земетръсната активност от преди няколко дни, когато бе регистриран трус от 3,7 по Рихтер във Вранча. То има пряко отношение към нас, защото там дълбочината на земетресението е повече от 100 км и нееднородностите на земните недра са много малко. Това е т.нар. горна мантия, която е значително пластична и сеизмичните вълни се предават на голямо разстояние без затихване за разлика при повърхностните трусове, които затихват много бързо в условията на земната кора. Но както казах, там земетресенията са много повече в мантията, където много по-лесно се разпространяват сеизмичните вълни и са по-опасни за нашата страна. Нека припомня, че през март 1977 година имаше земетресение в Свищов, което отне живота на повече от 120 души. То беше с магнитуд 7,4. Такива трусове във Вранчанското земетръсно огнище са с периодична повтаряемост средно на около 40 години. В момента сме в очакване на такова силно земетресение и румънците отдавна са обявили готовност за това. В нашата страна при общо шест сеизмични зони повтаряемостта на такива земетресение е около 300 години, но за цялата страна. А за всяка една от зоните повторяемостта е на около 1000 години. - Да, може да се прогнозира донякъде, но хората не се интересуват от години, а искат да знаят с точност по дни и дори с часове. Ефектът от трус на повърхността в района на планината Вранча не е толкова голям, в Букурещ разстоянието е към 200 км в дълбочина и земетресение с магнитуд 7 не е със смъртоносна опасност за Букурещ. Но при 7,5 става опасно и сградите, които не са обезопасени за такава сила, може да се разрушат. - Новото строителство на територията на нашата страна отдавна се съобразява с изискванията на сеизмичните районирания. След 1977 година започнаха глобални изследвания, но картата, предложена през 1979 година, не се прие. Причината беше, че наложихме по-високи изисквания към строителството. Сами разбирате, че гилдията не е готова да влага повече средства. Но през 1986 година имаше земетресение в Стражица и там бяха разрушени над 8000 къщи. То е в район със свлачище и с паянтово старо строителство. Затова бяха разрушени толкова много сгради. Тогава се започна мощно строителство, но имаше проблеми с финансирането и всъщност бяха довършени само няколко. - Нека поясним, че много по-силните земетресения при съседите се дължат на раздвижване на остатък от подпъхната от преди стотици хиляди години под Карпатите понтийската плоча. Тя е формирала Карпатската дъга и на ръба й е разположено огнище Вранча. В резултат на смилането и откъсването на съответните парчета се получава придвижване на това тяло в средата на горната мантия, което всъщност представлява земетресение. В Гърция и западното крайбрежие на Турция пък причината за трусовете е друга. Това са движенията покрай конкретни разломи на части от Анадолската плоча в Турция в северноегейската микроплоча. На юг са разположени други разломи, свързани с подпъхването на средиземноморската плоча под Егейската дъга и от това са огнищата на юг в Гърция. - Ефектите у нас са много по-големи от Вранча за разлика от другите, понеже земетресенията са приповърхностни в рамките на силно нееднородната земна кора, а не долу в мантията. В Северна Гърция трусовете са до 30 км дълбочина и вълните от тях, които се разпространяват до България, затихват много бързо. Причината е, че те са основно в недрата на силно нееднородната земна кора. Вранчанските земетресения идват от дълбоко, минавайки само през мантията като дъга и затова на нашата територията разрушенията могат да са по-значими. Въпросът е, че след 1987 година най-после беше приет новият правилник за строителство. Можем да кажем, че след 90-те години, ако са съблюдавани изискванията, Вранчанските земетресения вече не би трябвало да са толкова опасни за сградите от новото строителство в нашата страна. А разположените на юг земетресения - в Западна Турция и Северна Гърция, до нас са по-слаби ефектите след затихване на енергията на сеизмичните вълни. Значително по-опасни за нашата страна са нашите локални трусове. Ако има земетресение в района на София, а такива условия има за магнитуд 7, защото това е т.нар. Витошки разлом, той може да бъде по-опасен. Но не би трябвало сградите, строени след 1987 година и тези слез 2014 година, съобразени с европейските норми за устойчивост на сеизмични влияния, да са с риск от разрушение. Но знаете, че в централната част на столицата има сгради на по сто години и никой тогава не се е съобразявал с изискванията. - Имате известни основания, но само за райони със сеизмична активност с висок сеизмичен фон. Например Маришкият разлом, Благоевград са с голяма опасност, Крупнишкия разлом до Струма също. Но ако ме питате във времето имаме ли някакви доказателства за предстояща активност, можем да кажем, че сме се освободили от много големите напрежения, характерни за катастрофалните земетресения от началото на миналия век. А за да се натрупат следващи напрежения за катастрофални земетресения, за всяка зона ще ни трябват средно по около 1000 години. Това означава, че средно за страната ни се получава по около 270-300 години. Допускаме, че в района на Витошкия разлом може да се достигне до максимум 7, докато Крупнишкият разлом вече е регистрирал активност близо 8. Така че там е много по-голяма опасността и имаме реална повторяемост. Установили сме, че има такива разкъсвания с достатъчно голяма амплитуда, характерна за магнитуд 7, само 3 на брой. След като в началото на миналия век там са станали две земетресения с магнитуд 7, сега не би трябвало да очакваме скоро време да се натрупат такива напрежения. Скоростта на натрупване на напрежения в нашата страна е много по-малка в сравнение с нашите съседи. Скоростите на придвижване на микроплочите в Егейско море и Западна Турция достига около 20-25 мм, в Крит 35 мм годишно. В нашата страна е най-много по 3-4 мм годишно. Имаме десетки пъти по-голяма скорост на натрупване на напрежение при съседите. В този смисъл сме Обетована земя. И при нас има силни земетресения, за един месец имахме и много микротрусове, които не се усещат. Усетено е само едно на 30 април в района на Провадия. Като попитахте има ли връзка между трусовете, бих казал, че няма пряка връзка между отделните сеизмични зони, особено като говорим за слаби земетресения. През 1979 г. е завършил СУ „Св. Климент Охридски”, специалност „Физика” Специализирал е в Москва От самото начало на кариерата си работи в Геофизичния институт при БАН Заместник-директор е в периода от 2002 до 2006 година", "date": "2019.05.22", "title": "Проф. Емил Ботев: В очакване сме на силно земетресение във Вранча"}
{"url": "https://www.monitor.bg:443/bg/a/view/7-godini-ot-moshtnoto-zemetresenie-v-pernishko-165792", "text": "Изминаха 7 години от мощното земетресение в Пернишко, при което пострадаха хиляди домове, а много хора останаха без покрив. На 22 май 2012 година земята се разтресе в 2.58 часа в Пернишкия регион. Силата беше 5,8 по скалата на Рихтер, отчетена от БАН. Гръцкият сеизмологичен център отчете 6,0 по Рихтер, румънският – 6,1 по Рихтер, а турският – 6,4. Земният трус бе усетен почти в цяла България, както и в Гърция, в Македония и в Сърбия. Чу се страшен тътен, след което земята се разлюля в продължение на няколко минути. Последваха вторични трусове с магнитуд 4,7 и няколко от 4,5 по скалата на Рихтер. По-слабите вторични земетресения продължиха с месеци и бяха стотици. Равносметката – хиляди къщи с пропаднали покриви, счупени прозорци, напукани стени. Единият от котлите на ТЕЦ \"Република\" в Перник се срути наполовина, високите комини на заводите бяха напукани. Стената на язовир \"Студена\" издържа въпреки силното земетресение. Наскоро започна укрепването и ремонтът на язовирната стена – 5 години след земетресението. Ден и нощ град Перник напомняше на следвоенна обстановка, по улиците рядко можеше да срещнеш някого. Всички бяха уплашени. А пък политиците се изредиха на посещение в най-пострадалите райони, като обещаваха на хората помощ, за да възстановят домовете си. В крайна сметка бяха отпуснати пари само за най-пострадалите, чиито къщи бяха разрушени, а другите хора с напуканите домове и изпопадали комини получиха скромните 325 лева на домакинство – колкото да си поправят някои комини. Над 4000 домакинства останаха без помощ и всеки се оправяше както може. Повечето панелни блокове до ден днешен са с конструктивни изменения.", "date": "2019.05.22", "title": "7 години от мощното земетресение в Пернишко"}
{"url": "https://www.monitor.bg:443/bg/a/view/okolo-40-amerikanskite-firmi-planirat-da-napusnat-kitaj-165791", "text": "Около 40% компании, членуващи в американските търговски палати в Китай обмислят изнасяне на производството си от най-голямата комунистическа държава или вече са го направили, сочи съвместна анкета сред 250 фирми, направено от AmCham China и AmCham Shanghai. Причината е продължаващата търговска война между двете най-големи икономики в света. Само 6 на сто обаче смятат да се върнат в САЩ. Близо една четвърт предпочитат Югоизточна Азия, 10,5% Мексико, малко над 8% - Индия, Бангладеш, Пакистан и Шриланка. 60 на сто от участвалите в проучването обаче не смятат да напускат Китай. Почти три четвърти от анкетираните са акцентирали на негативното влияние на взаимното повишаване на вносните мита от САЩ и Китай. В състава на Американската търговска палата в Китай влизат 900 щатски фирми, а в палатата в най-големия град - Шанхай 1500. Поредният кръг от китайско-американските търговски преговори в началото на май завърши безрезултатно. Това стана на фона на още едно повишение на митата от 10% до 25% за вноса на стоки от Китай в САЩ на стойност 200 млрд. долара. Освен това президентът Доналд Тръмп нареди да започне процес за увеличаване на митата и за целия останал внос от най-голямата комунистическа държава, който се оценява на 300 млрд. долара. В отговор Пекин въвежда от 1 юни повишени вносни мита на стоки от САЩ за 60 млрд. долара.", "date": "2019.05.22", "title": "Около 40% от американските фирми планират да напуснат Китай"}
{"url": "https://www.monitor.bg:443/bg/a/view/sa-sht-dadoha-na-turcija-dve-sedmici-da-se-otkajat-ot-ruskite-s-400-165814", "text": "Съединените щати дадоха на Турция две седмици срок, за да се откаже от сделката за доставка на руската противовъздушна ракетна система С-400, предаде CNBC. Според канала, през този период Анкара трябва да отмени сделката с Москва и да купи американските системи за противоракетна отбрана „Пейтриът“. В противен случай САЩ ще изключат Турция от програмата „Lockheed Martin F-35“. Освен това Съединените щати могат да не се ограничат до лишаването на Турция от обещаните изтребители. Както отбелязват американски медии, отказът да се спази ултиматумът може да доведе до налагането на санкции срещу Анкара от Вашингтон и \"възможен отговор от страна на НАТО\". Според канала CNBC това е „последната дума на Държавния департамент на САЩ“. Първата партида С-400 съгласно условията на договора между Москва и Анкара ще пристигне през юли. САЩ твърдят, че руските системи са несъвместими със стандартите на НАТО и заплашват Анкара със санкции в резултат на придобиването им. Американската страна заплаши да забави или да спре продажбата на изтребители F-35 в Турция. Анкара е един от участниците в американската международна програма F-35. Турция също така многократно е подчертавала, че руската система за противовъздушна отбрана не представлява заплаха за американските изтребители. В допълнение външният министър Чавушолгу каза, че доставената в страната С-400 няма да бъде интегрирана в системата за въздушна отбрана на Северноатлантическия съюз.", "date": "2019.05.22", "title": "САЩ дадоха на Турция две седмици да се откажат от руските С-400"}
{"url": "https://www.monitor.bg:443/bg/a/view/otchitame-parnoto-i-toplata-voda-bez-inkasator-165789", "text": "Клиентите с парно и топла вода в необитаемите жилища вече ще може да се отчитат дистанционно. Задължението да осигуряват достъп до имотите си ще отпадне, ако бъдат приети промените в наредбата за топлоснабдяване, предложени за обществено обсъждане на енергийното министерство. Досега живеещите в чужбина, които трайно не обитават жилищата си, бяха поставени в неизгодна позиция спрямо останалите си съседи, защото за отчитане на показанията на уредите и водомерите за гореща вода трябваше да осигурят достъп. При липсата им се  предвидено е това задължение да отпадне, ако в имотите на същите клиенти са монтирани уреди за дялово разпределение на топлинната енергия (индивидуални разпределители, индивидуални топломери, индивидуални водомери), с възможност за дистанционен отчет. Кражбите на топло също ще може да бъдат намалени. Нерегламентираното ползване ще бъде ограничено чрез монтиране на пломби на холендрите на връщащата линия от отоплителните тела във всички имоти. Но това е постижимо при изразено желание на клиентите в сградата, изрично е посочено в промените. В срок от 3 месеца от получаването на изравнителната сметка клиентите, неосигурили достъп, ще могат да поискат допълнителен отчет и преработване на изчисленото количество енергия за сезона. След това няма да се приемат рекламации и възражения. Промяната се налага, защото  и се изпуска възможността за преразглеждане на сумите. С проекта се дава възможност клиентите на топлофикационните дружества сами да определят дела на топлинната енергия за сградна инсталация в диапазона от 20 до 40%. Но и този дял трябва да бъде гласуван от общото събрание на етажната собственост. Изключва се възможността клиентите да са поставени в зависимост от преценката на дружеството за топлинно счетоводство. За високоетажните сгради, в които има отоплителни инсталации с повече от една зона с открито изпълнение по проект, общото събрание на етажната собственост може да избере процентът за сградна инсталация да бъде различен за всяка зона.", "date": "2019.05.22", "title": "Отчитаме парното и топлата вода без инкасатор"}
{"url": "https://www.monitor.bg:443/bg/a/view/20-socmarki-oceljaha-i-pri-pazarnata-ikonomika-temata-165786", "text": "Поне 20 топмарки стоки от времето на соца оцеляха и при пазарната икономика. Сред най-търсените и днес са чушкопекът и бонбоните „Черноморец“. Безспорен символ на успяването ни да оцеляваме е чушкопекът. При предишния режим чудото на приложните технологии се продаваше в два варианта - за една или за три чушки. Повече се купуваше първият, защото осигуряваше по-равномерно изпичане на основната суровина на лютеницата. Днес цената на единичния е над 26 кинта. От подобните технологични чудеса все още се произвеждат и пържолниците.", "date": "2019.05.22", "title": " 20 соцмарки оцеляха и при пазарната икономика (ТЕМАТА)"}
{"url": "https://www.monitor.bg:443/bg/a/view/90-dni-chakame-zajavlenija-ot-investitori-za-aec-belene-165807", "text": "Процедурата за избор на стратегически инвеститор по проекта АЕЦ „Белене“ е публикувана, днес в брой С176 в Официален вестник на Европейския съюз. Срокът за получаване на заявления за участие в процедурата за избор на стратегически инвеститор е до 90-тия ден, считано от датата на публикуването. Индикативният срок за приключване на процедурата е 12 месеца от днешна дата, съобщиха от министерство на енергетиката. С Решение на Народното събрание на Република България от 7 юни 2018 г. и Решение № 447 от 29 юни 2018 г. на Министерския съвет бяха възобновени действията по търсене на възможност за реализация на проекта за АЕЦ „Белене“, съвместно със стратегически инвеститор, на пазарен принцип. Заявление за участие в процедурата за избор на стратегически инвеститор, съответно интерес за придобиване на миноритарно акционерно участие в проектната компания, могат да подават български или чуждестранни юридически лица, както и обединения от такива.", "date": "2019.05.22", "title": "90 дни чакаме заявления от инвеститори за АЕЦ „Белене“"}
{"url": "https://www.monitor.bg:443/bg/a/view/makron-i-merkel-govorjat-s-putin-za-ukrajna-165795", "text": "Руският президент Владимир Путин обсъди в телефонен разговор с германския канцлер Ангела Меркел и френския президент Еманюел Макрон темата за конфликта в Източна Украйна, съобщи Кремъл, цитиран от Ройтерс. Руското президентство посочи, че във фокуса на разговора донякъде е била и смяната на ръководството в Киев, след като миналия месец Володимир Зеленски беше избран за президент. Германия, Франция, Украйна и Русия водиха четиристранни преговори помежду си за уреждане на конфликта в Източна Украйна между правителствените сили и подкрепяните от Русия сепаратисти, в който от 2014 г. са загинали 13 000 души, отбелязва Ройтерс. След телефонния разговор на лидерите Елисейският дворец разпространи комюнике, в което се изразява готовност Франция и Германия да предприемат необходимите усилия за осъществяване на Минските споразумения. Германското канцлерство съобщи, че е била обсъдена и ситуацията около Иран, предаде Асошиейтед прес.", "date": "2019.05.22", "title": "Макрон и Меркел говорят с Путин за Украйна "}
{"url": "https://www.monitor.bg:443/bg/a/view/air-china-poiska-ot-boeing-kompensacii-za-prestoite-na-samoletite-737-max-165794", "text": "Air China поиска от Boeing компенсации за икономическите загуби предизвикани от престоите на 14 свои самолета 737 MAX, съобщи \"Синхуа\". Китайската авиокомпания изисква още и компенсация за недоставянето на вече поръчани машини в договорените срокове. Преди това подобни компенсации поиска Boeing и друг превозвач от Китай - China Eastern. Последната трагична авария със Boeing 737 MAX 8 на авиокомпанията Ethiopian Airlines отнесе живота на 157 души. Преди това - на 29 октомври 2018 г. самолет от същия модел на Lion Air разби край бреговете на Индонезия при подобни обстоятелства, при което загинаха 189 души. От март много страни в света спряха полетите с Boeing 737 MAX.", "date": "2019.05.22", "title": "Air China поиска от Boeing компенсации за престоите на самолетите 737 MAX"}
{"url": "https://www.monitor.bg:443/bg/a/view/mej-pita-deputatite-za-vtori-referendum-za-brekzit-165796", "text": "Премиерът на Великобритания Тереза Мей съобщи, че ще предложи на депутатите в британския парламент да гласуват дали да се проведе втори референдум за Брекзит. Представяйки новия законопроект за Брекзит по време на очаквано обръщение Мей поясни, че проектозаконът за Брекзит ще включва изискване да се проведе гласуване дали да има втори референдум. Тя иначе сподели позицията си, че е против, но признава, че част от депутатите искат гласуване дали да се организира втори референдум. Това означава, по думите й, че ако депутатите искат втори референдум, те трябва да гласуват за законопроекта. Ако законодателите отхвърлят проектозакона, те ще гласуват за отхвърляне на Брекзит. Някои депутати мислят, че ще има Брекзит без сделка. Но парламентът ще направи всичко необходимо, за да го спре. На практика депутатите ще изберат втори референдум или предсрочни избори, обясни Мей. Ако прокарат законопроекта, ще бъде осъществен Брекзит, продължи тя. Според нея това споразумение полага основата за живота извън ЕС. Министър-председателят каза, че през следващите две седмици правителството ще се опита да убеди депутатите да подкрепят това споразумение. Утре тя ще се обърне към депутатите. Мей е готова за компромис, но законодателите също трябва да са готови да направят компромис. Тереза Мей разкри още, че правителството ще позволи на парламента да реши дали страната да остане в митнически съюз. Тя припомни, че лейбъристите искат митнически съюз, докато правителството предлага временно митническо споразумение. Лейбъристите и правителството не са съгласни, което означава, че парламентът трябва да реши, смята тя. Премиерът отбеляза, че ще постави парламента под юридическо задължение да търси алтернативни споразумения на предпазния механизъм до декември 2020 г. Също ще приеме мерки, за да попречи на бъдещото правителство да раздели Северна Ирландия от Великобритания. По думите й Брекзит се оказа \"по-труден от това, което очаквах\".", "date": "2019.05.22", "title": "Мей пита депутатите за втори референдум за Брекзит"}
{"url": "https://www.monitor.bg:443/bg/a/view/uefa-naloji-globi-na-barselona-ajaks-totnym-i-porto-165790", "text": "УЕФА наложи финансова санцкия от 20 хиляди евро на \"Барселона\" заради лошата организация от страна на каталунския клуб по време на мача срещу \"Тотнъм\" от груповата фаза на Шампионската лига на „Камп Ноу“. Порто е глобен с 42 500 евро за организационни недостатъци при домакинството им срещу \"Ливърпул\" в четвъртфинала на Шампионска лига. \"Тотнъм\" е глобен с 10 хиляди евро за неправилно поведение на неговите служители и треньора му в мача срещу \"Аякс\" на 30 април. \"Аякс\" е глобен с 52 500 евро за хвърляне на предмети и инциденти, които са се случи в четвъртфиналния мач от Шампионската лига срещу \"Ювентус\", игран на 10 април. \"Айнтрахт\" (Франкфурт) е санкциониран с 34 хиляди евро глоба за слаба организация по време на двубоя от Лига Европа срещу \"Бенфика\".", "date": "2019.05.22", "title": "УЕФА наложи глоби на \"Барселона\", \"Аякс\", \"Тотнъм\" и \"Порто\""}
{"url": "https://www.monitor.bg:443/bg/a/view/agitirat-ni-za-ep-s-baloni-grivni-i-zapalki-165742", "text": "С наближаването на евровота на 26 май агитацията от страна на партиите към избирателите набра максимална инерция. Политическите формации извадиха от джоба и познатия ни арсенал от агитационни материали и сувенири, целящ да привлече към тях вниманието на гласоподавателите. Асортиментът от артикули тази година е повече от богат и включва от бонбони и гривни, през запалки и балони, до тениски. Така например по-големите политически формации опънаха преди броени дни шатри и специални будки в центъра на Пловдив. Там от ГЕРБ раздаваха бонбони, сини запалки и гривни с логото на формацията и основния слогън на тяхната кампания - „Европа ни чува“. От торбата с подаръци от ГЕРБ, които правят обиколки из цялата страна, за да представят кандидатите си за евродепутати извадиха и пъзели с картата на Европа. Опозиционната партия БСП, която от месеци не стъпва в НС на свой ред заложил на червени тениски и балони. За да привличат симпатизанти на щанда си пък червените осигуриха и озвучаване, като от колоните се чуваха познати на всички шлагери. Една от емблематичните песни, която огласи площада бе тази от филма „На всеки километър“. На предизборните събития на ДПС пък могат да се видят стотици симпатизанти с шапки с логото на движението. „Воля“ и Веселим Марешки пък използват аптеките и бензиностанциите, които притежава партийният лидер, за да раздават на клиентите си брошури и дори „вестник“, който е отпечатан в тираж от 2,5 млн. бройки. В него Марешки е описан като най-достойният кандидат за ЕП и се посочват поне четири причини той да бъде подкрепен от избирателите. Именно депутатът е и сред кандидатите за място в ЕП, които по традиция отново заложиха на предизборните афиши, като билбордове с лика му могат да бъдат забелязани на доста места в столицата. В същото време някои формации като ВМРО буквално опаковаха с агитационни плакати стълбове, огради и спирки на градския транспорт из цялата страна. Освен че симпатизанти облепиха витрините на търговски обекти с ликовете на любимците си пък, огромни трансперанти с логото на ГЕРБ и „номер 12 в бюлетината“ бяха провисени върху фасадите на сгради в столични квартали като „Дървеница“ и „Люлин“.", "date": "2019.05.22", "title": "Агитират ни за ЕП с балони, гривни и запалки"}
{"url": "https://www.monitor.bg:443/bg/a/view/borisov-i-cipras-dnes-pravjat-pyrva-kopka-na-gazovija-interkonektor-165788", "text": "Министър-председателят Бойко Борисов и гръцкият премиер Алексис Ципрас ще дадат днес началото на изграждането на междусистемната газова връзка между България и Гърция утре. Двамата ще проведат и среща на четири очи, в която ще обсъдят сътрудничеството между България и Гърция, както и енергийната, инфраструктурната и транспортната свързаност в региона на Балканите. Интерконекторът между България и Гърция е един от приоритетните проекти за сигурност и конкурентоспособност на енергийния пазар в Европейския съюз. Той е изключително важен и от гледна точка осигуряване на диверсификация на източниците и доставките на газ за България и региона на Югоизточна Европа. Междусистемната газова връзка ще доведе до реално разнообразяване на източниците на природен газ - чрез него ще получаваме азербайджански природен газ от Трансадриатическия газопровод, освен това през интерконектора България ще може да получава доставки и през терминала за втечнен природен газ край Александруполис ще можем получаваме синьо гориво и от САЩ, Катар, Алжир, Израел, Египет и други. Газовата връзка между България и Гърция е Тя започва от Комотини и се свързва с българската газопреносна система на Стара Загора. Техническият й капацитет е от 3 до 5 млрд. куб. м. Общата стойност на проекта е 220 млн. евро. По предварителни изчисления по трасето на интерконектора ще бъдат положени около 50 хил. т стоманени тръби. Церемонията за началото на строителството ще се състои преди обяд до с. Кирково, на пътя преди ГКПП Маказа. На днешното си заседание кабинетът одобри проект на споразумение с Гърция за данъчно-правните аспекти по проекта IGB. Тъй като проектът за изграждане на междусистемна газова връзка Гърция-България се реализира в трансграничен контекст и засяга данъчно-правните режими на двете държави, възниква необходимостта от стабилизиране на данъчно-правния статут и предвидимост в данъчното облагане. Сключването на Междуправителствено споразумение се фокусира върху данъчните аспекти и по-специално въвеждане на клауза, която стабилизира размера на С документа ще бъдат уредени въпроси за избягване на двойно данъчно облагане, както и други данъчно-правни аспекти. С предлагания проект на Междуправителствено споразумение ще се въведе фиксиран режим на корпоративния данък, който ще се прилага за „Ай Си Джи Би АД“ за период от 25 години, с начална дата - стартиране на търговска експлоатация на интерконектора. Фиксираният данъчен режим предполага предвидимост на размера на разходите за инвеститорите и управлява риска от неблагоприятно въздействие на повишаването на данъчните ставки върху нормата на възвращаемост, която акционерите са определили. Фиксирането на приемливи данъчни равнища ще позволи и прилагането на конкурентна тарифа за пренос, с което запазването на капацитет в газопровода ще е по-атрактивно за бъдещите търговци на природен газ. Въвеждането на конкурентни тарифи има пряко отношение към създаването на по-конкурентна среда на българския газовия пазар. Сключването на Междуправителствено споразумение Интерконекторът свързващ двете съседни страни  има стратегическа роля за постигане на реална диверсификация на източниците и маршрутите за доставка на природен газ за България и пазара на Югоизточна Европа. Проектът има статут на Проект от Общ интерес за Европейския съюз и е основен приоритетен проект съгласно инициативата CESEC за междусистемна газова свързаност в Централна и Югоизточна Европа.", "date": "2019.05.22", "title": "Борисов и Ципрас днес правят първа копка на газовия интерконектор (ОБНОВЕНА)"}
