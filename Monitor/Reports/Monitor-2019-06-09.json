{"url": "https://www.monitor.bg/bg/a/view/akcija-kyrlej-v-cjalata-strana-zaradi-bum-na-uhapani-167487", "text": "Общините в страната започват извънредна акция „Кърлеж“ заради бума на ухапани, научи „Монитор“. Извънредно пръскане срещу кърлежи предстои в София от понеделник (10 юни). Обикновено това се извършва два пъти в сезона, но сега се налага заради повишената им популация. Това съобщи завеждащата отдел „Паразитология и ДДД“ в Столичната регионална здравна инспекция Цезарина Илиева. Първото от тях е през април-май, а второто в началото на септември. Предстоящата операция започва най-напред от гробищните паркове, тъй като следващата събота е Задушница и се очаква на гробовете на близките си да отидат много хора, допълни Илиева, която по специалност е биолог и микробиолог. Експертът поясни, че завишено множене на гадинките има на всеки три-четири години, най-вече в топли месеци с чести валежи. В горещините кърлежите се крият в почвата и не изпълзяват в тревите. По всяко време може да бъде направено извънредно пръскане по сигнал на граждани. Достатъчно е за това да се обадят на горещия телефон на общината, каза още Цезарина Илиева. В градските паркове и градини са извършени двукратни обработки срещу кърлежи, като по преценка на експертите на някои зелени площи са възложени и допълнителни, казаха от Столична община и допълниха, че през април е направена обработка и срещу ларвите на комарите, уточниха, че обработките се извършват при окосени тревни площи и сухо време поне едно денонощие. Контролът за правилното прилагане и използване на препаратите (биоциди) периодично се извършва от Столичната регионална здравна инспекция. Използват се препарати, одобрени от Министерство на здравеопазването. За пълната им ефективност е 24 часа след пръскане времето да е без валежи. Наличието на влага и подходяща температура благоприятства развитието и размножаването на третираните организми, припомниха още от Столична община. Всяко пръскане се осъществява в присъствието на инспектор от СРЗИ и служители на дирекция „Зелена система“ на общината. Този сезон по изключение е задължение на районните администрации да изберат фирма за пръскане срещу кърлежи. Причината е, че в края на 2018-а имаше обжалване на обществената поръчка от участник в конкурса. За да не се осуети обработката на парковете и тревните площи, беше решено всеки кмет на район да наеме изпълнител. До този момент се ползваха три фирми за цяла София след спечелен конкурс, поясни Цезарина Илиева. От 200 до 500 лева е глобата за районно кметство, ако пропусне да организира пръскането срещу гадините. Тази година Столичната РЗИ е наложила санкция само на една районна администрация. През месец юли предстои обработката на тревните площи в София срещу бълхи. Ръстът на пострадалите от ухапване се обяснява с влажната пролет и топлото време, които съдействат за растежа на тревната растителност и популацията на кърлежи и комари край морето. „В България са разпространени кърлежи, принадлежащи основно на родовете - Ixodes (I. ricinus, I. canisuga, I. hexagonus), Hyalomma (H. anatolicum anatolicum, H. marginatum marginatum), Dermacentor marginatus, Haemophysalis (H. leachi, H. parva, H. punctata), Rhipicephalus (R. bursa, R. sanguineus) и Boophilus annulatus. Ixodes Ricinus са най-често срещаните у нас, като паразитират по овце, крави, едри домашни и горски животни. Развиват се за 2-3 години. Ларвите и нимфите паразитират по дребни гризачи и животни. Пренасят лаймска болест (лаймска борелиоза), кърлежов енцефалит, туларимия и др. Rhipicephalus sanguineus (кафяв кучешки кърлеж) паразитира по кучета, котки, дребни животни и хора. Развива се по-бързо и до четири месеца може да стане възрастен. Преносител е на марсилска треска пироплазмоза по кучетата и др. Rhipicephalus bursa е кърлеж, паразитиращ по говеда, овце, коне, кози и рядко върху кучета и дребни животни“, обясняват още от ДДД. Този вид пренася бабезиоза, анаплазмоза, тейлериоза, пироплазмоза, бруцелоза и др. Проблемът с нашествието на кърлежи е много актуален и значим. Ухапването им може да причини сериозни здравословни проблеми, предупреждават специалистите. Дъждовете и влажното време са идеални условие не само за кърлежите, но и за досадните комари. Ухапването от комари почти винаги предизвиква реакция на организма, изразяваща се в зачервяване на кожата и силен сърбеж на ухапаното място. Понякога при по-чувствителни организми като следствие от разчесването могат да се получат подуване, рани, инфекции, повишена температура, нарушения в кръвното налягане, стомашни проблеми, сърцебиене, астматични кризи. „През хоботчето на комара, чрез остатъци от кръвта на предишни ухапани, могат да се пренесат някои заболявания, като малария, жълтеница, тропическа треска, зика и др. Обработките се извършват със студен или топъл аерозол, в зависимост от зоната за третиране, при подходящо време. Използват се високоефективни препарати, осигуряващи максимални резултати по унищожаване на комарите и техните ларви“, обясняват още от ДДД. По 10 човека на ден приема спешното отделение на Университетската болница „Света Анна“ в София за вадене на кърлежи, съобщи нейният говорител Антон Луков. За месец бройката е около 300 човека, в най-добрия случай са 150, допълни той. Трима бяха пациентите за същата манипулация в „Пирогов“ само до обяд в петък. Между 30 и 40 лева струва тя в различните лечебни заведения в столицата. Причината е, че тя не се смята за спешно състояние и се прави от личните лекари. Кърлежите разнасят опасната инфекция лаймска болест, която ако не се лекува, може да завърши фатално. Осем са регистрираните случаи на заразата за последните две седмици в страната, показва справка на Националния център за заразни и паразитни болести. От началото на годината към момента те са общо 78 случая. За същия период през изминалата година са регистрирани 125 случая. Във Велико Търново досега против кърлежи и комари са пръскали веднъж, преди десетина дни в градските паркове. По принцип е предвидено да се пръска три пъти до края на лятото, но от общината обясняват, че ако се наложи, ще извършат и още едно извънредно пръскане. Според тукашните специалисти заради почти непрекъснатите ежедневни валежи няма полза от пръскане, тъй като дъждът измивал препарата. Трябвало да се задържи сухо поне 24 часа, а още по-добре било 48 часа, за да има полза от третирането. Най-голям обаче е проблемът с комарите не в Търново, а в крайдунавския Свищов. Там през последните години местните жители и гостите на града се оплакват непрекъснато от множество комари и обвиняват местната община, че не си гледа работата и пести пари от препарати. От институцията пък отговарят, че си извършват редовно и планомерно заложените броя пръскания, но заради последните дъждовни години популацията на комарите се била развъдила извънредно много и затова се налагало да се извършват повече пръскания, пари за които не били заложени предварително в бюджета. Продължава втората за годината обработка против кърлежи на терени с обществено значение на територията на община Варна, съобщи Антоанета Тончева, директор на ОП „Дезинфекция, дезинсекция и дератизация“. В периода от 10 до 28 юни повторно ще бъдат обработени дворовете на детските ясли и градини. Всички третирания ще се провеждат в предобедните часове, като дворовете на детските и учебни заведения ще се обработват след предварително уведомяване на директор или друго отговорно лице. Използваните биоциди са предназначени за битова употреба и са микрокапсулирани, с ниска токсичност. Третираните площи се обозначават с предупредителни табели. В периода от 13 до 25 май за втори път против кърлежи бяха обработени Морска градина и парковете в Аспарухово, Младост, Възраждане, Владиславово и парк „Елин Пелин“, заяви още Тончева. Дезинсекцията против комари в големите паркове ще се извършва при подходящи климатични условия в ранните утринни или късните вечерни часове в периода от 6 до 14 юни. От години във Варна се работи превантивно, но когато има по-голяма популация и по сигнали на граждани, се пръска повече от планираното. Целта е да се постигне максимален ефект, казват от общинското предприятие. 126 са случаите на ухапани от кърлежи за периода от 31 май до 6 юни, показва статистиката на Регионалната здравна инспекция-Варна. От тях 108 са ухапаните в морския град, а 18 са случаите в малките общини на областта. Ухапаните през предходната седмица са били 120. През миналата седмица не са регистрирани заболявания от лаймска борелиоза и марсилска треска, но предходната седмица има един регистриран случай на лаймска болест. За последно на 7 май в Добрич са били обработени срещу кърлежи зелените площи в централната градска част, около детски площадки и парка „Свети Георги“, съобщават от община Добрич. Дезакаризацията в детските ясли и градини продължи до 17 май. На обработените места се поставяха указателни табели, съдържащи информация за часа на обработката, използвания препарат, карантинния срок и телефон за връзка с изпълнителя. Собствениците на частни хотели със зелени площи, където се провеждат детски партита, сами са обработили терените. От началото на годината в РЗИ-Добрич няма регистрирани с лаймска болест. Няма официални данни и за ухапани от кърлежи.", "date": "2019.06.09", "title": "Акция „Кърлеж“ в цялата страна заради бум на ухапани (TEMATA)"}
{"url": "https://www.monitor.bg/bg/a/view/chernobil-33-godini-sled-tragedijata-video-ot-dron-167495", "text": "Видео от събота показва картина от Припят 33 години след ядрената катастрофа в Чернобил през 1986 година. От кадрите заснети чрез дрон става ясно, че достъпът до призрачния украински град все още е ограничен. Те показват изоставени къщи и паркове, както и взривилия се реактор на атомната централа. На 26 април 1986 г. при планирано спиране на Четвърти блок от АЕЦ \"Чернобил\", на територията на тогавашната Украинска съветска социалистическа република, избухва взрив в реактор тип РБМК-1000. Следва най-тежката в историята на човечеството ядрена авария. На радиоактивно замърсяване са подложени над 200 000 кв. км от територията на тогавашния Съветски съюз, най-вече в сегашна Украйна, но и в Русия и Беларус. Общо над 600 000 човека участват в ликвидирането на последиците от най-тежката катастрофа в историята на атомната енергетика. Около една десета от тези хора умират, а 165 000 остават инвалиди. От 30-километровата зона в радиус от АЕЦ \"Чернобил\" са евакуирани около 115 000 души.", "date": "2019.06.09", "title": "Чернобил 33 години след трагедията (ВИДЕО ОТ ДРОН)"}
{"url": "https://www.monitor.bg:443/bg/a/view/kmet-prekysna-toka-na-bedno-semejstvo-ne-glasuvali-za-gerb-167486", "text": "Семейство от село Медени поляни с болно дете, беше оставено по най-бруталния начин без ток, защото не изпълнило заръките на местния кмет от ГЕРБ Абдула Абдулах – как да гласува на евроизборите. Късно вечерта в петък получих сигнал от притеснени родители, които се грижат за болното си дете, че са оставени без ток от кмета на село Медени поляни, съобщи кметът на община Сърница Неби Бозов. Медени поляни се намира административно в най-новата 12-та община в пазарджишка област-Сърница и на последните местни избори там избраха кмет от управляващата партия. Общинският кмет Бозов разказа, че семейството е включено към трафопоста на кметството и редовно им се фактурират изразходваните количества ел. енергия. Документът, който Абдулах издавал на всички вързани към кметството, е хвърчащ ордер. По този начин той държи в подчинение цялото село.Без писмено предупреждение, еднолично кметът на селото им спира тока, защото не са го послушали за коя партия да гласуват на отминалите избори за Европейски парламент, пострадалото семейство е единственото, което се е осмелило да разкаже това, защото детето им е болно и без ток те не могат да карат дълго.  „След мое обаждане късно снощи и молба към кмета до изясняване на случая да се пусне ток на семейството получих отговор – „Няма да имат ток, който и да ми се обади“. Обясних му, че с действията си застрашава живота на едно невинно дете, но отговорът пак беше същият и накрая въпросният господин си изключи телефона. Със съдействието на съседката им Казима Двяук, включили се доброволно служители на общината, семейството вече имат ток от независим от кметството източник. Още в понеделник ще разпоредя цялостна проверка на Кметство село Медени поляни, за начина на стопанисване и управление на общинската собственост, която някой вече си е помислил, че му е лична.С резултатите от проверката ще запозная всички отговорни институции и ще настоявам за строгост на закона. Ще запозная и премиера на Република България г-н Борисов, защото той обеща, че ще „РЕЖЕ ДО ДЪНО“ и ще изкорени от ГЕРБ моделите „ЦЕКО ЧОЧЕВ“ И „МЕН НЯМА КОЙ ДА МЕ НАКАЖЕ“, допълва Неби Бозов. Само за справка ДПС в този район печели над 200 гласа, а ГЕРБ – едва 75.Ще сезирам прокуратурата и всички институции в понеделник, каза още Неби Бозов.", "date": "2019.06.09", "title": "Кмет прекъсна тока на бедно семейство, не гласувало за ГЕРБ"}
{"url": "https://www.monitor.bg:443/bg/a/view/300-leva-globa-za-ekshibicionist-razmahval-chlena-si-pokraj-supermarket-167433", "text": "С 300 лева олекна портфейлът на ексхибиционист, разголил се на обществено място в Пловдив, реши районният съд. Скандалната случка станала покрай магазин от верига супермаркети в пловдивския квартал „Южен”. На 2 юни т.г. около 14,30 часа извратенякът отишъл на бул. „Македония” до търговския обект и свалил панталона си. След това започнал, на публичното място, да размахва половия си орган срещу десетки хора по паркинга и край входа на магазина. Очевидци на неприятната гледка подали сигнал в полицията и ексхибиционистът бил моментално задържан. Срещу него бил съставен акт за дребно хулиганство и той дал обяснения както в полицията, така и в съда. Пред магистратите пловдивчанинът казал, че съжалява и се разкайва за неприличните си действия. Според съдебния състав мъжът е нарушил обществения ред и спокойствие, но поради своята по – ниска степен на обществена опасност не представлява престъпление по чл.325 от НК. При определяне на наказанието, от съда са взели предвид смекчаващите и отегчаващите вината обстоятелства. Към първите били извършените самопризнания, самокритичност и изказано съжаление за извършеното. Поради всичко това съдът предпочел да наложи по-леката от предвидените в Указа за борба с дребното хулиганство (УБДХ) санкции, а именно глобата, тъй като задържането в структурно звено на МВР би било прекомерно тежка санкция за подобно нарушение, се  казва в съдебното решение.  ", "date": "2019.06.09", "title": "300 лева глоба за ексхибиционист, размахвал члена си покрай супермаркет"}
{"url": "https://www.monitor.bg:443/bg/a/view/samo-chista-voda-v-moreto-turisti-ne-privlicha-167485", "text": "Водите по българските плажове са сред най-чистите в Европа. Това сочат данните от последния доклад на Европейската агенция за околна среда, изготвен на базата на резултатите от изследванията на Черно море по Българското крайбрежие, извършени през 2018 г. Взети са общо 816 проби от 91 български плажа.  Прекрасно, още повече, че според специалисти Черно море е изключително подходящо за къпане, тъй като е слабо солено и топло. На всичкото отгоре в него няма опасни обитатели. В същото време родни туристи непрекъснато мрънкат, че водата в морето е пълна с боклуци, че по бреговете има много водорасли, че пасажи от медузи стресират къпещите се и какво ли още не. Вероятно заради това плажът в залива Болата край каварненското село Българево е най-предпочитаният по Добруджанското Черноморие – чиста като сълза вода, морето е плитко, местността е спокойна. Въпреки че инфраструктурата до Болата е никаква. Личното ми впечатление специално за плажовете на север е, че там, където има концесионер, водата е чиста. Рано всяка сутрин работници почистват крайбрежната ивица с машини. Същото се повтаря и вечер. Огромните плажове в община Шабла от години са без стопани и въпреки че държавата субсидира спасителни постове, то никой не чисти брега от водорасли. Като прибавим и нелегалните къмпингари, които палят огньове на самия пясък и хвърлят отпадъците си където им падне, основно в морето, то е ясно, че нито водата за къпане е чиста, нито плажът. Красивият Балчик е предпочитан от много българи за лятна почивка. За съжаление обаче, Белият град не може да се похвали с хубави плажове. Най-чистият плаж, удостоен със „Син флаг“, е този в Албена. Мнозина обаче го избягват, тъй като входът в комплекса струва 20 лева – 10 лева на първата бариера и още десетачка, ако искате да паркирате автомобила си близо до плажа – минавате през втора бариера. Затова туристите предпочитат Кранево, но пък паркирането в селцето през уикендите е мисия невъзможна. Похвално е, че водите по българското море са много чисти. Но това дали е достатъчно нацията ни да се юрне през ваканцията по родните плажове? Май не. Като прибавим вечно лошото настроение на персонала, намръщените им физиономии заради ниското заплащане и разни други неудачи, неистовия стремеж на търговците да прецакат клиента, скапания на места ол инклузив, избиването от време на време на някоя пречиствателна станция, бълвайки отпадни води – излиза, че чистата вода не е на първо място, за да предпочетем родното море. Затова българите бягат в Турция, защото там клиентът е №1, бягат и към Гърция, където плажовете им са ужасни, а в морето можеш да се осолиш като херинга. Но освен чистата вода, в Гърция, особено в северната част, уважават българския турист. А да не говорим, че е и по-евтино.", "date": "2019.06.09", "title": "Само чиста вода в морето туристи не привлича "}
{"url": "https://www.monitor.bg:443/bg/a/view/akad-ulian-revalski-trjabva-da-se-vyvede-klasifikator-na-zaplashtaneto-na-uchenite-167488", "text": "Академията е привлякла 56 млн. лв. по проекти през миналата година, което е около 40% от общия ѝ бюджет, сподели в интервю за \"Монитор\" председателят на Българската академия на науките акад. Юлиан Ревалски. - Анализът на възрастовата структура на учените в БАН показва, че към началото на годината от всички малко над 2700 учени немалка част са в предпенсионна възраст. Това са колеги, които са на над 61-годишна възраст. Проблемът е в това, че няма достатъчно новопостъпващи млади учени, които да поемат работата пълноценно. - И това е обезпокояващо. За да се изгради един учен не е достатъчно да завърши магистратура и да направи докторат. Необходими са поне пет-шест години след това, за да се оформи като самостоятелен учен. Поради тази причина трябва да се обърне особено внимание както на младите хора, така и на тези, които ги ръководят. Така те ще видят, че ги очаква стабилно бъдеще. За да се реши този проблем, науката и иновациите трябва да бъдат изведени като приоритет за обществото. Така, както се случи с образованието в училище. След това трябва да последват и мерки за насърчаване на учените – за подобряване на тяхното заплащане, за привличането на млади хора. Така те по естествен начин ще останат в тази сфера. - Да и част тях вече бяха приети. На първо място те са насочени към насърчаването на младите хора да се занимават с наука. В последните години БАН имаше възможност да реализира три младежки програми. Последната е по-всеобхватна, защото касае младите хора не само в Академията, а изцяло в научната сфера в България. С нея се въведе статута пост-докторант, който не съществуваше досега. Чрез него можем да привличаме учени, които са защитили докторат, не само от страната, но и от чужбина. В БАН бяха назначени 33-ма души като пост-докторанти и допълнително около 200 млади учени ще бъдат финансово подкрепени тази година. Предстоят още две програми за укрепване на кадровия потенциал в науката в България. Едната е за реинтегриране на български учени от чужбина. Другата е за финансова подкрепа на високо квалифицирани учени, които работят в страната ни, за да ги задържим тук и да не напускат България. Остава един трети елемент, за който ние говорим вече от доста години. Необходимо е да се въведе класификатор на заплащането на научните длъжности в България. Не само в БАН, но и във висшите училища. Да се знае какви са нивата на заплащане като се почне от асистент и се продължи с главен асистент, доцент, професор. Ние предлагаме на правителството класификаторът да е свързан със средната работна заплата в страната. Например, асистентът да получава една средна заплата на месец, главният асистент с коефициент по-нагоре, след това за доцент още по-нагоре и професорът да стига до две и половина средни заплати. Тази практика съществува в другите европейски страни - Германия, Франция, Испания и редица други. Там се знае точно какво възнаграждение получават учените за съответната длъжност. По този начин ще е ясно какви да бъдат заплащанията на учените и как да се определя бюджетът на БАН. В противен случай трудно ще привлечем младите да останат в нашата сфера. Ние ще ги обучим и те ще избягат след това или към бизнеса, или в чужбина. - Не мога да кажа точно процента, но голяма част от тях след като видят какво е състоянието тук и каква перспектива ги очаква, особено по отношение на заплащането, по естествен начин се насочват към чужбина. Техният труд е конвертируем и един наш докторант е конкурентноспособен на пазара на труда във всяка една развита страна в света. - Ние сме далеч от това. Средната базова заплата за професор в БАН за 2018-а беше 950 лв. Върху това стъпихме, за да разпределяме бюджета за 2019. За асистент базовата заплата в БАН за 2018 г. е около 630 лв. Над това се получават добавки за доктор или доктор на науките, както и процент прослужено време. С класификатора, който предлагаме разликата между възнагражденията на асистента и професора трябва да е два и половина пъти, но при ниво на асистент една средна работна заплата за страната, за да има ученият мотивация да продължава да се развива. - В последните години ние не получаваме средства от държавния бюджет за капиталови разходи, свързани с реновиране на сградения фонд. Ако видите институт с подобрена сграда, това е постигнато със собствени средства по проекти, които позволяват това. Трябва да се отбележи, че с отпуснатите за 2018 г. допълнителни 15 млн. лв за първи път имахме по-голям бюджет от 2009-а, след като за 2010 г. субсидията ни бе намалена почти наполовина. - Трябва да отбележа, че имаме повишение на качеството на научната продукция. Ние сме значително над средното световно ниво по отношение на публикационна дейност в най-престижните научни списания, които се следят от световните база данни. Същевременно ние трябва да се стремим към по-нататъшно повишаване качеството на научната продукция. В проектно отношение имаме значителен ръст и смятам, че имаме сериозен успех. По този начин през миналата година сме привлекли 56 млн. лв. Около 40% от нашия бюджет се получава по проектна дейност - по проекти на фонда за научни изследвания, с министерства или международни проекти по линията на Хоризонт 2020, НАТО, ЮНЕСКО и други международни организации. Също така имаме и редица проекти, които са контракти с фирми както в България, така и в чужбина. Водещ партньор сме в четири от деветте национални програми за научни изследвания по теми от висок обществен интерес, а в останалите пет сме основен партньор. Академията е високоефективна научна организация. Учените в БАН са по-малко от една четвърт от тези в България, докато те произвеждат повече от половината научна продукция на страната, която е видима в световните бази данни. Това е белег, че се работи активно и ефективно. - В момента се работи по оперативна програма „Наука и образование за интелигентен растеж“. Миналата година стартираха работа четири центъра за върхови постижения в България и седем центрове за компетентност, които ще бъдат финансирани с около 340 млн. лв. в близките 6-7 години. 75% от тях са за изграждане на научна инфраструктура. Ние сме водещи в два от центровете за върхови постижения - в областта на информационните и комуникационните технологии и другият е в областта на мехатрониката и чисти технологии, и в три от центровете за компетентност. Първият етап от работата по тези проекти е свързан с изграждането на модерна научна инфраструктура, следващият - с изпълнението на научни задачи. За целта ще бъдат наети и нови специалисти. Голяма част от изследванията, които ще се извършват, използвайки изградената инфраструктура, ще бъдат насочени към българския бизнес и към българското общество. - В два от центровете ще се работи в областта на информационните и комуникационните технологии. Все повече говорим за нарастващата роля в съвременния свят на изкуствения интелект-термините Big Data, Machine learning, Block chain и други, навлязоха широко не само в научния речник. Става въпрос за математически и компютърни методи за обработка на постоянно увеличаващи се големи масиви от данни и за извличане на познание от това. За целта се използват и високопроизводителни суперкомпютри. Други два от центровете за компетентност са в областта на здравеопазването и ще се работи по това как да се използват различни природни ресурси за подобряване на качеството на живота на българските граждани. Например да се използват различни растителни видове за получаването на нови лекарства. - С решение на Общото събрание на БАН беше създаден Институт за изследване на климата, атмосферата и водите в структурата на БАН. Това е важна интердисплинарна област на научни изследвания, с широк обществен интерес, и БАН като отговорна най-голяма научна институция в България не може да си позволи този тип изследвания да липсват в академията. В момента в него има 15 учени, всички са висококвалифицирани специалисти. Имат избран директор, имат представител в Общото събрание, работи Учредителен научен съвет, провеждат си научни семинари. В кадрово отношение му е дадена перспектива за по-нататъшно израстване и укрепване. В момента частично подпомагаме новия институт с друг сграден фонд, за да могат колегите да работят нормално. - Да, 2019 година е изключително празнична за нас. На 12 октомври 2019 г. се навършват 150 години от създаването на Българското книжовно дружество, което прераства в Българска академия на науките през 1911 г. Ние сме най-старата национална институция в новата българска история. Надявам се да имаме много още поводи в близките месеци да говорим на тази тема. Тук само ще спомена, че ние отбелязваме тази знаменита годишнина с редица събития, които очертават ключовата роля на БАН за развитието на България, като се започне от българското възраждане и се стигне до наши дни, в областта на науката, образованието и културата. Както и пионерската роля, която учените от академията са изиграли и играят в редица ключови отрасли на икономиката на страната, които водят до изграждане на общество, основано на знанието и духовността. Акад. Юлиан Ревалски е роден на 27.2.1956 г. в гр. Симитли Завършва математика в СУ „Св. Кл. Охридски“ Има 55 научни публикации, с над 500 цитирания От 1986 г. работи в Института по математика и информатика, а в периода 2012 – 2016 г. е негов директор Председател на Българската академия на науките от 1.12.2016 г, с мандат до 2020 година", "date": "2019.06.09", "title": "Акад. Юлиан Ревалски: Трябва да се въведе класификатор на заплащането на учените"}
{"url": "https://www.monitor.bg:443/bg/a/view/nadal-zatvyrdi-dominacijata-vze-12-a-titla-ot-rolan-garos-167491", "text": "Световният номер 2 Рафаел Надал продължи с тоталната си доминация на „Ролан Гарос“ и спечели рекордна 12-а титла от турнира, след като победи австриеца Доминик Тийм с 6:3, 5:7, 6:1, 6:1 във финала на надпреварата. Надал и Тийм се изправиха един срещу друг в решаващия мач за титлата от Откритото първенство на Франция за втора поредна година, като испанецът отново триумфира, макар и този път да даде сет на противника си. Заради непостоянното време в Париж Тийм нямаше възможност да почива преди финала, но въпреки това започна вдъхновено днешния мач и пръв стигна до пробив, за да поведе с 3:2. Надал реагира като ужилен и вдигна нивото си на игра, взимайки четири поредни гейма, за да вземе първата част. Във втория сет и двамата тенисисти сервираха много силно и не се стигна до нито една възможност за пробив до 12-ия гейм, когато Тийм взе подаването на съперника си и изравни сетовете. Рафа отново отговори на предизвикателството и тотално надигра съперника си в третия сет, пробивайки го три пъти за крайното 6:1. Силите на Тийм сякаш започнаха да свършват и Надал контролираше събитията и в четвъртата част, в която успя отново да се наложи с 6:1 и да затвори мача след точно три часа игра. Левичарят от Майорка завърши двубоя с 38 печеливши удара и 31 непредизвикани грешки, докато съперникът му бе с огледална статистика – 31 уинъра и 38 грешки. Това бе рекордна 12-а титла за Надал от „Ролан Гарос“ и общо 18-а от „Големия шлем“, като той се доближи на два успеха от рекордьора Роже Федерер. Тийм от своя страна загуби и втория си финал в турнири от голямата четворка.", "date": "2019.06.09", "title": "Надал затвърди доминацията, взе 12-а титла от „Ролан Гарос“"}
{"url": "https://www.monitor.bg:443/bg/a/view/nad-2-100-kandidat-studenti-se-javiha-na-izpiti-v-su-obzor-167489", "text": "Над 2100 кандидат-студенти се явиха на един от трите изпита в Софийския университет „Св. Климент Охридски“ днес. В 9.00 часа в 243 аудитория започна препитването по английски език. 1 232 кандидат-студенти бяха подали заявления да се явят на изпита. Те работиха по вариант № 1, който бе изтеглен от един от желаещите в присъствието на заместник-ректора проф. Ренета Божанкова, заместник-декана на Факултета по класически и нови филологии проф. Яна Андреева и председателя на изпитната комисия доц. Александра Главанакова. „Убедени сме, че сте отлично подготвени за него и със спокойствие, присъствие на духа и добро настроение ще работите в днешния ден“, заяви пред кандидатите проф. Божанкова. Специалностите, за които кандидат-студентите могат да кандидатстват след успешно положен изпит по английски език, са: С успешно положен изпит по английски явилите се могат да кандидатстват в следните специалности: „Философия“, „Философия (на английски език)“, „Психология“, „Социология“, „Политология“, „Публична администрация“, „Културология“, „Библиотечно-информационни науки“, „Публични информационни системи“, „Хебраистика“, „Педагогика“, „Социални дейности“, „Неформално образование“, „Българска филология“, „Славянска филология“, „Балканистика“, „Английска филология“, „Френска филология“, „Италианска филология“, „Испанска филология“, „Португалска филология“, „Скандинавистика“, „Класическа филология“, „Унгарска филология“, „Новогръцка филология“, „Румънска филология“, „Тюркология“, „Арабистика“, „Иранистика“, „Китаистика“, „Индология“, „Японистика“, „Кореистика“, „Арменистика и кавказология“, „Южна, Източна и Югоизточна Азия“, „Африканистика (на английски език)“, „Химия и английски език“, „География и английски език“, „Биология и английски език“, „Предучилищна и начална училищна педагогика“, „Предучилищна педагогика и чужд език“, „Начална училищна педагогика и чужд език“, „Социална педагогика“; Специална педагогика“, „Логопедия“, „Медийна педагогика и художествена комуникация“, „Комуникационен мениджмънт“. Ако са изкарали хубави оценки и на изпита по история на България и по английски език , кандидат-студентите могат да се подават документи за прием в специалностите „Международни отношения“, „Европеистика“ и „Регионално развитие и политика“. С изпити по география и по английски език пък могат да учат в „Туризъм“, „Регионално развитие и политика“ и „Европеистика“.Приемът в специалностите „Европеистика“ и „Регионално развитие и политика“ става и с успешно издържани изпити по английски език и по български език и литература, по философия и социални науки или по математика (I и II). Следобед се проведоха още два изпита в Алма матер. В 14.00 часа в 224 аудитория започна изпитът по математика I. Заявления да се явят на него бяха подали 928 кандидат-студент. Те работиха по изпитна тема № 1, която бе изтеглена от един от явилите се в присъствието на заместник-ректора на Софийския университет проф. Ренета Божанкова и на заместник-декана на Факултета по математика и информатика и председател на изпитната комисия доц. д-р Веселин Гушев. Успешно издържаният изпит по математика I дава възможност за кандидатстване в специалностите: „Философия“, „Социология“, „Политология“, „Публична администрация“, „Библиотечно-информационни науки“, „Публични информационни системи“, „Философия (на английски език)“ „Математика“, „Информатика“, „Приложна математика“, „Математика и информатика“, „Компютърни науки“, „Софтуерно инженерство“, „Информационни системи“, „Статистика“, „Физика“, „Инженерна физика“, „Ядрена техника и ядрена енергетика“, „Физика и математика“, „Астрофизика, метеорология и геофизика“, „Физика и информатика“, „Медицинска физика“, „Комуникации и физична електроника, „Квантова и космическа теоретична физика“, „Фотоника и лазерна физика“, „Оптометрия“, „Физика на ядрото и елементарните частици (на английски език)“, „Компютърно инженерство“, „Учител по природни науки в основна степен на образованието“, „Химия“; „Химия и информатика“, „Компютърна химия“, „Инженерна химия и съвременни материали“, „Геология“, Геопространствени системи и технологии“ „Комуникационен мениджмънт“, „Икономика и финанси“, „Стопанско управление“, „Счетоводство, финанси и дигитални приложения“ (на английски език). В специалност „Европеистика“ може да се кандидатства с успешно положени изпити по математика I и по английски, френски, немски или испански език (по избор). Бъдещите студенти могат да запишат специалност „Регионално развитие и политика“ след успешно издържани изпити по математика I и по английски, френски, немски, испански, италиански или руски език (по избор). По същото време във Факултета по науки за образованието и изкуствата започна конкурсният изпит за специалността „Музикални медийни технологии и тонрежисура“. Не него бяха пожелали да се явятн 21 кандидат-студентите. Изпитът се провежда под формата на събеседване, на което кандидат-студентите представят портфолио с медийни реализации – аранжименти, звукозаписни проекти, рекламни клипове, ремикси и други. По време на събеседването се дискутира начинът на изработка, концепцията и изпълнението.", "date": "2019.06.09", "title": "Над 2100 кандидат-студенти се явиха на изпити в СУ (ОБЗОР)"}
{"url": "https://www.monitor.bg:443/bg/a/view/da-ne-presoljavame-s-djihadistcheto-167493", "text": "Стряскащото съобщение, че е предотвратен терористичен акт в Пловдив, предизвика вълна от слухове в града.  И припомни на българите за зловещите последици от атентата срещу автобус на израелски туристи в Бургас преди години. Според слуховете, заловеният джихадист смятал да се самовзриви пред джамията в центъра на Културната столица на България или да окървави последния учебен ден на елитната гимназия, в която учел. Оказа се, че е 16 годишен младеж, изпаднал под влияние на разследвани от службите сайтове на радикална групировка, от която получавал инструкции как да сглоби бомбата. Бързо се изясни, че родителите му са разкрили заниманията му и са сигнализирали в полицията. От ДАНС са се намесили и с помощта на психолог са го “профилактирали”. Момчето осъзнало грешката си и затова, след първоначалното задържане, съдът постановил да си остане вкъщи. Нека с шумотевицата се спре дотук. И оставим службите да си свършат работат. И с помощта на нашите партньори в чужбина бързо да локализират и неутрализират тази групировка. Правилно не се съобщава името на ученика. Нека да не се бърза с клеймото “терорист”. Много добре, че бащата е реагирал, защото ако не беше го направил, можеше да има последствия, тъй като момчето е добро семейство и извън кръга на наблюдаваните лица. Адекватната реакция на ДАНС също е похвална. Добрият финал, обаче не означава, че всичко е наред. Вероятно шумното обявяване на случая от прокуратурата е целяло да стресне обществеността. Това, че  у нас не цари всекидневният страх от атентати, каквито непрекъснато има в Европа, не означава, че страната ни е извън обсега на радикалните ислямисти. Напротив има много доказателства в подкрепа на твърдението, че сме тяхна мишена. И че подрастващите са тези, които са на прицел. Сигналът на прокуратурата е преди всичко към родителите, които трябва да проявяват отговорност и да се интересуват с кого общуват децата им в Мрежата.", "date": "2019.06.09", "title": "Да не пресоляваме с джихадистчето"}
{"url": "https://www.monitor.bg:443/bg/a/view/polovinata-plajove-u-nas-s-chista-voda-167477", "text": "Малко над половината от местата за къпане в България са с чиста вода. Това показва годишният доклад на Европейската агенция за околна среда. Австрия, Кипър, Гърция и Малта са страните с най-чисти води за къпане в Европа. Според европейския доклад близо 53% от изследваните водни басейни са с отлично качество на водата. Тези данни се потвърждават и от резултатите на проверките, извършени от РЗИ-Бургас от началото на сезона, съобщава Нова тв. Вземането на проби от морската вода това лято е започнало от началото на май. За пореден път ще бъде изследвана водата на Централен плаж Поморие. \"Морската вода се изследва за чревни ентерококи и ешерихия коли\", каза д-р Стоян Стайчев от РЗИ-Бургас. Пробите се обработват в рамките на 48 часа, но от началото на сезона до днес отклонения няма. Изследвана е водата от 41 плажа. Тенденцията за подобряване чистотата на морската вода се наблюдавала от години. Това твърдят и самите почиващи. Междувременно стотици се събраха на варненски плажове в съботния ден и се включиха в акцията по почистване на морската ивица от боклуци. Инициативата бе по повод Световния ден на океаните. „Варненци отбелязват всяка година този ден, одобрен от Общото събрание на ООН на 5 декември 2008 г. Идеята за провеждането му била предложена още през 1992 г., по време на конференция на ООН за околната среда и развитието в Рио де Жанейро. Целта е да се информира обществеността за въздействието на човека върху световния океан и да се мобилизира световното гражданско движение в негова защита“, поясняват организаторите. В акцията се включиха и водолазите от морски клуб „Приятели на морето“, които извършиха почистване на плаж „Траката“ край Варна. Инициативата бе организирана от фирма в партньорство с Община Варна, Висше военноморско училище „Никола Й. Вапцаров“, Сдружение „Велоклуб Устрем“, БиС - Благотворителност и спорт и ЕКОПАК. Сборният пункт в Аспарухово бе пред ресторант „Red Rock“ от 10,30 часа, където организаторите на събитието раздваха необходимите за почистването ръкавици и чували. В проявата се включиха предимно млади хора, загрижени за опазването на природата. Събраните боклуци по плажовете, предимно пластмасови отпадъци, ще бъдат извозени от сметопочистващите фирми.", "date": "2019.06.09", "title": "Половината плажове у нас с чиста вода"}
{"url": "https://www.monitor.bg:443/bg/a/view/sofi-tyrnyr-i-mejzi-uiljams-pishat-scenarij-za-film-167473", "text": "Звездите от „Игра на тронове“ Софи Търнър и Мейзи Уилямс планират следващия си общ проект. Броени седмици, след като беше излъчен и последният епизод на култовата сага на HBO, съпругата на поп звездата Джо Джонас разкри, че заедно с екранната Аря Старк възнамеряват да направят филм за приятелството си, като започнат още от писането на сценария. намигна преди дни Търнър. Тя е категорична, че като актриса, тя не получава достатъчен контрол върху продукциите, в които участва. Това е и причината да се надява един ден да заработи и като продуцент и режисьор. „Най-добрата ми приятелка Мейзи и аз имаме доста емоционално приятелство. Такова, каквото не съм имала преди с другите си приятелки. Филмът ни ще е за приятелки, които сякаш са сродни души. Имат красива връзка, която понякога може да бъде и разрушителна“, обясни още екранната Санса Старк. Приятелството помежду им датира още от първите сцени, които двете заснемат като сестри в „Игра на тронове“. Актрисите имат дори и еднакви татуировки, състоящи се от датите, в които и двете са избрани за ролите си в фентъзи поредицата. Съвсем скоро пък Уилямс ще е сред шаферките на Търнър по време на втората й сватбена церемония с Джо Джонас във Франция.", "date": "2019.06.09", "title": "Софи Търнър и Мейзи Уилямс пишат сценарий за филм"}
{"url": "https://www.monitor.bg:443/bg/a/view/bylnuvanijata-na-agent-akademik-po-us-zakona-riko-167494", "text": "Този път сайтът „Фрогнюз“, списван от агент Академик, заби в земята всички досегашни фалшиви новини. В статията си от миналата седмица „21 адвокати на Пеевски и ПИБ в Ню Йорк, съдът ще вади сметки и офшорки на депутата“ агент Академик надмина себе си по измислици и откровени лъжи. Как ги съчинява само – имало решение на магистратите да бъдат разсекретети банковите сметки на депутата Пеевски в чужбина и собствениците на свързаните с него офшорки, ...през септември било вероятно на Пеевски да му бъде повдигнато обвинение по закона „Рико“, свързано с ново разследване срещу него от ФБР и други институции в САЩ, противодействащи на прането на пари и укриването на доходи..., това било надлежно обяснено на зам.- главния прокурор Иван Гешев, който бил в САЩ през март т.г.... и Работи му фантазията на агент Академик. Що не се пробва в фентъзи жанра, по мярка му е. Или по-добре да отиде да се прегледа в някоя психиатрия, че бълнуванията му в този пореден пасквил срещу Пеевски започват да приличат на патология. Иска му се на агент Академик, както и на неговия спонсор банкера-фараон Цветан Василев, бълнуванията в статията да се окажат истина, но не би. И този път ще останат силно разочаровани. Както се случи преди това с напъните по закона „Магнитски“. Помним колко приказки се изговориха тогава от същите тези двамата, какви чутовни санкции щели да наложат в Америка на Пеевски и на главния прокурор Цацаров, как преписката била на, под, над или зад бюрото на президента Тръмп (така и не разбрахме) и аха-аха санкциите всеки момент щели да станат факт. Но не станаха. И как ще станат? За всеки здравомислещ човек беше повече от ясно, че Как американската държава ще наложи санкции на главен прокурор от една демократична европейска държава за това, че прокуратурата е разкрила най-голямата финансова пирамида в страната, струваща на българския данъкоплатец 3,5 млрд. лева? Институциите зад океана имат много повече опит от нас с финансовите пирамиди, че да се вържат на тези глупости. Все едно Бърни Мадоф да се жалва от американската прокуратура, че му е разрушила пирамидката за милиарди и така му увредила интересите и гражданските права. И да иска санкции за прокурорите. Пълен абсурд. Но това бе напълно достатъчно мантрата „Магнитски“ да се развява по медиите, спонсорирани от Василев и неговите сподвижници в България почти две години. И да се повтаря до припадък от група лумпени, които трябва или да са много добре платени, или да са пълни идиоти, за да повярват, че финансовият измамник Василев и фалиралата пирамида КТБ могат да има нещо общо със закона „Магнитски“. Същото се случва и сега, Един безумно формулиран иск до американски съд, в който няма дори нищо конкретно, а още по-малко основателно, но в който са „навързани“ ПИБ, Цеко Минев и Ивайло Мутафчиев, „Булгартабак“, БНБ, квесторите, руската ВТБ, американската банка Ню Йорк оф Меллон, и още десетки български и чуждестранни ответници... Абе въобще който се сетите. Пълно мазало, поради което и съдията за пореден път е поискал от ищците да поправят исковата молба и да си конкретизират претенцията, че да може някой да разбере разгеле какво точно се иска в безумния миш-маш от твърдения и ответници. И никаква американска прокуратура не участва, и никакво ФБР или други държавни институции няма. Заведеният от поставените лица на Цветан Василев иск по закона „Рико“ е граждански, а не наказателен. И няма никакъв вероятност някой да бъде осъден по него, дори няма вероятност искът да прескочи предварителната фаза по допустимостта, предвид липсата на подсъдност в Америка спрямо част от ответниците. Целта на Василев и този път е да печели време в поредната медийна мантра, че в Америка, видите ли, имало „страшно“ дело срещу Пеевски, по което той аха-аха да бъде обвинен и осъден...., абе направо да бъде екзекутиран на електрическия стол. Всичко друго са поредните празни приказки.", "date": "2019.06.09", "title": "Бълнуванията на агент Академик по US закона „Рико“"}
{"url": "https://www.monitor.bg:443/bg/a/view/taseva-s-4-medala-ot-gran-pri-v-byrno-167476", "text": "Катрин Тасева спечели 4 медала от турнира по художествена гимнастика от веригата Гран при в Бърно (Чех). В събота тя взе бронз в многобоя, а във финалите на отделните уреди в неделя се окичи със сребърни медали на топка и бухалки и бронз на лента. В многобоя тя събра 80,850 т., като отстъпи само на рускините Дария Трубникова (83,750) и Арина Аверина (82,800). Невяна Владинова и Боряна Калейн се наредиха непосредствено след Катрин – съответно четвърта (78,300) и пета (77,950). Тасева единствена от нашите игра във финалите и на 4-те уреда и заслужи оценки от 20,350 на обръч (четвърта), 21,400 на топка (втора), 20,900 на бухалки (втора) и 18,400 на бухалки (трета). Освен нея, с два медала се завръща и Боряна Калейн, която спечели сребро на обръч с 21,500 т. и бронз на топка с 21,000 т. Невяна Владинова остана четвърта на бухалки с 20,650 и шеста на лента със 17,350 т. Арина Аверина спечели титлите на обръч, топка и лента, а на бухалки първа стана Алина Харнаско от Беларус.", "date": "2019.06.09", "title": "Тасева с 4 медала от Гран при в Бърно"}
{"url": "https://www.monitor.bg:443/bg/a/view/lipsa-na-tehnici-kachi-s-20-taksa-asansior-v-ruse-167475", "text": "Липсата на асансьорни техници помпа таксите за поддръжка на съоръженията с 20%. Освен дефицитът на кадри причина за поскъпването са нарастващите кражби от страна на ползвателите на подемниците в жилищните сгради, както и необходимостта от покупка на части за старите асансьори, коментираха експерти. Дефицитът на кадри се засилва от ниските заплати, получавани от техниците именно заради ниските такси, които се плащат от ползвателите на асансьорите, обясни за „Монитор“ Валентин Марников, председател на Българската асансьорна асоциация. Първи вдигнаха таксата с 20% за подемниците в Русе. Обитателите на осеметажен блок в най-големия крайдунавски град вече ще заплащат общо на месец по 75 лв. вместо досегашните 60 лв., съобщи БНТ. Според Мирослав Бъчваров - управител на фирма за асансьорни сервизи, разходите основно са за поддръжка на автомобилите, които се ползват, за да се обикалят сградите, за ток, вода. По думите му освен това много резервни части и материали допълнително трябва да се купуват, защото асансьорите вече Много са и вандалските прояви в асансьорите, а възстановяването на гаранционните части е за сметка на сервизите. „Чупят се основно GSM-ите с външен монтаж, отделно аварийните осветления направо ги крадат, постоянно имаме счупени бутони, врати, стъкла“, казва Бъчваров, пред екип на държавната телевизия. Статистиката сочи, че в Русе 3500 асансьора се обслужват от 35 техници, повечето пенсионери или по почти 200 подемника на всеки двама от тях, което надвишава стандартите за качествена поддръжка. Според Валентин Марников, председател на Българската асансьорна асоциация, за да може контролът на състоянието на съоръженията и поддръжката им да са на ниво, трябва на всеки двама техници да се падат не повече от 50 подемника, но заради дефицита на хора бройката е много по-висока. По думите му трябва да бъдат поздравени фирмите от Русе, взели решение да вдигнат таксите за поддръжка на асансьорите. „Обикновено на домакинствата с по трима четирима души, ползващи асансьора, се налага да плащат по лев-два на месец за тази такса, което е пълна подигравка с труда на хората от бранша и с отговорността, която те носят“, каза той за „Монитор“. Маринков смята, че това е и една от главните причини в момента дефицитът на кадри да е висок и има риск в България. Той припомни, че обикновено общите суми, плащани от входовете за асансьора, са по-малки, отколкото за чистачката на стълбището. „Нормалното е заплатите на асансьорните техници да са по 1500-1800 лв., а сега са по 700-800 лв. и трудно стигат до 1000. Затова и никой не иска тази работа и се захващат с друго“, припомни браншовикът. Той смята, че на повече места фирмите трябва също да вдигнат таксите и да повишат заплатите, за да могат да привлекат техници на работа. „При всички положения поне удвояване на възнагражденията би спасило бранша“, категоричен е Маринков. Според негови колеги пазарната цена за поддръжка на асансьор в жилищна сграда трябва да е 12 лв. без ДДС на етаж.", "date": "2019.06.09", "title": "Липса на техници помпа такса „Асансьор“"}
{"url": "https://www.monitor.bg:443/bg/a/view/dps-s-po-niska-cena-na-hljaba-shte-podpomognem-horata-s-naj-niski-dohodi-167492", "text": "ДПС е твърдо решено да подкрепи предложението на депутата Делян Пеевски за намаляване на ДДС на хляба и някои други „чувствителни“ стоки. Това стана ясно от коментар по темата в ефира на БНТ на зам.-председателя на парламентарната група на движението Халил Летифов. „Ще търсим срещи със съсловни организации, които да ни покажат механизма, по който крайната цена на хляба да бъде намалена. България е най-бедна по доходи в ЕС. С нашето икономическо развитие ние ще си вървим на опашката така още едно - две поколения, които обричаме на бедност. Ако искаме да догоним страните от средноикономическия ешелон в Европа, трябва да работим за поне двойно увеличаване на икономическите показатели, да подобрим условията за инвестициите и благосъстоянието както на фирмите, така и на служителите. Ако намалим крайната цена на хляба, ние ще подпомогнем хората с най-малки доходи, така че това не е популизъм. Дебатът ще бъде дълъг“, посочи Летифов във връзка с идеята на колегата си и издател на „Телеграф медиа“. В същото време според него предложението на ГЕРБ за намаляване на партийните субсидии до 1 лв. за спечелен глас на последните парламентарни избори има единствено и само популистки цели. „Въпросът е откъде ще идват допълнителните средства, движението на капитали и кой на кого е длъжен. С държавното финансиране процесът е прозрачен - партиите се отчитат пред Сметната палата, знае се за какво са разходвани средства. Никой избирател не е длъжен на ДПС или на която и да е партия. За нас местните избори са изключително важни, защото местната власт е най-близко до проблемите на хората. Настояваме да се определят политики за местната власт и те да бъдат подпомагани от държавата“, подчерта Летифов.", "date": "2019.06.09", "title": "ДПС: С по-ниска цена на хляба ще подпомогнем хората с най-ниски доходи"}
{"url": "https://www.monitor.bg:443/bg/a/view/vdovica-na-prochut-britanski-rejisior-ograbena-s-boj-ot-bylgarka-167479", "text": "Жена, която твърди, че е била във връзка с известния британски филмов режисьор Майкъл Уинър, се яви в съда в Лондон по обвинение в нападение и ограбване на вдовицата му с над 150 000 паунда - бижута, творби на изкуството и пари, пише тиражният на Острова вестник „Метро“. 48-годишната лична треньорка Гергана Георгиева (Gergana Georgieva) е обвинена в маскиране с перука по време на нападението с взлом на апартамента на Джералдин Уинър на 9 октомври. Вдовицата била бита с метален стълб, удряна с чайник и вързана по време на грабежа. След престъплението полицията предложи награда от 10 000 паунда за информация, посочвайки, че откраднатите артикули включват диамантена висулка с форма на сърце, пари в брой, включително евро, и картина на базиликата „Свети Марк“ във Венеция от художника Франц Ричард Унтербергер. По време на заседанието на съда в Уестминстър стана ясно, че всички откраднати предмети, освен един, вече са възстановени. Според някои източници Георгиева е от смесен брак между българин и англичанка. Тя твърди, че е била във взаимоотношения с Майкъл Уинър между 1999 и 2002 г. Дамата е арестувана в четвъртък и е обвинена в петък, съобщава Скотланд Ярд. Според обвинението Георгиева, която живее в апартамент в Ръсел роуд, Холанд Парк, Западен Лондон, е откраднала ценни вещи на обща стойност 150 000 паунда. Тя не е присъствала на краткото изслушване, по време на което прокурорът Манджит Махал посочи обвиненията срещу нея. Окръжният съдия Маргот Колман я задържа в ареста и й каза, че тя ще се яви на 5 юли в съда.  Майкъл Уинър е автор на повече от 30 филма, включително и сериала блокбъстър „Жажда за смърт“. Прочутият режисьор почина на 77 години в дома си в Кенсингтън през януари 2013 г., след като дълго страда от чернодробно заболяване. Той е известен с поведението си на плейбой и бонвиван. След смъртта на Уинър съпругата му, бивша танцьорка, с която се е оженил през 2011 г., казва в изявление: „Майкъл беше прекрасен човек, блестящ, забавен и щедър. От живота ми излезе светлина”. По време на кариерата си режисьорът преоткрива себе си и като критик на ресторанти, а появата му в реклама за автомобилна застраховка направи изключително популярна фразата: „Успокой се, скъпа, това е реклама“. Той също така основава и финансира полицейския мемориален тръст след убийството на депутатката Ивот Флечър пред либийското посолство в Лондон през 1984 година.  Майкъл Уинър е от семейство на евреи – полякиня и руснак. Получава образованието си в училище „Сент Кристофър“ и Кеймбридж, където изучава право и икономика. След това за кратко минава през журналистиката и се насочва окончателно към киното. Една от най-известните роли на прочутия актьор Чарлс Бронсън е именно в сериала на Уинър от 70-те и 80-те години на миналия век „Жажда за смърт“. Сериалът неведнъж попада в полезрението на критиката, която го обвинява заради изобилието от сцени на насилие. Въпреки това героят на Бронсън, който се бори срещу престъпниците със своите жестоки методи, си спечелва невероятно много почитатели. По повод кървавите сцени в тези серии през 1987 г. Чарлз Бронсън заявява: “Мисля, че те се харесват най-вече на онези хора, които са станали жертви на престъпление, а властта не е успяла да им осигури нужната защита”.", "date": "2019.06.09", "title": "Вдовица на прочут британски  режисьор ограбена с бой от българка"}
{"url": "https://www.monitor.bg:443/bg/a/view/galena-podari-jaketo-si-na-neta-ot-evrovizija-2018-snimki-167481", "text": "Поп фолк дивата Галена зарадва победителката от Евровизия 2018 Нета Барзилай, като й подари цветното си яке. Двете се видяха по време на изявите си пред паметника на Съветската армия, където дадоха тон за песен по повод шествието на LGBTQ общността у нас София Прайд. Именно на съвместното си участие Нета харесала якето на изпълнителката на „Дай ми любов“, а по-късно се похвали с новата си придобивка и на феновете си в социалните мрежи. написа Барзилай под кадър с Галена. „Чувствам се като у дома си тук. Вибрациите тук са ми близки. В Израел ние също сме много топли хора, много отворени, гледаме другите в очите, нетърпеливи сме. България е една от страните с най-топли хора“, разказа певицата, спечелила Евровизия с песента си Toy, пред btv.", "date": "2019.06.09", "title": "Галена подари якето си на Нета от Евровизия 2018 (СНИМКИ)"}
{"url": "https://www.monitor.bg:443/bg/a/view/balerina-triumfira-na-bg-music-festival-167471", "text": "Балерината Наталия Тенева и нейната песен „Необикновен“ е една от големите победителки на третото издание на BG Music Festival, което се проведе на 7 и 8 юни в Летния театър в Сандански. Освен че триумфира в категория „Рок“, примата с над 20-годишен опит на голяма сцена грабна и специалната Награда на кмета на общината. Също с две статуетки от конкурсната програма си тръгна волейболистът Theo, чието парче „Движим бавно“ спечели в категория „Хип-хоп/R'n'B“ и вота на журналистите. За най-добра поп песен беше избрана „Изчезни“ на Цвети Радойчевска. Телевизионните зрители отличиха „Емоция“ на Nels, а публиката в Летния театър - „Мъжка кифла“ на Антифриз. Самите конкуренти помежду си избраха да наградят песента „Нов филм“ на Boyanski, който е корабен проектант. Пъстрата палитра от изпълнители и професии за поредна година доказва, че за таланта няма граници, особено когато става дума за надпревара само с нови български песни. Освен победителите на сцената се изяви R’n’B дивата IVY, водещите Monty & Petya Alexa и идола на тийнейджърите Криско, който покани момиче от публиката за да изпеят заедно „Искам да бъда с теб“.", "date": "2019.06.09", "title": "Балерина триумфира на BG Music Festival"}
{"url": "https://www.monitor.bg:443/bg/a/view/pravosydnijat-ministyr-shefyt-na-vks-politizira-temida-167484", "text": "Шефът на Върховния касационен съд Лозан Панов политизира с поведението си съдебната власт. Това подчерта пред Канал 3 правосъдният министър Данаил Кирилов. Той коментира постоянните опити на медии, собственост на подсъдими олигарси, както и на самия Панов да се внуши на обществото, че едва ли не във Висшия съдебен съвет се готви опит да бъде отстранен от длъжност. „Смятам, че ВСС действа правилно в случая, защото всяка една санкция би била очаквана. Не мога да коментирам неговото субективното отношение спрямо мен. Очевидно е, че в това поведение ясно тактическа цел да се героизира поведението на Лозан Панов. Използва се при всеки един повод. Или говорим за политика, или за правосъдие“, категоричен бе Кирилов. Той обаче заклейми поведението на Панов, който се държи повече като политик отколкото като магистрат. „Такова поведение символизира политическата зависимост в съдебната системата. Да си висш политически говорител на политически формати в качеството си на шеф на ВКС дискредитира тезата за независимостта в съдебната система“, категоричен бе Кирилов.", "date": "2019.06.09", "title": "Правосъдният министър: Шефът на ВКС политизира Темида"}
{"url": "https://www.monitor.bg:443/bg/a/view/ch-ez-pravi-bezopasni-za-ptici-5200-stylba-ot-mrejata-si-167482", "text": "Обезопасяването на общо 5200 стълба от електропреносната мрежа на ЧЕЗ Разпределение България (4000 железобетонни и 1200 железорешетъчни) и около 120 км въздушни електропровода ще доведе до намаляване на риска от сблъсък на птици в тях, съобщиха от ерепето. Проектът „Опазване на застрашени видове птици чрез обезопасяване на опасни за тях въздушни електропроводи в защитени зони от Натура 2000 в Западна България”, LIFE16 NAT/BG/000612 или „Живот за птиците“ е с бюджет 2,65 млн. евро. Дружеството ще обезопаси и 900 гнезда на белия щъркел на територията на Западна България. Във връзка с проекта ЧЕЗ Разпределение участва в разработването на безопасен за птиците стълб, от които 40 прототипа ще бъдат въведени в експлоатация до края на програмата. ЧЕЗ Разпределение инвестира в него над 800 хил. евро , както и човешки ресурс и усилия за неговото изпълнение. Финансиране от 1.85 млн. евро е осигурено от Европейската комисия по програма Life на Европейския съюз. Дейностите по намаляване на конфликта диви птици-електропроводи, изпълнявани в партньорство с БДПЗ, ще продължат до края на 2022 г.", "date": "2019.06.09", "title": "ЧЕЗ прави безопасни за птици 5200 стълба от мрежата си"}
{"url": "https://www.monitor.bg:443/bg/a/view/chujdenci-tyrsjat-zabraveni-sykrovishta-v-planinata-nad-bistrica-167474", "text": "Чуждестранни групи туристи търсят забравени съкровища в планината над дупнишкото село Бистрица. Районът най-често е посещаван от руснаци и израелци, които са чували за местността „Пазар дере“ в региона. „Някога там се е провеждал най-големия пазар през месец август, на които са се продавали стотици животни. Всичко това е ставало по Турско време. От уста на уста се предава, че в този район някога търговците са получавали много жълтици след продажбата на животни. За да не ги пренасят по време на размирните времена са ги заравяли по пещери и камъни“, разказва кметът на селото Кирил Огненски. По негови думи дори в района имало вдълбана пушка на една от скалите. „Ако наложиш същото оръжие на самата скала и като изстреляш куршум ще ти покаже къде се намира забравеното злато и имане. Сега това е най-големия хит сред туристите в региона“, разказва още Огненски. През годините дори имало такива, които са намирали жълтици. Никой обаче не си признавал. „Няма как да не проличи с течение на времето. Изведнъж като се замогне някой е ясно откъде идва това“, коментират жители на атрактивното селце. „Най-интересното е, че през последните години при нас идват много чужденци. Често ни посещават евреи и израелци. Казват, че идват заради природата. Понеже ние нямаме водачи, много често се обръщат към мен. Познавам добре планината и с удоволствие им показвам забележителностите. И в момента съм с група чужденци, които са впечатлени от този край“, обяснява още кметът на селото. Сред атракциите в района на село Бистрица е и пещерата на Вълчан войвода, която все още не е ясно къде се намира. Някога поп Мартин, който бил дясната ръка на Вълчан войвода, направил карта за съкровищата в региона. „В тази пещера се намират съкровища, според преданията, но къде се намира никой не знае“, коментират жителите на Бистрица. До месец се очаква в селото да пристигнат и десетки парапланеристи, които отново ще излитат от местността „Остроган“. „Бистрица стана наистина много привлекателно за туристите. От уста на уста се предава, че тук природата е уникална и ето, за разлика от другите села при нас има осезаем живец“, обясняват жители на селото. Към момента единствения проблем за туристите, е липсата на места за настаняване. В Бистрица има изградена само една къща за гости, която почти винаги е с запълнен капацитет и то за седмици напред.", "date": "2019.06.09", "title": "Чужденци търсят забравени съкровища в планината над Бистрица"}
{"url": "https://www.monitor.bg:443/bg/a/view/shtepanek-ostava-trenior-na-grisho-i-za-uimbyldyn-167463", "text": "Най-добрият български тенисист Григор Димитров ще продължи да работи с чешкия наставник Радек Щепанек и в сезона на тревни кортове. В понеделник Щепанек заминава за Лондон, където ще започне подготовка с Димитров за битките на зелено. След „Ролан Гарос“ трябваше да се реши дали договореното сътрудничество между българина и чеха ще продължи по-дълго. „Да, продължаваме да работим заедно. В понеделник отиваме на трева с него. Очаква ни Куинс, а след това “Уимбълдън“. Това е любимата ми част от сезона и я очаквам с нетърпение“, заяви Щепанек пред lidovky.cz. 40-годишният чех коментира още, че Григор се е представил добре на „Ролан Гарос“. „Нещо малко му липсваше, но трупа самочувствие, което е много важно“, сподели той, като допълни, че 46-ият в света Григор „трябва да се завърне в топ 10“. Очаква се за „Уимбълдън“ към екипа на българина да се присъедини и Андре Агаси.", "date": "2019.06.09", "title": "Щепанек остава треньор на Гришо и за „Уимбълдън“"}
{"url": "https://www.monitor.bg:443/bg/a/view/oshte-bonusi-kym-zaplatite-na-voennite-it-specialistite-s-300-lv-otgore-167461", "text": "Въвеждане на пакет от още бонуси към заплатите на военните предвиждат промени в наредбата за допълнителните възнаграждения за специфични условия на труд в армията, които са публикувани са обществено обсъждане на сайта на военното министерство (може да гио видите  ). От МО мотивират поправките с недостига на военнослужещи и амбицията за привличане на такива с цел попълване на състава. В най-голяма степен от допълнителните „парашутни“, каквито получават рейнджърите, участващи в мисии зад граница, ще могат да се възползват IT специалистите. Така според класа, който имат военните, които се грижат за информационните системи и киберсигурността ще си докарват от 100 лв. до 300 лв. отгоре месечно, като най-голямата добавка ще се дава на майорите. Въпреки че и сега получават бонуси за бойни дежурства, които при летците достигат до 100 лв., военните ще прибират вече допълнително по 50 ст. за всеки отработен час, когато са в готовност за аварийно-спасителни дейности извън своето работно място. Както основният бонус и допълнителният ще расте до 100% в почивните и празнични дни. Към летателния състав се прибавят и ръководителите на полети под пагон, които ще прибират в джоба си до 150 лв. повече на месец. При нарушения от тяхна страна обаче бонусите им обаче ще могат да се спират за период от 1 месец до 1 година. Всички членове на екипажите на многоместни самолети с поне 15 години опит зад гърба си пък ще вземат 1/12 върху заплатата си. За участниците в евакуационни операции страна също са предвидени допълнителни средства-по 9 лв. на ден. В същото време за парашутист-водолазите премиите се увеличават двойно.", "date": "2019.06.09", "title": "Още бонуси към заплатите на военните, IT специалистите с 300 лв. отгоре"}
{"url": "https://www.monitor.bg:443/bg/a/view/policai-izzeha-patroni-za-makarov-ot-murgav-jitel-na-peshtera-167464", "text": "28 бойни патрони за пистолет калибър 9 мм, най-вероятно „ Макаров“, са били иззети от мургав обитател на ромската махала“ Луковица“ в Пещера. Той ги бил скрил в хранителен магазин в квартала Намерена е и конфискувана е и пневматична пушка. Обискът на 63,-годишния Т.Г. от родопското градче станал при спецакция, разпоредена от директора на ОДМВР-Пазарджик старши комисар Йордан Рогачев. В реализирането й взеха участие служители от сектор „Противодействие на икономическата престъпност” при областната дирекция, Районното управление в Пещера, пожарната, Областна дирекция „Инспекция по труда”. Извършени са проверки в частни домове, търговски обекти, обществени места.По време на проверка в друг търговски обект А.А.-24г. и 37-годишната М.К. пречели на органите на реда да изпълнят задълженията си по служба. Двамата правели всичко възможно да възпрепятстват достъпа на екипите до търговския обект. В друг магазин от същия квартал трудовите инспектори установили, че собственикът е извършил нарушение, като е допуснал в помещението да работи 14-годишно момиче.Инспекторите от „Държавен противопожарен контрол” при РСПБЗН-Пещера са съставили четири акта на собственици на търговски обекти за липса на пожарогасители и средства за пожарогасене. В края на полицейската акция са задържани 3 лица,образувани са две полицейски производства и една преписка, които ще бъдат докладвани на Районната прокуратура в Пещера. Проверките в квартала и района около него продължават, след като преди 2 дни представители на две враждуващи ромски фамилии от „ Луковица“ предизвикаха меле и бяха счупени прозорци на няколко къщи в махалата. Заради побоя 5-ма роми бяха задържани в местното Районно управление на полицията.  ", "date": "2019.06.09", "title": "Полицаи иззеха патрони за „Макаров“ от мургав жител на Пещера"}
{"url": "https://www.monitor.bg:443/bg/a/view/njama-kucheshka-tenija-sred-uchenicite-v-pazardjishko-167466", "text": "Няма нови случаи на заразени с кучешка тения сред учениците в пазарджишко. Това сочат резултатите от скрининговите ехографски прегледи за ехинококоза сред ученици от училища в област Пазарджик, организирани от РЗИ Пазарджик и участие на Катедра по инфекциозни болести на МУ – Пловдив. представена от доцент д-р Д. Вучев, завеждащ секция по паразитология и тропическа медицина и асистент д-р Г. Попова.Профилактичните прегледи започнаха през месец януари 2019 г. и завършиха в края на месец май. Диагностиката на децата бе проведена в училищата, с портативен ехографски апарат, осигурен от Националния център по заразни и паразитни болести – МЗ, София, с директор проф. д-р Т. Кантарджиев.Прегледите се извършиха безвъзмездно от доцент д-р Д. Вучев, в изпълнение на Регионална профилактична програма за контрол на ехинококозата на РЗИ Пазарджик. Целта на проведената профилактика бе своевременна диагностика в латентна фаза на ехинококоза и съответно предприемането на неотложно лечение.   При проведени прегледи на 388 ученици от с. Алеко Константиново и с. Ковачево през 2016 г. бе открита латентна чернодробна ехинококоза на 5 деца, на възраст от 6 до 15 години.Положително при прегледите през тази година е, че не са открити нови случаи на заразени при прегледани 475 деца от селата: Огняново, Пищигово, Хаджиево, Исперихово, Юнаците, Черногорово, Говедаре, Злокучене, Виноградец,  Семчиново, Симеоновец.Специалистите от РЗИ напомнят, че заболеваемостта от ехинококоза в България е най-висока в страните от Европейския съюз, а област Пазарджик е от най-засегнатите. Диагностицирани са болни от всички общини в областта.Заболяването протича с дълъг инкубационен период. Развитието на паразита в човек протича скрито, в продължение на години, без особени болестни прояви. За ограничаване на ехинококозата като най-ефективни медицински мероприятия се определят: активната диагностика на скритата заболеваемост и насочването за адекватно лечение с проследяване на ефективността му /диспансерен мониторинг/, и здравната промоция сред населението в риск. Контрол на кучешките популации – от страна на ветеринарните органи и общините.  ", "date": "2019.06.09", "title": "Няма кучешка тения сред учениците в пазарджишко"}
{"url": "https://www.monitor.bg:443/bg/a/view/nosete-slynchevi-ochila-sled-noshtna-smjana-sreshtu-bezsynie-167462", "text": "Британски учени препоръчаха на работещите нощна смяна да носят тъмни очила, когато се прибират у дома, за да намалят вредното въздействие на силната светлина, съобщи Прес асосиейшън, цитирана от БТА. Излагането на светлина през нощта сваля нивата на мелатонина и нарушава цикъла на съня. От предишни изследвания е известно, че това не само увеличава инцидентите на работното място, но може да доведе и до проблеми със здравето. Затова и Световната здравна организация включи работата през нощта сред потенциалните карциногени - тя нарушава действието на вътрешния часовник, който регулира циклите на сънливост и бодрост на редовни интервали. \"Знаем, че както и да се нарушава циркадният ритъм, това не е полезно за здравето\" - каза д-р Гай Лешцинер от болница \"Сейнт Томас\" в Лондон.  Много важно според него е след нощна смяна хората да се прибират с тъмни очила, за да намалят ефекта от ярката дневна светлина. Така мелатонинът, който регулира циркадния ритъм, ще се покачи и те ще могат да заспят, когато се приберат.", "date": "2019.06.09", "title": "Носете слънчеви очила след нощна смяна срещу безсъние"}
{"url": "https://www.monitor.bg:443/bg/a/view/gimnazijata-zove-olivija-uajld-sys-zubrachkite-167465", "text": "Зубърите не са непременно най-умните в гимназията. Така можем да обобщим в едно изречение завръзката на режисьорския дебют на актрисата Оливия Уайлд и премиерно заглавие - „Зубрачките“. В епицентъра на събитията са Моли (Бийни Фелдстийн) и Ейми (Кейтлин Девър), отказали се от обичайните занимания на връстниците им – купонясването и секса, за да си изкарат фалшиви карти за местната библиотека. Уви, гордостта им, че са приети в едни от най-престижните колежи бързо е попарена, след като разбират, че училищната „магистралка“ (или Пътна помощ, както е прякорът на момичето във филма) се представя не по-зле от тях в следгимназиалните си планове. Оливия Уайлд не бяга от клишето, дори напротив. Позиционира филма си в последната седмица от гимназията, когато - напълно в реда на нещата – едно от готините хлапета вдига шумен купон в овакантената от лелята му къща. И така, нашите героини, тъкмо осъзнали, че едва ли не са пропилели последните си четири години, тръгват на поход към заветното парти. Ягоди-опиати, промъкване в колата на непознат разносвач на пици с маски от коса, учителка-хипстърка с афинитет към „агнешкото“ и директор, оприличаващ звуците от порно видео с Карди Би, са само част от перипетиите на Моли и Ейми по пътя към купона на живота им и евентуално – към любовта. „Зубрачки“ е филм, удрящ точно в десятката на феминистката вълна в Холивуд. Освен, че с режисурата се заема дама – Оливия Уайлд, представителки на нежния пол кроят и сценария. Това са Сузана Фогел, Емили Халпърн, Сара Хаскинс и Кейти Силбърман. Не се учудвайте, ако чуете момче от съседното редче в киносалона да се разсмее при чуването на думи като вагина и порно, или пък при разказа за сексуално експлоатираната плюшена панда. Подобни моменти има много, а с тях Уайлд и компания доказват, че да – дебелашкият хумор не е присъщ само на мъжете, а понякога жените могат да преминават от една вулгарна шега на друга дори с по-голям успех. Петте дами постигат и несъмнен позитив – успяват да превърнат дори най-нелицеприятния си герой в положителен образ, като не оставят нито един второстепенен персонаж да гние поради плиткостта на представянето си. „Зубрачки“ е точният филм за вас, ако изпитвате стомашни конвулсии при всеки по-очевиден опит на дадено заглавие да дирижира границите на морала на своите зрители. Определено след финалните надписи няма да се чувствате преродени, няма да получите отговор на екзистенциален въпрос, още по-малко пък ще сте раздвижили някоя и друга мозъчна клетка. Но пък можете да хрупате пуканки на фона на интересно поднесена история и ако сте почитатели на този тип хумор, дори да се посмеете добре.", "date": "2019.06.09", "title": "Гимназията зове Оливия Уайлд със „Зубрачките“"}
{"url": "https://www.monitor.bg:443/bg/a/view/andre-rijo-donese-snjag-posred-ljato-snimki-167472", "text": "Само преди година той разпродаде за дни дебютните си два концерта в България и постави рекорд по зрителски интерес. В съботната вечер на 8 юни, първият истински летен ден в София, Андре Рийо изведе най-големия частен оркестър в света „Йохан Щраус“, който е негова собственост, за трети път пред пълна зала „Арена Армеец“ (довечера ще ги изведе отново за четвърти път). Точно в 20 часа 60-те музиканти се подредиха на сцената, а Краля на валса намигна за точността на феновете си, които влизаха в последния момент и още търсеха местата си. Пристигна с напълно нов репертоар, който по-скоро беше отколкото като щурия спектакъл преди 12 месеца. Акцентът този път падна върху колегите му от оркестъра, които свиреха на всевъзможни инструменти – карийон (цурковен инструмент), ирландска свирка, балалайки, баян, а на края пианистката Стефани дори потанцува степ върху рояла. Естествено публиката беше качена от първата минута на гребена на вълната с помпозното влизане на оркестъра в строй през цялата зала, и не й бе позволено да слезе от там дори след 40-минутния бис. Музикалното пиршество продължи близо три часа и беше неочаквана смесица от валс, опера, рокендрол, филмова музика, и черешката на тортата – българският химн, който прозвуча в заключителните минути на концерта. Всяка възможна пауза маестрото използваше, за да говори с публиката и да разказва истории с много хумор, които получаваха симултантен превод от концерт-майстора на оркестъра – българската гордост Кремена Минева. Всичко беше пищно – от роклите и фраковете на музикантите, през украсата на сцената (все пак беше инсталирана цяла църковна камбанария), до изненадите, които падаха от тавана. Така върху главите на публиката започна да вали сняг на парцали посред лято, като за финал им се изсипа цяла преспа, а след това се пръснаха стотици цветни балони, които сложиха финалния акцент на празничното настроение.", "date": "2019.06.09", "title": "Андре Рийо донесе сняг посред лято (СНИМКИ)"}
{"url": "https://www.monitor.bg:443/bg/a/view/filip-kirkorov-mislja-kato-bylgarin-zatova-uspjavam-snimki-167452", "text": "„Мисля като българин, затова успявам“ - с тези думи Филип Киркоров посрещна публиката си в зала 1 на НДК в събота вечерта. Това бе първият концерт на звездата с български корени, част от турнето на спектакъла му „Я+R“. Следват изяви още в Пловдив (10 юни), Бургас (12 юни) и Русе (17 юни). намигна още звездата, преди да се впусне в приключението, което бе подготвил за феновете си в столицата. 10 тира общо са били необходими на Киркоров, за да пренесе реквизита, необходим за спектакъла, вдъхновен от Цирк дьо Солей. На сцената в зала 1 се редуваха появи на космически кораби, тронове, балони, кафези, дори ангелски крила, а изящният балет на арменеца от Варна не остави и за миг енергийният заряд на певец и публика да спадне. Самият Киркоров често се впускаше в хореографиите на танцьорите, а смяната на облеклото се превърна в детска игра за него. Не повече от няколко секунди бяха необходими на звездата да се премени, а в над 150-минутния спектакъл превъртя повече от пет тоалета. „Просто подари“, „Цвет настроения черный\" и \"Ибица\" бяха само част от песните, с чиито изпълнения Киркоров зарадва своите 4000 фена в НДК. Той не пропусна да се поклони и пред покойния вече Тончо Русев. „Той бе единственият български композитор, който повярва в мен. Това е първият ми концерт в София, на който той отсъства физически“, сподели Киркоров след като изпя „Незабрава“ на Катя Филипова, зад чиято музика стои именно Точно Русев. След прочувственото си слово за композитора, изпълнителят на „Полетели“ запя и „Телефонна любов“.", "date": "2019.06.09", "title": "Филип Киркоров: Мисля като българин, затова успявам (СНИМКИ)"}
{"url": "https://www.monitor.bg:443/bg/a/view/mitov-na-starta-cska-e-gotov-za-bitka-167468", "text": "Наставникът на ЦСКА Добромир Митов заяви, че може да има още изходящи и входящи трансфери и по време на същинската част от подготовката на тима, която стартира вчера. „Искаме да имаме боеспособен отбор, играчи във всяка линия, на които да разчитаме. Трябва да направим добра подготовка, за да гоним целите, чакаме и жребия за Лига Европа. Целите винаги са шампионска титла и Купата на България. В ЦСКА без трофей не се гледа с добро око, да не казваме думата провал. Напрежение винаги има, няма какво да го крием. Чувствам се готов и затова съм тук“, сподели Митов, като изрази увереността си, че „червените“ ще бъдат по-добри от миналата година. „Дано и късметът бъде с нас, ще се влагаме в мачовете, ще тренираме, а вече какво ще стане - никой не може да каже. Трябва да сме на 200%, казах го на футболистите. Трябва да се печелят мачовете и да осъзнаят в какъв клуб играят. Трябва да сме като един и, разбира се, не трябва да има никакво съмнение. Тук случайни хора няма\", каза още Митов. „Червените“ започнаха лятната си подготовка с деветима нови футболисти. Сред тях са четирите попълнения Петър Занев, Диего Фабрини, Денис Давидов и Тони Уот, както и завърналите се Пламен Гълъбов, Петър Петров, Митко Митков и Иван Митрев. Подготовка с първия отбор Илия Шаламанов, а предстои да бъде обявен и трансферът на ирландското крило Греъм Кери, който е приел офертата на „червените“. „Георги Китанов, Стивън Перейра и Данте Стипица напускат тима. Никола Колев и Александър Георгиев са с изтекли договори и няма да бъдат подновени. Слави Петров също напуска тима, но ние ще следим неговото представяне\", коментира изпълнителният директор Пламен Марков. Освен това една от приятните изненади в тима през миналия сезон - десният бек Иван Турицов ще бъде преотстъпен в друг отбор. Същото се отнася и за левия бранител Ангел Лясков. Клубът отново заяви и намерението си да изгради нов стадион. „Въпросът не е прост, не зависи само от желанието ни. Трябва нов договор с ММС, процедури, които не могат толкова бързо да се задвижат“, коментира Пламен Марков.", "date": "2019.06.09", "title": "Митов на старта: ЦСКА е готов за битка"}
{"url": "https://www.monitor.bg:443/bg/a/view/fetel-trygva-pryv-v-gran-pri-na-kanada-167453", "text": "Себастиан Фетел от отбора на „Ферари“ ще стартира от първа позиция в Гран при на Канада, седми кръг от шампионата във Формула 1. Бившият световен шампион направи най-бърза обиколка на пистата \"Жил Вилньов\" за 1:10,240 минути. Това е първи пол позишън за германеца през 2019 г. и общо 56-ти в неговата кариера. През миналия сезон Фетел отново стартира първи в Монреал и след това спечели състезанието. На втора позиция в квалификацията е настоящият световен първенец Люис Хамилтън с „Мерцедес“. Британецът изостана на 0,206 секунди след Фетел. Трети се нареди Шарл Льоклер (Монако) от „Ферари“. Неговото време е 1:10,920 минути. Четвърти е австралиецът Даниел Рикардо от „Рено“, докато на пета позиция е Пиер Газли (Франция) от „Ред Бул“. Финландецът Валтери Ботас от „Мерцедес“ остана едва на шесто място. В генералното класиране при пилотите след шест кръга води Люис Хамилтън със 137 точки, а на втора позиция със 17 точки по-малко е Ботас. Себастиан Фетел е на трето място с 82 точки.", "date": "2019.06.09", "title": "Фетел тръгва пръв в Гран при на Канада"}
{"url": "https://www.monitor.bg:443/bg/a/view/berbatov-vinagi-shte-podkrepjam-nacionalite-167457", "text": "Бившият нападател на националния отбор Димитър Бербатов изрази оптимизъм за състава на Красимир Балъков и обяви, че винаги ще подкрепя „трикольорите“. Това той стори ден след загубата от Чехия с 1:2 и след като награди победителите в тазгодишното издание на детския футболен турнир „Данониада“. „Гледах мача на националния отбор. Всички обичаме да критикуваме. Мога да си позволя много неща да кажа, но няма смисъл, защото не съм част от отбора и не съм близо до нещата, за да мога да си позволя да говоря каквото и да е, коментира Бербо. - Лошото е, че загубихме, защото тръгнахме добре. Надявам се мача, който идва, момчетата да го спечелят. Аз съм част от този материал и имам сериозно мнение за футболните ми качества. Момчетата се стараха и опитаха това, което могат. Важен е резултатът, но той не беше в наша полза. Винаги трябва да си оптимист. Винаги ще подкрепям националния отбор. Познаваме се с Краси Балъков, но не мога да давам оценка на качествата му като треньор, защото аз все още не съм треньор“, допълни бившият национал. И тази година той бе патрон на детския турнир „Данониада“ и лично награди победителите от ЦСКА-София. На базата на НСА в събота след оспорван двубой с малките футболисти от „Локомотив” (Пд) и трудна победа с 1:0, „армейците“ извоюваха правото да представят България на международна купа „Danon nations cup” в Барселона през есента. Бербо връчи и индивидуалните награди на голмайстора Юлиан Гилов (ЦСКА-София) и на най-добрия вратар Антонио Вардин („Локо“, Пд).", "date": "2019.06.09", "title": "Бербатов: Винаги ще подкрепям националите"}
{"url": "https://www.monitor.bg:443/bg/a/view/zavyrshi-planovijat-godishen-remont-na-peti-blok-na-aec-kozloduj-167470", "text": "На 9 юни 2019 г. приключи плановият годишен ремонт на пети енергоблок на АЕЦ “Козлодуй”. След проверка и издадено одобрение от Агенцията за ядрено регулиране, блокът бе включен в електроенергийната система на България в 14:58 часа, съобщиха от централата. По време на ремонтната кампания, започнала на 1 май, бяха изпълнени планираните работи по ремонт и профилактика на оборудването и системите на блока и бе извършено презареждане на реактора със свежо ядрено гориво. Реализирано бе и предвиденото за осигуряване на дългосрочна експлоатация и повишаване на топлинната мощност на пети блок до 104%. В тази връзка бе подменен роторът на цилиндър високо налягане на парната турбина, с което се осигурява техническа възможност за работа на блока на повишена мощност. Шести блок на атомната централа работи с пълно натоварване на мощността.", "date": "2019.06.09", "title": "Завърши плановият годишен ремонт на пети блок на АЕЦ “Козлодуй”"}
{"url": "https://www.monitor.bg:443/bg/a/view/hubchev-osvobodi-bojinov-ot-levski-167460", "text": "Нападателят на „Левски“ Валери Божинов бе изненадващо освободен вчера от новия треньор на тима Петър Хубчев. Специалистът обявил своето желание лично на футболиста в присъствието на изпълнителния директор Павел Колев. Така 33-годишният голмайстор, който с попадението си срещу „Етър“ класира тима в Лига Европа, няма да може да играе в евротурнирите със синята фланелка. „Тъжно ми е, че напускам. Не ми е приятно, няма какво да крия. Имах голямо желание да помогна на отбора и да се докажа на Петър Хубчев. Чувствах се длъжник на клуба, след като се контузих тази пролет и не взех участия в доста от мачовете. Именно поради това много се зарадвах, че успях да се разпиша срещу „Етър“ и да помогна на тима да се класира в евротурнирите. Благодаря на Павел Колев, че ме доведе, както и на Хубчев за искреността, че не у влизам в плановете. Щом е така няма да бъда пречка на „Левски“. Искам да благодаря на любовта на феновете. Извинявам им се, че не им донесохме повече радост. Вярвам и се надявам, че скоро ще дойдат по-добри дни за „Левски“, сподели Божинов пред sportal.bg.", "date": "2019.06.09", "title": "Хубчев освободи Божинов от „Левски“"}
{"url": "https://www.monitor.bg:443/bg/a/view/hudojnici-uchastvat-vyv-vyzstanovjavaneto-na-notr-dam-s-izlojba-167454", "text": "Американският галерист Лари Гагосян се присъедини към всички онези, които след пожара в парижката катедрала Нотр Дам заявиха, че ще помогнат за възстановяването на храма.  В Gagosian Gallery бе открита благотворителна избожба, наречена просто An Exhibition for Notre-Dame, където до 27 юли ще бъдат изложени работи на 28 художници, сред които са Георг Базелиц, Франк Гери, Катарина Гросе, Андреас Гурски, Марк Нюсън, Ед Рушей, Синди Шермън, Рейчел Уайтред, Такаши Мураками, Пати Смит и др. Всички те са дарили по една творба, като част от произведенията на нарисувани специално за случая. Всички приходи от изложбата ще бъдат дарени за възстановяването на Нотр Дам.", "date": "2019.06.09", "title": "Художници участват във възстановяването на Нотр Дам с изложба"}
{"url": "https://www.monitor.bg:443/bg/a/view/kris-prat-se-ojeni-za-dyshterjata-na-shvarceneger-167456", "text": "Холивудският ас Крис Прат, който влезе във вселената на Марвел, след като оглави франчайза „Пазители на галактиката“, се разходи до олтара. Той каза заветното „да“ на любимата си Катрин, която е дъщеря на екранния Терминатор – Арнолд Шварценегер. Събитието се състоя в Монтесито, Калифорния, като на него бяха поканени единствено най-близките роднини и приятели на двойката. сподели пред сп. People неназован гост на сватбата. Сред присъстващите бяха родителите на Катрин - Арнолд Шварценегер и Мария Шрайвър, както и 6-годишният син на Крис Прат от бившата му съпруга, актрисата Ана Фарис, - Джак. \"Имаше единствено местни храни, включително огромно количество пресни зеленчуци. Беше избрано леко лятно меню. За десерт имаше малини, боровинки, френско грозде“, допълва още източникът на People. Припомняме, че Прат и Шварценегер започнаха да се срещат преди година. В началото на 2019 г. пък звездата от „Джурасик свят“ обяви, че планира да се ожени за нея. Сватбата се състоя около две години след развода на актьора с Фарис.", "date": "2019.06.09", "title": "Крис Прат се ожени за дъщерята на Шварценегер"}
{"url": "https://www.monitor.bg:443/bg/a/view/500-evro-globa-za-kuche-na-terasata-vyv-verona-167450", "text": "Градът на Ромео и Жулиета не иска кучета по терасите и балконите на красивите си жилищни сгради.  За това от началото на юни ако някой жител нва Верона зареже на открито пространство домашен любимец даже и за час – чака го глоба от 50 до 500 евро. За изпълнението на нарочната кметска заповед се грижи специален екип на местната полиция от четирима души. Те дебнат от сутрин до вечер за нарушители, приемат и обажданията по телефона на бдителни граждани. Освен това екипът разполага с камион с кулокран, чрез който се добира и до най-високите тераси в града с цел да освободи кучето „под домашен арест“. Ако се вярва на медиите във Верона кметството било принудено да прибегне към мярката, тъй като напоследък ставало масова практика собствениците на домашни любимци да ги зарязват по балкони и вътрешни дворове с часоове и дори с дни. И изоставени там, понякога без вода и храна, те лаели неистово и безпокоели както местните хора, така и многобройните гости. А според официалната статистика във Верона в момента има 24 900 кучета, до едно съоръжени с чип. Тоест пада се по едно куче на всеки десет съграждани на Ромео и Жулиета, включително и децата. Доколкото до домашните любимци без чип, тоест тези, които не са регистрирани от санитарните власти, медиите в града твърдят, че техният брой никой не го знае.", "date": "2019.06.09", "title": "500 евро глоба за куче на терасата във Верона"}
{"url": "https://www.monitor.bg:443/bg/a/view/7-inspektori-vljazoha-v-kyshtata-na-bivsha-uchitelka-v-ljaskovec-167449", "text": "Седем инспектори от Министерството на земеделието и храните и колегите им от ДФ „Земеделие” извършиха внезапна изненадваща проверка в къща за гости в Лясковец. Къщата „Епохи” е била избрана съвсем произволно от журналисти в София и името и е съобщено половин ден преди самата визита и на самите проверяващи. Къщата за гости е собственост на Пламен Качамаков, но се стопанисва от майка му Димитринка. Тя е бивша начална учителка и се кълне, че няма никакви нито родствени, нито приятелски, нито каквито и да е връзки и познанства с политици, депутати и лица на отговорни държавни постове. Самата къща е стара, на повече от 150 години и е със статут на паметник на културата. В купуването и обзавеждането и семейството е дал над 400 хил. лв. основен финансов двигател са двамата сина на Димитринка, които са завършили туризъм и рабоят в престижнасветовна туристическа компания. От тях е и идеята за къщата, която е реализирана перфектно. В сградата има 7 стаи за общо 17 гости. Всяка стая е с уникален интериор, част от стените са каменни и във сяка има библиотека, предино с книги на английски език. Сред гостите преобладават семейства и приятелски компании от Румъния, но освен тях тук идват у португалци, французи, и разбира се, много българи от цялата страна. Самата стопанка Димитринка научава за проверката от журналистите, минути преди в къщата да пристигнат самите инспектори. Проверката не я плаши, защото няма какво да крие. „Имам документи за всичко, което е направено по къщата за гости. Всичко е напълно прозрачно. Плащаме си данъците, таксите и всичко каквото е необходимо. Не укриваме нищо. Къщата се използва само за целта, за която е обявена, за туризъм и отдих на гости. Аз живея в съседната къща и тук идвам само, когато някоя група иска да им наготвя. Не сме къщи за тъщи”, с усмивка споделя Димитринка Качамакова. През първия програмен период собствениците на къща „Епохи” са кандидатствали през Местната инициативна група „Лясковец – Стражица” и са получили сумата от 68 хил. лв. за довършителни дейности и обзавеждане. За новия програмен период 2014-2020 те кандидатстват за 75 хил. лв. за закупуване на: климатична инсталация, конвектор, бойлер, маси, столове, пейки, шезлонги, фреза, снегорин и оборудване на допълнителна сграда. Проверката на къщата за гости продължи повече от два часа. Докато част от инспекторите нищеха цялата документация, останалите обходиха помещенията и на място провериха дали описаното в документите имущество отговаря на реалното. След приключването на проверката министерските служители се произнесоха, че нарушения не са открити. Къщата напълно функционира според предназначението си, документите са изрядни и становщето, което ще бъде изготвено от проверяващите ще бъде напълно положително.", "date": "2019.06.09", "title": "7 инспектори влязоха в къщата на бивша учителка в Лясковец (ОБЗОР)"}
{"url": "https://www.monitor.bg:443/bg/a/view/kandinski-pobedi-sebe-si-v-germanija-167458", "text": "Картината \"Стълбище към двореца\" на Василий Кандински (1866 - 1944) бе продадена за 2,5 милиона евро на търг на аукционна къща \"Кетерер кунст\" в Мюнхен Картината е нарисувана през 1909 г. Тогава Кандински живеел в Мюнхен и често посещавал община Мурнау, където се намира дворецът. Стълбището към него е изобразено на картината. Около 90 години тя била съхранявана от потомците на холандски журналист, който я купил през 1930 г. \"Става въпрос за картина, свързана с експресивното ранно творчество на Кандински. \"Стълбище към двореца\" заема особено място в творчеството му и в развитието на съвременното изкуство\", оповестиха организаторите. Първоначалната оценка на картината бе 1,5 милиона евро. \"Толкова голяма сума досега не бе плащана за картина на Кандински в Германия. Това е рекорд за негова творба в страната\", отбеляза в. \"Билд\".", "date": "2019.06.09", "title": "Кандински победи себе си в Германия"}
{"url": "https://www.monitor.bg:443/bg/a/view/bagata-stupa-avstraliec-za-vtorija-si-uspeh-v-ufc-167459", "text": "Единственият българин в най-престижната ММА промоция в света (UFC) - Благой Иванов, постигна втората си победа, след като ступа австралийската надежда Тай Туиваса на галавечер пред стотици българи в Чикаго. Разнообразната и вълнуваща битка се проведе в пълните три рунда и накрая съдиите трябваше да решават изхода й, но и тримата логично присъдиха успеха на Багата. Така българинът вече има 18 победи и 2 загуби, докато Туиваса записа едва втория си мач и второто си поражение в окгатона, след като в предишния си сблъсък бе спрян от бившия шампион Жуниор дос Сантос. Багата изпълни перфектно тактическия си план и спечели дуела във всеки един компонент. Най-добрият аспект от играта на австралиеца бяха десните му вътрешни лоукикове. Като цяло обаче статистиката също бе категорична в полза на Благой. \"Не беше най-трудният ми мач в UFC, но беше корав съперник, младо момче. В UFC няма лесни срещи, а аз спечелих и трите рунда. И двамата сме доста добре подготвени, така че е хубаво, че победих. Благодаря на всички българи за подкрепата и тази битка я проведох за България“, коментира Багата пред MAX Sport 2 и допълни, че иска да си вземе кратка почивка и ще завърне в клетката в края на годината. Във видео обръщение до своите почитатели пък Тай Туиваса призна: „Лошо, загубих отново! Съжалявам за всичките си фенове и всички мои хора в Австралия. Така е този бизнес, Благой Иванов бе един от най-трудните съперници за мен! Той е много здраво момче. Браво, отлична победа! Западен Сидни, съжалявам момчета, обичам ви всички”.  ", "date": "2019.06.09", "title": "Багата ступа австралиец за втория си успех в UFC"}
{"url": "https://www.monitor.bg:443/bg/a/view/policaj-se-spusna-na-2500-kilometro-plavane-po-dunav-ot-shumen-167440", "text": "Над стотина приятели, скаути, полицаи и граждани изпратиха от Шумен полицая Тихомир Радев към екстремната му авантюра да преплава Дунав с пластмасов каяк от извора му в Германия до устието на румънска територия. Днес беше сухият старт пред \"Арена Шумен\", а каяка с около 30 килограма багаж Тишо ще пусне на вода на 11 юни в Инголщадт. Трасето, което трябва да покори полицай Радев, който е и бивш главен скаут на България, е с дължина 2500 километра, а маршрутът е вдъхновен от романа на Жул Верн \"Дунавския лодкар\". В него литературният герой, българинът Сергей Ладков, скрит под унгарското име Илия Бруш, в навечерието на Априлското въстание преплавал Дунава от изворите до устието. Каякът на Тихомир е с дължина 5.08 метра, широчина 63 см. и тегло 28 килограма, багажът в него няма да тежи повече от 30 килограма, а самото плаване ще бъде в режим на оцеляване. Пътешественикът ще се храни с това, което му донесе реката. \"По време на тренировки при 60-километрови преходи средната ми скорост беше ок. 6 километра в час.\" - разказа пред \"Монитор\" Тихомир Радев. Конструкцията на каяка е такава, че не може да се движи \"по инерция\" по течението на реката. Ако спре да гребе, плавателният съд е така обтекаем, че водата го \"заобикаля\" и той стои почти на едно място. По време на пътешествието си Тихомир ще предава видео дневници с камерата на мобилния си телефон. \"Имам соларен панел, ще включвам по малко през деня телефона, оказа се, че в голяма част по трасето просто няма обхват.\" - обясни Тишо. Нощите приключенецът ще прекарва в палатка на брега. Радев има вече зад гърба си многократни спускания с каяк по българската част на Дунав, а през 2018 година на водно колело преплава реката от Видин до Силистра.", "date": "2019.06.09", "title": "Полицай се спусна на 2500-километрово плаване по Дунав от Шумен"}
{"url": "https://www.monitor.bg:443/bg/a/view/ruse-izprati-alpinista-ivan-tomov-167441", "text": "Близки, приятели и съграждани си взеха днес последно сбогом с алпиниста Иван Томов, който загина на 17 май, след като покори връх Лхотце в Хималаите. Поклонението пред тленните му останки бе в катедралния храм „Света Троица“ в Русе. Сред дошлите да отдадат почит бяха алпинистите Исрафил Ашурлъ от Азербайджан и Александр Тильнов от Русия. Исрафил разказа, че е бил заедно с Иван през юни 2013 г. в международната експедицията на връх Нанга Парбат, когато терористи нападнаха базовия лагер и убиха 10 алпинисти. „По време на нападението ние с Иван се намирахме във втори лагер и така се спасихме. Сега пак бяхме в една експедиция. Когато разбрахме, че е загинал под върха, ние бяхме в базовия лагер. Главата ни не го побираше как такъв опитен алпинист като Иван може да попадне в такава ситуация. Абсолютно не сме готови за тази голяма трагедия. Тъкмо отбелязахме на 2 май неговата 35-годишнина... Отличен алпинист, добър приятел, светъл човек... Смятам, че това е голяма трагедия за всички, в това число и за обществото на българските алпинисти“, каза Исрафил. В същата международна експедиция на връх Лхотце е бил и Александр от Москва. „Познавах Иван от няколко месеца. Отличен приятел, винаги беше приятно да си в неговата компания. Тази загуба не е само за България“, каза той. Трима колеги на Иван от магазина във Великобритания, където той е работил, също пристигнаха в църквата за последно сбогом. „Забележителен човек, културен, приятен. През последните три-четири години работихме с него. Иван работеше нощем - това се плащаше по-скъпо, за да събира пари за експедициите, които сам си финансираше“, каза Екатерина Кошкина. Кметът на Русе Пламен Стоилов изпрати венец. С венец почетоха паметта на алпиниста и от Общинския съвет.", "date": "2019.06.09", "title": "Русе изпрати алпиниста Иван Томов"}
{"url": "https://www.monitor.bg:443/bg/a/view/leo-igrata-i-mojsej-snimaha-nova-pesen-v-gyrcija-video-167455", "text": "Два месеца след като дадоха старт на лятото с парчето „Сладките й устни“, което събра близо 200 000 гледания, Лео и Мойсей отново се хвърлят в горещите, плажни емоции, но този път с Играта. Тримата заформиха супер свежа песен, която се казва “Bye, Bye”. Текстът на новото парче, което направи премиерата си в YouTube канала Facing The Sun на 7 юни и за по-малко от 2 дни събра 25 000 гледания, е дело изцяло на Ивайло Иванов-Играта, а аранжиментът отново е поверен на човека, който стои зад всеки техен хит - Бате Пешо. За видеото на лятната песен, Лео, Играта и Мойсей работят по изпитаната формула на успеха с Радостин Събев-Шошо, с когото прекараха два фантастични дни на някои от най-красивите места в Гърция. За целта на продукцията бяха наети две луксозни къщи край морето, а горещите страсти се нажежават до червено от трите красиви момичета, които разхождат знойни тела пред камера. реди Играта на фона на кристално сини води, яхти и луксозни моторници, басейни на тераси и оскъдни бански. с усмивка обяснява Играта. Това е второто поредно парче, в което Лео като продуцент кани приятеля си Мойсей. „Винаги сме харесвали и уважавали Мойсей като артист и сега искаме да му подадем ръка, в момент, в който той иска да си възроди кариерата“, заявява италианецът.", "date": "2019.06.09", "title": "Лео, Играта и Мойсей снимаха нова песен в Гърция (ВИДЕО)"}
{"url": "https://www.monitor.bg:443/bg/a/view/berluskoni-iznasja-tv-imperijata-si-v-holandija-167448", "text": "Телевизионната империя на бившия италиански премиер Силвио Берлускони „Медиасет“ мести централата си в Холандия. Според разпространеното официално съобщение в бъдеще компанията ще се казва „Media for Europe”/Mfe/, ще бъде базирана легално в Амстердам и под шапката й ще влезе също така нейният испански клон „Медиасет Еспаня“. В съобщението се подчертава изрично, че що се отнася до данъците, те ще бъдат внасяни както досега в италианската хазна, на Апенините остава също така и цялата производствена дейност на тв-холдинга. Управителят на „Медиасет“ Пиер Силвио Берлускони обясни в изявление пред журналисти, че преместването на легалното седалище на компанията в Холандия не било бягство от Италия, а „доказателство за предприемачески кураж“. Според сина на Силвио Берлускони дислокацията щяла да позволи по-лесното и безпроблемно съюзяване на най-големия частен италиански тв-концерн с други мощни играчи в световната телевизионна, видео и интернет индустрия. Пиер Силвио подчерта, че начало на този процес на европейско окрупняване на „Медиасет“ вече е започнало, след като в края на май компанията закупи 9,6% от популярната германска телевизия „Prosieben Sat“. В коментарите си за малко неочаквания ход на фамилията Берлускони икономическите анализатори в Рим и Милано припомнят, че тя върви по пътя на семейство Аниели - собствениците на автомобилния гигант ФИАТ, които преди няколко години изнесоха щаб-вартирата си също в Холандия. Страната била предпочитана заради спретнатата държавна бюрокрация, но най-вече поради по-ниските данъци и особено на тези, които трябва да се плащат при сдружавания на фирми под различна форма – чрез закупуване на дялове, придобиване, сливане и др. За недолюбващите стария Берлускони коментатори обаче главната причина за „бягството“ в Амстердам на „Медиасет“ била „изтъняването“ напоследък на „политическия щит“ на експремиера и очертаващата се вероятност той съвсем да се разпадне и да не може да защищава подобаващо семейните икономически интереси.", "date": "2019.06.09", "title": "Берлускони изнася TV-империята си в Холандия"}
{"url": "https://www.monitor.bg:443/bg/a/view/volejbolistite-sraziha-francija-sled-obrat-167446", "text": "Волейболните национали направиха страхотен обрат и победиха вицешампиона от миналия сезон Франция с 3:2 (-18, -23, 21, 23, 11) в двубой от турнира Лигата на нациите, игран в Нинбо (Китай). „Трикольорите\" изоставаха с 0:2, но успяха да спечелят драматично в пет гейма, нанасяйки първото поражение за \"петлите\", които вече заемат трета позиция в класирането след 5 поредни успеха. Воденият от Силвано Пранди състав прекъсна серията си от четири последователни поражения и се изкачи до 11-о място след шест изиграни срещи в тазгодишното издание на надпреварата. В стартовия си състав Пранди заложи на братята Розалин и Николай Пенчеви, на Красимир Георгиев, Николай Учиков, Алекс Грозданов, Георги Братоев и Петър Каракашев като либеро. По-късно в игра се появиха Сеганов, Чернокожев, Гоцев и за малко Вальо Братоев. Тодор Скримов не игра в този мач, тъй като получи тежка контузия в глезена още в първия сет при загубата от Полша с 1:3 в събота. Първата част в мача премина изцяло под диктовката на французите, повеждайки с убедителна преднина. Вторият гейм бе доста по-оспорван - родните национали демонстрираха по-стабилна игра, но в ключовите моменти опонентите измъкнаха успеха. В следващите две части блокадата и посрещането на \"лъвовете\" се подобриха. Родните волейболисти поддържаха темпото и успяха да изравнят резултата, не позволявайки на съперника да ги преодолее. Така двубоят влезе в тайбрек. Там момчетата на Силвано Пранди започнаха с добра преднина, която съумяха да задържат до края, за да се стигне до крайното 15:11 и победа с 3:2. Топреализатор за победата на нашите бе Розалин Пенчев с 18 точки (3 блокади), Николай Пенчев и Светослав Гоцев добавиха по 12 т. За \"петлите\" Жан Патри приключи с 13 точки, Кевин Тили се отчете с 12. Победата дойде като допинг за българите, които ще домакинстват във Варна от 14 до 16 юни. В Двореца на културата и спорта съперници на нашите ще са Япония, Италия и Австралия.  ", "date": "2019.06.09", "title": "Волейболистите сразиха Франция след обрат"}
{"url": "https://www.monitor.bg:443/bg/a/view/politicheska-kriza-trese-moldova-167445", "text": "Молдовският конституционен съд освободи от поста президента Игор Додон и назначи за временен президент бившия премиер Павел Филип, предадe Ройтерс, позовавайки се на съобщение на съда. Съдът аргументира решението си с факта, че Додон не е разпуснал парламента, както по-рано е постановил съдът. Съдът беше заявил, че ако до 7 юни не бъде съставено правителство, трябва да има нови избори. Игор Додон заяви, че съдът не е независим и че Демократическата партия се опитва да си запази властта с цел \"по-нататъшното й узурпиране\". Той призова населението да запази спокойствие и да не се поддава на провокации. Додон е бивш лидер на социалистите и подкрепи сформирането на ново правителство начело с Мая Сайду от блока \"Сега\", бивш министър на образованието. Непосредствено след това Павел Филип съобщи, че е подписал укази за разпускане на парламента и произвеждане на извънредни парламентарни избори на 6 септември, съобщи АФП. Предсрочните избори са \"най-демократичният инструмент за излизане от политическата криза\", каза той на пресконференция. След парламентарните избори през февруари парламентът не успя да състави управляваща коалиция и правителство. В събота, ден след изтичането на постановения от съда срок, опасността от разпускане на парламента и предсрочни избори като че ли бе избегната. Това стана, след като социалистите, които подкрепят президента, се договориха с проевропейския блок \"Сега\" да действат срещу Демократичната партия на олигарха Владимир Плахотнюк, която контролираше предишния парламент и правителството. Бе избран председател и бе съставено правителство начело с Мая Сайду, лидера на влизащата в блока \"Сега\" Партия на действието и солидарността. Но Конституционният съд, контролиран по думите на президента, от Демократическата партия, обяви за незаконни решенията на парламента.", "date": "2019.06.09", "title": "Политическа криза тресе Молдова"}
{"url": "https://www.monitor.bg:443/bg/a/view/4-istorii-s-drago-simeonov-snimki-167447", "text": "Отвъд местата, които посетихме и които не винаги са обект на снимки, например баните и тоалетните на къщите в Стария град, които крият кратковременна изненада, понеже при желание човек би могъл да ги види и да стигне до тях, моето най-голямо откритие за този град е вътре в мен самия, бидейки пловдивчанин. Винаги съм го усещал като град, в който тече бавно времето и затова е толкова древен, затова толкова ще се съхрани, защото бърза бавно. Когато трябваше да снимаме тези серии имахме 10 дни да разкажем Пловдив за непловдивчани, но и за местните. Така че моето изследване беше не толкова външно – кое не съм виждал. Има десетки места, които един кореняк никога няма да види и не му е и работа, така е във всеки град. Любопитно ми беше аз какво ще отрия за себе си свързано с Пловдив, което да ме промени. Научих, че Пловдив може да е бърз, както Марица може да е бърза и пълноводна, макар че през голяма част от годината изглежда бавна и мудна. Научих че зад това, което изглежда сякаш е даденост, например археологическите разкопки, се крият научни изследвания, ежедневен труд, бавничко и упорито реставриране на древността. До тогава приемах всичко за даденост, сякаш е заварено. Едва ли си личи на екран, за мен това приключение е много лично. Имам дори съпротивление срещу някой от нещата, защото не мисля, че местните правят така. Не мисля, че те масово отиват в Стария град през скала, че някой от тях наскоро е карал лодка по Марица, и не мисля че им е лесно, макар добре да познават Гребния канал, да се качат на кану и да гребат по него. Тези допълнителни неща всъщност ме правят един пловдивчанин с ускорена програма, което не е характерно много за Пловдив – тук програмите не се ускоряват. Имаме епизод, в който посещаваме музея на авиацията, и тогава аз съвсем наивно попитах екипа, няма ли да е много забавно да видя снимка на дядо. Изненадах ги с това, защото в проучванията не влизаше моята лична история. Но моят дядо, също Драгомир Симеонов, е бил от доайените на българската авиация. Съвипусник с Димитър Списаревски, участвал във Втората световна война. Общо взето има важно участие в историята на авиацията, което беше особено съвпадение. Та разказвайки за Пловдив и за това място, имах възможност да разкажа за себе си и за моето семейство, за човека, на когото съм кръстен и с двете си имена, който ми е показал и красотите на Родопите, който ме е развеждал из града още от най-малката ми възраст. Много съм щастлив, че имах възможност той да е там, за баща ми също беше много емоционално това родово преоткриване. Нямаше как да оправдаем факта, че съм с изкълчен глезен на снимките. Радвам се че и никой не забеляза, че куцам, понеже полагам огромни усилия да не си личи, че ме боли. Но този инцидент остана част от собствената ми митология, която разказвам. За снимките на един от епизодите, трябваше да се покатеря по скала за да вляза в Стария град. За да се катери обаче човек по стена трябва да има някакъв опит. А аз не съм катерач, не го правя никак често, да не кажа никога. Затова отидох да взема един урок в София преди снимките. На този урок нещата се объркаха малко, паднах и си изкълчих крака. София се опита да ме задържи. Инцидентът стана в четвъртък. В петък не може да стъпя, а в понеделник в 8:30 часа бях на терен в Пловдив. Общо взето, всеки ден преди да застана пред камера се приготвях специално връзвайки този крак, за да могат да текат снимките в този кратък 10-дневен срок. След снимките не можех да стъпя на левия си крак със седмици. Така че съм на среща за всеки, който познава добър физиотерапевт. На много ранен етап се научих как човек да се справя с гафовете и не ме е страх от грешки. Обикновено считам за гаф, когато някакво обстоятелство накара събеседника ми да не се чувства добре. И когато това обстоятелство не е в мен, го намирам като общ гаф, на който аз съм носителят. Имахме преди време случай, в който прокапа тава на студиото в Дарик То е на висок етаж и има стъклен покрив. Беше се намокрил мокетът в студиото, а мокър мокет започва много бързо да мирише. И студиото започна да мирише, но не могат да спрат предаванията. Аз водя, мирише, отварям, проветрявам. Но имах гостенин, много любопитен човек, беше американец – военен свещеник. Ветеран, възрастен мъж. Поканих го в студиото и му се извинявам. Казвам: „Не мирише така обикновено. Имахме авария. Голям дъжд намокри мокета. Докато го сменим се изисква 2 дни поне“. А той каза само: „Не се притеснявай, аз съм бил във Виетнам“. Човекът беше трениран от Виетнам за нашето студио. Не съм най-върлият пътешественик на света. Голям домошар съм и обичам вкъщи. И ако това е някаква форма на патриотизъм, ме бройте точно за такъв човек. Но си обичам тукашното място с всичките му хубави и лоши страни. Но имам уникалната способност като пътувам винаги да имам проблеми на летищата, просто не ме пускат. И няма случай, в който полетът да не се отмени, да не закъснее, или да не трябва да тичам. Последният път, когато това се случи беше в Рим, на летище Фиумичино. Самолетът, пълен с българи – от най-нисък социален статус, които отиват да работят в Италия за някакви пари, до българи, който са доста добре материално и се връщат да кажем за сватба. Целият този самолет беше отказан в последния момент заради някакъв проблем с летището и трябваше да изчакаме един ден. Всички слязоха и трябваше да бъдем заведени в хотел. Това е група българи, които нямат нищо общо помежду си в България. Вечерта беше дадена безплатна вечеря. Много хора се шегуват с българския дух, много са назидателни към българщината и общо взето превръщат отношението към странта в някакъв музеен експонат. Но точно в тази вечер аз бях много щастлив да съм с тези хора. Абсолютно различни - откъде ли не. Те направиха контакти един с друг, успяха в тази неуредица да създадат общност. И ни върнаха към основното нещо, което ни държи заедно – да сме общност. Ние сме много добри да се отделяме и понякога забравяме как се правят общност. Това е пътуване, което би трябвало да е пълно с впечатления от Италия, за мен остана пълно с впечатления от България.", "date": "2019.06.09", "title": "4 истории с ... Драго Симеонов (СНИМКИ)"}
{"url": "https://www.monitor.bg:443/bg/a/view/vadjat-voenna-tehnika-sreshtu-kradcite-na-chereshi-167427", "text": "Полиция, жандармерия и военна техника ще пазят черешите в Кюстендилско от крадци по време на кампанията. Засилената охрана на градините през миналия сезон е дала резултати, отчитат от МВР. За целия сезон са направени само три кражби на малко количество череши, а извършителите са установени, съобщи БНТ. И тази година термовизьори, кучета, денонощни патрули и камери ще пазят черешовите масиви от крадци. През следващата седмица ще имаме придадени сили от дирекция \"Жандармерия\" и дирекция \"Гранична полиция\". Имаме патрули с високо проходима техника, които ще контролират черешовите масиви, обясни Боян Миленков - началник сектор \"Охранителна полиция\" към РУП-Кюстендил.  Ще бъдат разкрити временни контролно- пропускателни пунктове на пътищата, водещи към черешовите градини. Изискват се документи за собственост на черешовия плод който се превозва, от кого е изкупен евентуално, обясни още Миленков. Кампанията по изкупуване на череши започна, но върви слабо, защото при ранните сортове реколтата е унищожена над 80% заради дъждовете. Стопаните не са доволни и от ниската изкупна цена. \"На 60 ст. това е подигравка, в магазина са по 4-5 лв. тука 60 ст., не става. Почти всяка година е на загуба, сега времето ще разсипе всичко, ще се скапе\", недоволен е производителят Владимир Пуров. \"Никаква изгода, просто те не могат да си покрият пръскането, изораването, фрезоването\", коментира друг производител- Вергиния Панайотова. Стопаните твърдят, че и при късните череши, които са много по-едри и сладки, цената отново ще бъде ниска и печалбата ще отива в прекупвачите. Проблемът с цената е от години и може да бъде решен само, ако се направи сдружение на местните черешопризводители и така се намери по-добър пазар.    ", "date": "2019.06.09", "title": "Вадят военна техника срещу крадците на череши  "}
{"url": "https://www.monitor.bg:443/bg/a/view/proshtavame-se-s-alpinista-ivan-tomov-167428", "text": "Днес се прощаваме с русенския алпинист Иван Томов, който загина на 17 май, след като покори без кислород четвъртия по височина връх в света Лхотце, предаде БНТ. , а средствата за рискованата акция и транспортирането от Хималаите до България  . Русенци ще могат да си вземат последно сбогом с алпиниста от 12 часа в катедралния храм \"Света Троица\" .  ", "date": "2019.06.09", "title": "Последно сбогом с алпиниста Иван Томов"}
{"url": "https://www.monitor.bg:443/bg/a/view/ludogorec-hvyrli-nad-1-mln-za-zvezda-ot-izrael-167442", "text": "„Лудогорец“ успя да постигне една от най-големите си трансферни цели за новия сезон, като привлече талантливия плеймейкър от израелското първенство Дан Битон. Шампионите и клубът на Битон „Ашдод“ официално финализираха трансфера и халфът вече е футболист на „орлите“. Битон ще бъде представен на 11 юни заедно с другото ново попълнение – конгоанското крило Мавис Чибота, който идва от носителя на Купата на Израел „Бней Йехуда“. Скаутите на „Лудогорец“ наблюдаваха изявите на атакуващия халф в продължение на няколко месеца и след одобрението на треньора Стойчо Стоев ръководството на клуба започна преговори по привличането на играча. За подписа на Битон „Лудогорец“ успя да се пребори с няколко водещи клубове в Израел и Европа. Халфът изигра силен сезон за „Ашдод“ като в 34 мача отбеляза 6 гола с 5 асистенции. В досегашната си кариера освен за „Ашдод“ Дан Битон е играл и за „Апоел“ (Беер Шева). По непотвърдена официално информация българският шампион ще плати 1 250 000 евро за 23-годишния полузащитник.", "date": "2019.06.09", "title": " „Лудогорец“ хвърли над € 1 млн. за звезда от Израел  "}
{"url": "https://www.monitor.bg:443/bg/a/view/rusenec-sydi-zdravnoto-ministerstvo-za-zybna-proteza-167429", "text": "Комисията за защита от дискриминация постанови, че отпускане на безплатни зъбни протези само за хора от 65 до 69 години е дискриминация и трябва да бъдат осигурени на всички, които имат нужда. Решението беше взето след жалба на русенеца д-р Георги Тодоров. Здравното министерство обаче обжалва решението. До края на юни Административният съд трябва до излезе със становище, предаде БНТ. Българите, на възраст над 65 години, са близо 1 470 000. По информация на Българския зъболекарски съюз годишно около 25 % от тях си правят протези. Причината да има ограничение във възрастта е заради лимита на Здравната каса. Според д-р Георги Тодоров обаче, това е дискриминация. \"А аз какво ще направя, след като съм пострадал по признак болест. Моето е внезапно развило се състояние. Аз съм здравно осигурен, плащам си здравните осигуровки от джоба, респективно нямам право да ползвам нещо, което друг има право да ползва\", коментира д-р Георги Тодоров. Според него по време на общественото обсъждане на наредбата хората са били против да има възрастова граница. Освен това и не всички ще се възползват от протезирането. \"Може би 120-130 хиляди човека, което за Касата е просто минимален разход, нещо от порядъка между 17 и 25 милиона\", добави д-р Тодоров. За 8 месеца от Здравната каса са финансирали 15 680 протези за над три милиона лева. За цялата 2019 г. за тази дейност са предвидени 6 500 000 лева.", "date": "2019.06.09", "title": "Русенец съди здравното министерство за зъбна протеза "}
{"url": "https://www.monitor.bg:443/bg/a/view/ucheni-deshifriraha-bebeshkija-ezik-167443", "text": "Американски учени създодаха система с изкуствен интелект, която може да дешифрира крясъците и плачовете на бебето и да установи от какво се нуждае то, съобщи Лайф. Математици от университета на Северен Илинойс в Декалб си поставили за цел да разработят система, която разпознава и разбира \"бебешкия език\". \"Главната ни задача е да подобрим здравето на малките деца и да облекчим живота на родителите и бавачките - заяви Личуан Лю от университета. - Скоро ще започнем сътрудничество с болници и медицински изследователски центрове. То ще допринесе не само за по-нататъшните изпитания на системата, но и за прилагането й в практиката.\" Лю отбеляза също, че при създаването на изкуствения интелект екипът е имал предвид вижданията на педиатри и родители, които са уверени, че плачът на бебето се променя в зависимост от онова, което в момента не му достига. Учените предположили, че плачът и крясъците на бебето са подвластни на същите правила за разпознаване, както членоразделната реч. Затова приложили методика за дешифриране на звуци и въз основа на нея създали аналог, който превежда \"бебешкия език\". Първоначално с помощта на системата анализирали направени при едни и същи ситуации записи на бебешки крясъци и отделили общите характеристики. След това се опитали да класифицират бебешките крясъци. В резултат на прослушването на няколкостотин подобни аудиозаписа системата отделила десетина сигнала в плача и \"речта\" на бебето, които показват, че то иска да яде, да спи и т.н.", "date": "2019.06.09", "title": "Учени дешифрираха \"бебешкия език\""}
{"url": "https://www.monitor.bg:443/bg/a/view/tir-plamna-na-trakija-167444", "text": "Сръбски ТИР пламна на автомагистрала „Тракия“. Инцидентът се случи на около 10 километра преди Пазарджик в посока от София към Пловдив. Вследствие на пожара на голяма височина се издигнаха гъсти черни облаци дим от горящата каросерия на тежкото превозно средство, в която са превозвани пластмасови изделия. Шофьорът е успял да разкачи подпалилото се заради техническа неизправност ремарке, след като е отбил в аварийната лента на около 2 км от бензиностанция. На мястото веднага бяха изпратени два противопожарни екипа. Временно бе ограничено движението в активната лента на аутобана при 85-и киломентър заради авариралия ТИР. Движението се осъществява в изпреварващата лента и се регулира от униформени служители, съобщиха от полицията.", "date": "2019.06.09", "title": "ТИР пламна на „Тракия“"}
{"url": "https://www.monitor.bg:443/bg/a/view/uchenici-ot-6-dyrjavi-pravjat-eko-art-na-otkrito-kraj-moreto-167432", "text": "36 варненски ученици и учители, заедно с техни приятели и колеги от 6 европейски държави, проведоха на открито край морето работилници по „Приложни изкуства“, по време на които създадоха интересни и уникални арт предмети, използвайки отпадъци и материали за рециклиране. Преобразяването на пространството около Националната астрономическа обсерватория и планетариум „Н. Коперник“ е част от концепцията за провеждането на грандиозен „Еко пърформанс“ на15 юни, който ще бъде съпътстван с театрални и арт ателиета, включени в специална програма. Учениците, които се включиха в подготовката на пърформанса са на работна среща във Варна по Европейския международен проект „Геопарковете на Европа“ по програма Еразъм + и са от Испания, Купър, Полша, Унгария и Франция (Гуаделупе). Като част от програмата на специалното събитие, следващата събота ще се поведе и единственото участие на България в Световния международен танц за водата - Global Water Dances 2019. Танцът е част от световната инициатива за чиста и безопасна вода навсякъде, като 170 държави ще танцуват едновременно. Варна е единствения град в България, участващ в танца, организиран от сдружение „Наш Свят“ и Международен Еко-клуб „DOBS-Защитниците на Черно море“. Танцовият спектакъл е с дрескод бели и сини дрехи. Организаторите канят всички желаещи в 15 часа на 15 юни в тревните площи пред НАОП „Н. Коперник“, за да се включат в уникално преживяване за екологично съзнание и световно присъствие на Варна в международния проект.", "date": "2019.06.09", "title": "Ученици от 6 държави правят Еко арт на открито край морето"}
{"url": "https://www.monitor.bg:443/bg/a/view/meraklii-da-dobivat-olovo-kraj-stara-zagora-se-otkazaha-167434", "text": "Търговско дружество, което възнамеряваше да изгражда цех за добив на олово от отпадъчни суровини край Стара Загора, отегли инвестиционното си предложение денонощие преди насроченото обществено обсъждане в понеделник, съобщи кметът Живко Тодоров. Уведомлението от мениджeрите на регистрираното през лятото на 2017 година „Ресайкъл компани“ ЕООД са получили само някои от местните медии. В него се твърди, че отказът е заради променена позиция от страна на местната власт към бъдещото производство и манипулиране на общественото мнение. Те възнамерявали да търсят компенсация за изразходваните до момента финансови средства. „За нас е напълно необяснима смяната на позицията на един от основните участници в съгласувателната процедура – Община Стара Загора, която само в рамките на 4 месеца дава две коренно противоположни становища, свързани с реализацията на проекта. Към настоящия момент обаче, достигайки един от крайните етапи на реализация на този изключително сложен и амбициозен проект, ние разбираме, че не можем да се доверим на представителите на общината, а това означава също така, че и не можем да си партнираме с нея за в бъдеще. С оглед изложеното по-горе…заявяваме нашето оттегляне от обявеното инвестиционно намерение. В същото време, следва да се има предвид, че реализираните разходи, както и пропуснатите ползи няма как да бъдат оправдани с непоследователното отношение на компетентната община, поради което ние заявяваме, че ще търсим справедлива компенсация.“, се казва в разпратеното до избрани медии съобщение. Кметът на Стара Загора Живко Тодоров обаче контрира, че още от самото начало позицията на общината е била недвусмислено против опасно за здравето производство с неясна технология. Това било записано и в становището, изпратено в началото на годината до РИОСВ. „Представители на общинската администрация ще отидат на обявеното за 11,00 часа обществено обсъждане с готовност да заявят отново позицията ни!“, уточни градоначалникът. Часове преди оттеглянето на „Ресайкъл компани“ отрицателната си позиция обявиха и от сдружението на старозагорските хотелиери и ресторантьори, в което участват над 60 фирми с близо 1 500 души персонал.", "date": "2019.06.09", "title": "Мераклии да добиват олово край Стара Загора се отказаха"}
{"url": "https://www.monitor.bg:443/bg/a/view/pomoshtnik-na-advokaat-i-gulit-poe-botev-pd-167439", "text": "Ръководството на „Ботев“ (Пловдив) направи истински трансферен удар с привличането на черногореца Желко Петрович за треньор на „канарчетата“. Пловдивчани се договориха с 53-годишния специалист, който ще води отбора от новия сезон. Петрович поема представителния отбор на „жълто-черните“, след като през изминалия сезон работи в холандския „Утрехт“ като асистент на Дик Адвокаат. В екипа на новия наставник на влизат Жарко Лучич (помощник), Тодор Георгиев (кондиционен треньор) и Михаил Ролев (треньор на вратарите). Желко Петрович ще бъде представен официално в сряда преди заминаването на тима за лагера във Велинград. Специалистът притежава богат опит във футбола и като състезател играе за отборите на „Севиля“, ПСВ, „Динамо“ (Загреб), както и за националния тим на бивша Югославия. В треньорската си кариера е бил старши треньор на „Боавища“, „Валвийк“, „Урава“ (Япония), „Ал Шааб“ (ОАЕ) и „Адо Ден Хааг“ (Холандия). Петрович е дългогодишен асистент на Дик Адвокаат, с когото освен в „Утрехт“ работи още в „Съндърланд“ и националния отбор на Сърбия. Визитката му включва още работа като помощник треньор на Рууд Гулит във „Фейенорд“, Мартин Йол в „Хамбургер“, Аврам Грант в „Уест Хем“ и Гуус Хидинг в „Анжи“. „Канарчетата“ започват лятната си подготовка днес, като първото занимание ще стартира в 18.30 ч. и ще бъде водено от помощниците на Петрович.", "date": "2019.06.09", "title": "Помощник на Адвокаат и Гулит пое „Ботев“ (Пд)"}
{"url": "https://www.monitor.bg:443/bg/a/view/eka-s-kapsula-za-mnogokratna-upotreba-167430", "text": "За достигането на космоса са необходими много апарати и машини за еднократна употреба, а когато става въпрос за струващи стотици милиони ракети, които се използват само веднъж, това излиза изключително скъпо. Blue Origin и SpaceX превърнаха в реалност идеята ракетите да бъдат използвани многократно, а сега и Европейската Космическа Агенция (ESA) разработва космическа капсула за многократна употреба, наречена Space Rider, която ще отнесе няколко пъти научно оборудване до ръба на космоса и обратно. Капсулата ще бъде изстреляна на върха на ракета Vega-C и прикрепена към AVUM + за втория етап, който осигурява 600 вата мощност и управлява капсулата, когато е в орбита. Товарният отсек може да превозва оборудване с максимално тегло до 800 кг или обем от 1.200 литра. Капсулата може да се завърти в зависимост от това накъде трябва да бъде насочен научният товар, като може да лети завъртяна на обратно, ако оборудването е предназначено за изучаване на Земята или настрани, ако трябва да бъде насочено в космоса. След това, товара може да бъде подменен с друго оборудване, готово отново за полет. Целта е, институции и частни компании да могат да използват Space Rider, като платформа за провеждане на експерименти в ниска околоземна орбита, без да се налага да мислят как да изстрелят и приземят космически апарат. Space Rider е преминал наскоро предварителен преглед на дизайна, системите и подсистемите, като основен преглед на проекта се очаква в края на тази година. Ако всичко се развива добре, ЕКА планира да започне многократната употреба на Space Rider през 2022 година.  ", "date": "2019.06.09", "title": "ЕКА с капсула за многократна употреба"}
{"url": "https://www.monitor.bg:443/bg/a/view/obvinjaem-za-ubijstvo-na-mladata-si-jena-pishe-ot-kilijata-iska-si-deteto-167436", "text": "Задържан преди 6 месеца по обвинение в убийство на 25-годишната си съпруга двойно по-възрастен  старозагорец, пише жаловити писма до всички възможни инстанции, в които настоява да му бъде върнато детето, което е предадено за отглеждане от приемно семейство в град Гълъбово. В тях арестуваният на 7 януари, след сигнал за убита млада жена в апартамент на улица „Младост“ 21  в старозагорския квартал „Железник“, 65-годишен Митко Симеонов твърди, че детето, плод на любовта им  с мъртвата Юлияна е дадено за отглеждане от приемно семейство роми в миньорското градче Гълъбово. Това станало, въпреки че дъщеря му от първия брак Даниела настоявала да поеме грижите за наскоро навършилото годинка момиченце. Симеонов се жалва на социалния министър Бисер Петков и твърди, че предаването на мъничката Християна на ромката Дафинка Митева е част от корупционна схема с цел разпределяне на средствата, предоставяни от държавата за отглеждането на децата. В писмото си мъжът сърцераздирателно описва, че е извършил убийството в опит за самозащита при пореден скандал с Юлияна, която била вманиачена в стоенето във Фейсбук и почти не се грижела за мъничката им дъщеричка. „Много пъти съм умолявал Юлияна да остави телефона и да обърне малко внимание на детето,но тя не искаше и да ме чуе, дори съм и направил няколко клипа как разнася плачещото дете из стаята без да му обръща внимание. Предупредих я, че ако продължава така ще предоставя клиповете на социалните служби и като се разведем ще го отсъдят на мен…Това я ядоса много и ми заяви, че ще ме убие, но няма да ми даде детето. Това го споделих с наши близки, но те ме увериха, че говори само така. На 7.01.2019г.  по време на обяда, хранейки се обсъждахме развода и тя ми заяви, че няма да виждам детето докато не навърши две години. Припомних и за клиповете, а тя отново ме заплаши с убийство, а аз й отвърнах „давай“ и се изправих пред нея. В ръката си държеше сервизен нож с тънко острие с който замахна и ме убоде в областта на корема. Аз се вцепених, защото не очаквах да го направи след това за махна втори път и заби ножа в ребрата ми. След това не помня какво точно е станало, но съм я наръгал с ножа, с който се обслужвах аз.“ При аутопсията съдебните медици установиха, че дипломиралата се като бакалавър по социални дейност в Тракийския университет Юлияна Иванова е починала от раните с кухненски нож в гърдите и сърцето. По корема на Симеонов също имало рани, но те били по-скоро одрасквания и не било изключено да са следствие от самонараняване с цел осигуряване на защитна версия. Има решение на районния съд в Гълъбово за настаняването на мъничката Християна в приемното семейство на Дафинка, твърденията на Симеонов, че по-голямата му дъщеря Даниела желае да се грижи за момиченцето са меко казани неверни, твърдят социалните работници. Даниела наистина веднъж се появила в службата, но станало ясно, че няма собствено жилище. След това просто спряла да се интересува. „Проблемът с настаняването на сирачето не е от нашата компетенция, с него се занимават социалните. В момента разследването е на финален етап, направени са психолого-психиатричните експертизи, според които извършителят е напълно вменяем. Предстои обвинителният акт да бъде внесен до месец в съда. Симеонов е в следствения арест“, коментира окръжният прокурор на Стара Загора Дичо Атанасов. Трагичната смърт на 25-годишната Юлияна Иванова стана повод за множество коментари в социалните мрежи. Повечето от участниците бяха категорични че кървавият финал на връзката й с възрастния Симеонов е заради паталогичната му ревност. Не липсваха и версии, че жертвата се е канела да избяга с дъщеря си заради любовна афера с 28-годишния Николай Иванов от Попово, с когато се запознала във Фейсбук. Всичко обаче затихна след погребението й на 11 януари в бургаското градче Средец, където се преместила да живее фамилията й. Ден пред траурната церемония едва не загина при автомобилна катастрофа по АМ Тракия майка й, 41-годишната Иринка Йорданова, която била бременна в шестия месец.Тогава пострадаха братът на младата жена и 18-годишният й брат Гюндоан. Фамилна обремененост имало при Митко Симеонов, припомнят негови близки: брат му Красимир бил застрелян от упор при пиянски запой в София от бившия народен представител и шеф на фонда за научни изследвания проф. Николай Христов. Племенникът му пък сложил край на живота си, скачайки от терасата на семейния апартамент в столицата две години по-рано. Опитите за връзка по телефона с Даниела Симеонова се оказаха безрезултатни, тъй като апаратът се оказа изключен.", "date": "2019.06.09", "title": "Обвиняем за убийство на младата си жена пише от килията, иска си детето"}
{"url": "https://www.monitor.bg:443/bg/a/view/izvynredni-proverki-na-14-kyshti-za-gosti-167435", "text": "Експерти от земеделското министерство започват допълнителни инспекции на проекти по Програмата за развитие на селските райони. Под прицела на проверяващите са тези, които са поискали финансиране и за басейни, джакузита и ресторанти. Инспекцията започна от Лясковец, съобщи bTV. Една от къщите, които се проверяват днес, е получила финансиране от 68 хил. лева Проверяваните къщи за гости са общо 14. Те са в цялата страна. Техните проекти все още не са одобрени. „Проверките бяха оповестени от министър Танева. Ще проверяваме дали обектите функционират по предназначение и дали проектите, които са подали за новия програмен период, ще се използват по предназначение, а не за лични нужди”, каза Стефан Спасов от земеделското министерство. По думите му проверките не са предвидени и са били провокирани от информация в медиите.", "date": "2019.06.09", "title": "Извънредни проверки на 14 къщи за гости "}
{"url": "https://www.monitor.bg:443/bg/a/view/pavel-i-venci-venc-gotvjat-vtori-album-167438", "text": "Хип-хоп дуото Pavell & Venci Venc' налива основите на втория си студиен албум. Това обясниха самите изпълнители по повод на спекулациите в жълтите медии, че обмислят опцията да се разделят. От екипа на звездите потвърдиха пред „Монитор“, че слуховете са измислица, а самите те пък тушираха изказванията с обявяването на втория си албум. Подробности около диска обаче се пазят все още в тайна. Той ще се появи на пазара около три години, след като изпълнителите на „Добър живот“ пуснаха дебютния си албум – Setaabrat, който само за шест месеца се сдоби със златен статут по продажби на физически носител и в дигиталните платформи. По повод парчето „Не бих могъл“, които Павел и Венци представиха заедно с Любо Киров в рамките на церемонията на връчването на наградите на БГ Радио, рапърите разкриха, че са работили за него заедно с друго популярно дуо - Пламен и Иво Добреви. „За една нощ направихме заедно 4 демо парчета. Когато ги пуснахме на екипа, към нас се върна коментар, че в едно от тях сякаш чуват Любо Киров. Няколко дни по-късно той дойде в студиото и изпя припева брутално. Ние още известно време се борихме с куплетите, защото присъствието на Любо в парчето вдига летвата“, обясниха водещите на „Гласът на България“, чийто финал е тази вечер, пред dir.bg.", "date": "2019.06.09", "title": "Павел и Венци Венц готвят втори албум"}
{"url": "https://www.monitor.bg:443/bg/a/view/dvama-mladeji-zaginaha-v-tejka-katastrofa-kraj-sliven-167425", "text": "Двама тийнейджъри от Сливен загинаха при инцидент по трасето, ползвано за планинското авторали „Българка“ при все още недоизяснени обстоятелства. Сигналът на телефон 112 е получен към 18,00 часа в събота, при пристигане на място дежурните от РУ „Полиция“ – Сливен установили, че лек автомобил „Фолксваген Голф“, шофиран от 18-годишно момче е излязъл от пътното платно и се забил с висока скорост в дънера на дърво. На мястото са загинали водачът и спътникът му, който все още не бил навършил 18 години. За няколко часа е било прекратено движението, образувано е досъдебно производство. Двамата младежи са пътували от Сливен към връх Българка, трагедията е станала в местността Абланово. Пътят е изключително тежък, и ма множество завои и най-малкото невнимание може да стане причина за тежко произшествие.Запознати припомнят, че на 2 септември 2017-а по това трасе състезателен автомобил „Форд Фиеста“ с екипаж Марио Попов/Даниел Мечикян се вряза в публиката и тогава тежко пострада 36-годишен сливналия.", "date": "2019.06.09", "title": "Тийнейджъри загинаха на трасе за рали (ОБНОВЕНА)"}
{"url": "https://www.monitor.bg:443/bg/a/view/pochistiha-varnenski-plajove-v-denja-na-okeanite-167420", "text": "Стотици се събраха на варненски плажове в съботния ден и се включиха в акцията по почистване на морската ивица от боклуци. Инициативата бе по повод Световния ден на окените. „Варненци отбелязват всяка година този ден, одобрен от Общото събрание на ООН на 5 декември 2008 г. Идеята за провеждането му била предложена още през 1992 г., по време на конференция на ООН за околната среда и развитието в Рио де Жанейро. Целта е да се информира обществеността за въздействието на човека върху световния океан и да се мобилизира световното гражданско движение в негова защита“, поясняват организаторите. В акцията се включиха и водолазите от морски клуб „Приятели на морето“, които извършиха почистване на плаж „Траката“ край Варна. Инициативата бе организирана от фирма в партньорство с Община Варна, Висше военноморско училище „Никола Й. Вапцаров“, Сдружение „Велоклуб Устрем“, БиС - Благотворителност и спорт и ЕКОПАК. Сборният пункт в Аспарухово бе пред ресторант „Red Rock“ от 10,30 часа, където организаторите на събитието раздваха необходимите за почистването ръкавици и чували. В проявата се включиха предимно млади хора, загрижени за опазването на природата. Събраните боклуци по плажовете, предимно пластмасови отпадъци, ще бъдат извозени от сметопочистващите фирми.", "date": "2019.06.09", "title": "Почистиха варненски плажове в Деня на океаните"}
{"url": "https://www.monitor.bg:443/bg/a/view/zelenite-v-germanija-izprevarvat-vsichki-ostanali-partii-167415", "text": "Зелените изпреварват за втора поредна седмица консерваторите на канцлерката Ангела Меркел, подкрепата за които е намаляла до рекорден минимум. Това показва проучване на общественото мнение в Германия, цитирано от ДПА. 27 процента от участниците в анкетата, проведена от института \"Форза\" за телевизиите Ер Те Ел и Ен Ти Ви, подкрепят Зелените. Миналата седмица екологичната партия оглави това проучване за първи път. Християндемократическият съюз (ХДС) на канцлерката Меркел и традиционният му баварски партньор, Християнсоциалният съюз (ХСС), остават втори с 24 процента. Подкрепата за консервативния блок е намаляла с 2 на сто до исторически минимум. Преживяващата тежка криза социалдемократическа партия, която е по-малкият партньор на ХДС/ХСС в управляващата коалиция, дели третото място с крайнодясната партия \"Алтернатива за Германия\" с подкрепа от по 12 процента. Следват крайнолявата партия Левите и либералната Свободна демократическа партия с по 8 на сто. Междувременно лидерът на партията на германския канцлер Ангела Меркел Анегрет Крамп-Каренбауер отхвърли призива на премиера на една от германските провинции да бъдат прекратени санкциите срещу Русия, предаде Асошиейтед прес. Пред съботното издание на в. \"Билд\" Крамп-Каренбауер, която е лидер на Християндемократическия съюз, заяви, че санкциите са реакция на действията на Русия в Крим и Източна Украйна. \"Докато поведението на Русия там не се промени, няма да има поле за маневри за промени в икономическото сътрудничество\", допълни тя. Вчера на икономическия форум в Русия премиерът на провинция Саксония Михаел Кречмер, също представител на ХДС на Меркел, се срещна с руския президент Владимир Путин. \"За по-добри отношения се нуждаем от край на санкциите\", написа Кречмер в Туитър. На 1 септември той ще се яви на регионални избори. В Саксония е силна крайнодясната партия \"Алтернатива за Германия\", която е против санкциите.", "date": "2019.06.09", "title": "Зелените в Германия изпреварват всички останали партии"}
{"url": "https://www.monitor.bg:443/bg/a/view/advokatyt-na-uchenika-ot-plovdiv-toj-ne-e-imal-namerenie-da-ubiva-hora-167421", "text": "Клиентът ми „не е имал намерение да убива хора. Готов съм да го повторя 1000 пъти. Говорил съм с психолога му. Самият той твърди, че в неговата глава не е имало такава мисъл. Той е толкова жалостиво и добро дете”, заяви пред бТВ адвокатът Емил Велинов”. Той представлява момчето, което службите вчера задържаха по подозрения за подготвяне на терористичен акт в Пловдив. Преди дни службите ни са  , замислян от дете. Евентуалната мишена е била публично място в Пловдив, а според прокуратурата 16-годишният ученик е попаднал под влиянието на Ислямска държава преди около година. Той вече има повдигнато обвинение за тероризъм. , съобщи в събота заместник-главният прокурор Иван Гешев. Според обвинението, тинейджърът се е поддал на вербовчик от Ислямска държава и е подготвял взривовете на тавана на семейния си дом, поясниха още от прокуратурата. Откритите бомби са от тип, който много често се използва в САЩ, а веществото, от което се приготвени, е използвано при атентати в Белгия и Франция, както и в Сарафово. Според защитата, сигналът е подаден не преди пет дни, а преди месец от семеството. И то до ДАНС, което според адвоката изключва хипотезата за терористичен акт. С момчето непрекъснато е работил психолог, а после се включва още един, изпратен от агенцията за национална сигурност. Младежът е ходил и на училище. „Родителите сигнализират в ДАНС за това, което намират в телефона му. Имайки предвид промените в поведението му, проверявайки телефона му, намират нещо, което ги изненадва много – кореспонденцията с мъж, който се представял за член на ИДИЛ. Виждайки това, майката и бащата решават веднага да сигнализират ДАНС, за да бъде спряно това”, разказа адвокат Велинов. „Те са обикновено българско семейство с три деца. Имат дребен бизнес. Правят всичко за децата си, за да се чувстват добре. Нищо по-различно от обикновено българско семейство. Известно време е бил с по-малко контрол заради проблеми с друго от децата им и не са му обръщали внимание”, разкри Велинов. „Попаднал е под влиянието на човек, който се представя за член на ИДИЛ. Възможно е 16-годишно момче да попадне под чуждо влияние, момчетата на тази възраст още не са изградени като характери. Те са по-лекомислени. Имат склонност да слушат по-възрастните. Освен това са любопитни”, смята адвокатът. „Детето не е обучавано за терорист. Това е силно казано. То само е кореспондирало с този човек. От любопитство се е интересувало от взривни устройства. За всяко дете, когато нещо е забранено, е по-любопитно към него. Поради тази причина е започнало да си прави някакви „взривни устройства”, заяви Велинов, според когото намерените устройства е пресилено да бъдат определяни като бомби . „Тези взривни устройства, които са намерени, са изготвени до някаква първоначална степен. Самите те не могат да предизвикат взрив, ако не са снабдени с необходимите компоненти за това”, каза адвокатът. „Тези неща стоят там повече от месец, ако това дете искаше да ги използва за взрив, щеше да ги използва. Бил е подведен от чисто любопитства. Семейството се е намесило и всичко е приключило”, категоричен е Велинов. В момента момчето се намира при семейството си и според Велинов трябва да остане при него, а не да бъде изведен в специализирано заведение като психиатрия, което няма да му помогне. Има възможност и ресурси да се справи с проблема, ако то е в семейна среда, смята адвокатът.", "date": "2019.06.09", "title": "Адвокатът на ученика от Пловдив: Той не е имал намерение да убива хора"}
{"url": "https://www.monitor.bg:443/bg/a/view/prezidentyt-na-albanija-otmeni-izbori-167419", "text": "Президентът на Албания Илир Мета обяви, че анулира датата за местните избори, които бе насрочил за 30 юни, но премиерът социалист Еди Рама увери, че вотът ще се състои, предаде АФП. Настоящите условия не позволяват провеждането на демократични и справедливи избори и подкопават всяка възможност за започване на преговори за членство на Албания в Европейския съюз, заяви президентът Мета в писмо, разпространено от неговата пресслужба. Премиерът Рама обаче възрази по време на предизборна среща в южната част на страната, че изборите ще се състоят на 30 юни и че социалистическото мнозинство е твърдо решено да доведе докрай ключовата за европейското бъдеще на Албания съдебна реформа. Единствената институция, която би могла да уреди спора, е Конституционният съд, но той бе разпуснат в рамките на дълбоката реформа на съдебната система, отбелязва АФП. Албанската опозиция протестира от два месеца, настоявайки за оставката на Еди Рама, който е на власт от 2013 г. Опозицията отказва да участва в местните избори и отхвърля какъвто и да било диалог с премиера. Депутатите от десноцентристката и левоценстристката опозиция напуснаха парламента, обвинявайки правителството, че е фалшифицирало резултатите от парламентарните избори през юни 2017 г. Лидерът на опозиционната Демократическа партия Лулзим Баша приветства решението на президента пред хиляди свои привърженици, събрали се вчера на протест пред сградата на правителството. Анулирането на датата за местните избори е първият резултат от нашата сила, но нашата битка срещу Еди Рама ще продължи, заяви той пред множеството. Оставката на Еди Рама не подлежи на преговори, добави опозиционният лидер, пренебрегвайки призивите на международната общност към партиите да започнат конструктивен диалог. И вчерашните демонстрации бяха съпроводени с прояви на насилие - демонстранти се насочиха към парламента, където полицията използва сълзотворен газ и водни оръдия, за да ги разпръсне.", "date": "2019.06.09", "title": "Президентът на Албания отмени избори"}
{"url": "https://www.monitor.bg:443/bg/a/view/otkriva-festivala-na-chervenokrystkite-filmi-s-projekcija-za-papa-francisk-167422", "text": "С прожекцията на филма „Папа Франциск: Човек на думата си” ще бъде открито 18-то издание на  Международен фестивал на червенокръстките и здравни филми във Варна. Това е най-новата продукция на президента на Европейската филмова академия Вим Вендерс, която ще бъде показана на започващия на 13 юни филмов форум. До 21 юни във Фестивалния и конгресен център, както и в сградата на Община Варна, ще бъдат показани 206 продукции от 59 страни, които са били селектирани от над 3 000 заглавия, съобщи от името на организаторите областният председателна БЧК-Варна, Илко Раев. Филмите ще се състезават в 4 конкурсни категории - филми на Червения кръст и Червения полумесец, здравни, документални и игрални филми. Те ще бъдат оценявани от международно жури с участието на актрисата Доротея Тончева, актьорът Велислав Павлов („Вездесъщият”, „Откраднат живот”), режисьорът и продуцент Илиан Джевелеков („Love.net”, „Вездесъщият”), проф. д-р Виолетка Тачева от Медицинския университет във Варна и продуцентът от медийното бюро на турския Червен полумесец Арман Пекая. За първи път ще бъде присъдена почетна награда за цялостно творчество. Тя ще бъде връчена на варненския  режисьор Атанас Киряков, който чества 80-годишен юбилей. Сред гостите на фестивала ще бъдат актьорите Гинка Станчева, Емилия Радева, Искра Радева, Александра Сърчаджиева, Яна Маринова, Мариан Вълев, Николай Урумов, Любен Чаталов и Михаил Мутафов, както и режисьорите Иван Ничев, Станимир Трифонов и Валентина Фиданова. Филмовият фестивал ще има и богат съпътстваща програма, каза още Илко Раев. Тя включва дискусионния форум „Агресия, хуманност, кино“, като сред участниците ще бъдат еврокомисаря Мария Габриел, бившият външен министър Соломон Паси, Татяна Дончева, проф. Иво Христов, Харалан Александров, журналистите Ани Заркова и Емил Спахийски. Фестивалът се провежда под патронажа на вицепрезидента Илияна Йотова, а организатори са Българският Червен кръст и Медицински университет-Варна.", "date": "2019.06.09", "title": "Откриват фестивала на червенокръстките филми с прожекция за папа Франциск "}
{"url": "https://www.monitor.bg:443/bg/a/view/protest-se-prevyrna-v-praznik-na-granicata-mejdu-sa-sht-i-meksiko-167417", "text": "В мексиканския град Тихуана на границата със САЩ се състоя митинг, който първоначално бе замислен като протест срещу предстоящо налагане на американски мита за мексиканските стоки, но се превърна в празненство, след като в последния момент двете страни постигнаха сделка, съобщиха осведомителните агенции. В петък вечерта американският президент Доналд Тръмп каза, че няма да наложи от 10 юни 5-процентни мита, както бе заплашил, и съобщи, че са договорени мерки, с които мексиканските власти ще спират притока на мигранти към границите на САЩ. \"Не постигнахме всичко, което искахме, но се договорихме, че мексиканските стоки няма да бъдат ударени с мита и запазихме достойнството си\", каза на митинга в Тихуана мексиканският външен министър Марсело Ебрард. Той изтъкна, че митата са щели да нанесат тежък удар по мексиканската икономика и без работа да останат повече от 900 хиляди души. На митинга под наслов \"Акт на единство в защита на достойнството на Мексико\" говори и президентът Андрес Мануел Лопес Обрадор, който заяви, че не е показал на Тръмп свит юмрук, а му е протегнал ръка. Отворени сме за приятелство, диалог и сътрудничество, каза Обрадор. Мексико е най-важният търговски партньор на САЩ, като през първото тримесечие на тази година изпревари и Канада, и САЩ, отбелязва ДПА. Мексиканският президент каза обаче, че макар и неохотно, но е бил готов да наложи ответни мита за американските стоки, ако преговорите се бяха провалили, предаде Асошиейтед прес. Според постигнатото споразумение Мексико се задължава да вземе мерки за спиране на нелегалната миграция към САЩ, включително да разположи на своя територия военни от Националната си гвардия, обръщайки особено внимание на южната си граница. Мексико обеща и да се бори активно с трафикантите на мигранти. САЩ заявиха, че за неопределено време отлагат въвеждането на мита, които първоначално трябваше да бъдат в размер на 5 процента, но постепенно бързо да се увеличават.", "date": "2019.06.09", "title": "Протест се превърна в празник на границата между САЩ и Мексико"}
{"url": "https://www.monitor.bg:443/bg/a/view/tri-izpita-v-su-dnes-167418", "text": "Втората кандидатстудентска сесия в Софийския университет \"Св. Климент Охридски\" за учебната 2019/2020 година продължава днес с изпити по английски език, по математика I и със събеседване за специалността \"Музикални медийни технологии и тонрежисура\", съобщиха от пресцентъра на висшето училище.   е от 09:00 ч. На него се проверяват езиковите знания и умения на кандидатите. Той включва диктовка, тест (с 4 компонента) и кратко съчинение. Изпитът продължава общо около четири часа. Диктовката има за цел да провери в каква степен кандидатът възприема и разбира английската реч и владее основите на правописа на езика. Текстът е научно-популярен, с 250-270 думи из областта на литературознанието, странознанието, социологията, психологията, историята и не съдържа специализирана терминология. С теста се проверяват знанията на кандидатите по лексика и граматика, и уменията им да разбират английски език при четене. С краткото съчинение се проверява способността на кандидата да се изразява писмено на английски език. То е по зададена тема - дава се възможност за избор между две теми, за която не е необходима теоретична подготовка.  е от 14:00 ч., като от 2016 г. форматът му съвпада напълно с този на матурата по математика. Той включва 20 задачи с избираем отговор от четири възможности; пет задачи с отворен отговор и три задачи с цялостно решение. Кандидат-студентът излага решенията на задачите в свитъка за решения, като трябва да се стреми да изложи решенията на задачите пълно, кратко и ясно, използвайки въведената в училище математическа символика. Необходимо е решението на всяка задача да съдържа кратки обосновки и обяснения за означенията и въз основа на кои теореми, аксиоми или определения са извършени съответните доказателства, пресмятания, построения и изводи. При решаването на всички задачи се използват знания от различни теми на програмата по математика за задължителната подготовка. Решаването на задачите не предполага използването на помощни изчислителни средства. На изпита се използват химикалки, пишещи в синьо, черен молив, линия, триъгълник, пергел и гума. Не се разрешава ползването на калкулатори, на електронни бележници и портативни компютри.  също е от 14:00 ч. и е под формата на събеседване. На него кандидатите представят портфолио с медийни реализации в един от посочените варианти и предоставени на стандартен звуконосител или личен лаптоп - аранжименти; звукозаписни проекти; рекламни клипове; ремикси и други. На събеседването се дискутира начинът на изработка, концепцията и изпълнението.", "date": "2019.06.09", "title": "Три изпита в СУ днес"}
{"url": "https://www.monitor.bg:443/bg/a/view/klimatolog-ljato-tazi-godina-shte-ima-167414", "text": "Юни е най-бурният месец с най-много валежи – вали за кратко и с голямо количество. Това каза пред бТВ климатолога доц. Георги Рачев, но успокои, че въпреки валежите досега, лято тази година ще има. Днес, утре и в сряда в централната и източната част на страната ще превали и прегърми. След това – в петък и в събота, температурите ще достигнат до 35 градуса. След другата неделя започва нов четиридневен период, в който отново ще има лабилизиране на атмосферата, което ще продължи до 22 юни.  ", "date": "2019.06.09", "title": "Климатолог: Лято тази година ще има "}
{"url": "https://www.monitor.bg:443/bg/a/view/zasileni-proverki-na-shofiori-za-droga-i-alkohol-167411", "text": "Засилени проверки на шофьорите за употреба на дрога и алкохол ще се правят на територията на цялата страна. Пътните полицаи следят и за валидна задължителна застраховка “Гражданска отговорност”, невръчени електронни фишове, както и за неплатени глоби за стари нарушения, съобщи Нова ТВ. През миналата година органите на реда са заловили близо 20 000 души, които са седнали зад волана пили или дрогирани. Ако шофьор откаже да бъде тестван за наркотици, наказанието е две години без книжка и 2000 лв. глоба.   ", "date": "2019.06.09", "title": "Засилени проверки на шофьори за дрога и алкохол"}
{"url": "https://www.monitor.bg:443/bg/a/view/20-bylgarski-kompanii-se-predstavjat-na-panaira-v-ninbo-167424", "text": "Меморандум за сътрудничество с цел засилване на търговско-икономическите взаимоотношения между министерството на икономиката на Република България и общинското народно правителство на Нинбо подписаха министърът на икономиката Емил Караниколов и г-н Джън Шанджие, партиен секретар на град Нинбо. Икономическият министър е на посещение в Китай, начело на бизнес делегация от близо 20 български компании, които участват в ежегодното Експо за търговия и инвестиции в гр. Нинбо. Тази година българските фирми-износителки представят своите продукти, основно храни и селскостопански продукти, вино, минерална вода и козметика. Меморандумът подписан от двете страни предвижда активизиране на сътрудничеството между бизнеса и организациите от България и Нинбо, както и оказване на съдействие за създаване на нови и разширяване на съществуващите бизнес контакти между предприятията от България и Нинбо.Специално внимание е обърнато на насърчаването на китайските инвестиции в българските индустриални зони. По време на срещата си с Джън Шанджие министър Караниколов изтъкна, че оценява важността на Нинбо в инициативата за сътрудничество между страните от Централна и Източна Европа и в инициативата за свързаност между Европа и Азия „Един пояс, един път“.„За шеста поредна година българските фирми участват в панаира в Нинбо, в който министерството на икономиката организира всяка година българско национално участие“, каза още той. По думите му друг пример за успешното сътрудничество между България и Нинбо е откритият през ноември 2018 г. в Нинбо Офис за контакти на Центъра за насърчаване на сътрудничеството в областта на селското стопанство между Китай и страните от ЦИЕ и Павилион „17+1” “, като постоянно действащата експозиция към него, с мостри на селскостопански и хранителни стоки от страните от ЦИЕ. След срещата бе подписан и меморандум между „Национална компания индустриални зони” (НКИЗ) и Крайбрежната зона за икономическо развитие на Цъси, Джъдзян (Zhejiang Cixi CoastalEconomicDevelopmentZone). По време на визитата си в града министър Караниколов посети българските щандове на Панаира и откри изложба с картини на български и китайски художници в Градската библиотека на Нинбо по повод 70-тата годишнина от установяване на дипломатическите отношения между България и Китай. В речта си той посочи, че между България и Китай има отлични отношения и подчерта, че България е втората страна в света, признала Китайската народна република. Китайската страна счита град Нинбо за неформалната столица в Китай на търговското и икономическо сътрудничество в рамките на инициативата „17+1“ и за важен град в инициативата „Един пояс, един път“ (Нинбо се явява една от началните точки на Морския път на коприната в Източен Китай).", "date": "2019.06.09", "title": "20 български компании се представят на панаира в Нинбо"}
{"url": "https://www.monitor.bg:443/bg/a/view/kitaj-predupredi-chujdi-kompanii-da-ne-spirat-dostavkite-167423", "text": "Пекин неофициално е предупредил много чужди компании, включително и американските Microsoft и Dell,  южнокорейските Samsung Electronics и Hynix, британската ARM, да не спират доставките за китайски фирми, подчинявайки се на забраната на САЩ за доставки на технологии в Китай, пише The New York Times. Китайците са намекнали за сериозни последствия за бизнеса на въпросните корпорации в най-голямата комунистическа държава. Неофициалните срещи са били проведени на 4 и 5 юни, твърди американската медия. Преди това на 31 май Пекин обяви плановете си да направи списък от ненадеждни чужди фирми и физически лица, които не се подчиняват на принципите на пазарната икономика, не изпълняват договорите си, налагат ембарго или прекратяват доставките за китайските си контрагенти по нетърговски причини. Причина за реакцията на Пекин е включването от страна на САЩ на Huawei в черен списък на фирмите, заплашващи националната сигурност на Щатите. В резултат Google прекрати достъпа на Huawei до обновения вариант на операционната система Android. След това от търсачката разрешиха достъпа за устройства на Huawei за 90 дни, считано от 20 май.", "date": "2019.06.09", "title": "Китай предупреди чужди компании да не спират доставките"}
{"url": "https://www.monitor.bg:443/bg/a/view/boris-djonsyn-zajavi-che-london-njama-da-plati-na-es-bez-nova-sdelka-167412", "text": "Бившият външен министър на Великобритания и фаворит за мястото на Тереза Мей, която подаде оставка в петък като премиер на страната - Борис Джонсън заяви в интервю за в. \"Сънди таймс\", че той не би платил цената на развода с ЕС (39 милиарда паунда или 44 милиарда евро), докато не бъде постигнато ново споразумение, което да удовлетвори Обединеното кралство. \"За мен е било винаги странно, че трябва да напишем този чек още преди да бъде сключена окончателна сделка\", посочи Борис Джонсън.", "date": "2019.06.09", "title": "Борис Джонсън заяви, че Лондон няма да плати на ЕС без нова сделка"}
{"url": "https://www.monitor.bg:443/bg/a/view/zemetresenie-razlulja-gyrmen-167413", "text": "Земетресение с магнитуд 3,1 по скалата на Рихтер е регистрирано на територията на България, близо до Гърмен, съобщи БГНЕС.    Земният трус е усетен в 5,26 ч. тази сутрин с епицентър на 23 км северно от Гърмен, на 60 км югоизточно от Благоевград и на 106 км южно от София, с дълбочина 10 км. Няма данни за материални щети.", "date": "2019.06.09", "title": "Земетресение от 3,1 по Рихтер край Гърмен  "}
{"url": "https://www.monitor.bg:443/bg/a/view/23-maj-s-rekorden-trafik-po-am-trakija-167416", "text": "23 май е денят с най-интензивно движение по АМ „Тракия“ от началото на годината, съобщиха от Агенция „Пътна инфраструктура“ (АПИ). В последния работен ден преди трите почивни дни около Деня на българската просвета и култура и на славянската писменост, 54 626 моторни превозни средства са преминали по автомагистралата. Това отчитат трафик камерите на на изхода на София в посока Пловдив. На 1 март /петък/ преди трите неработни дни за честването на Националния празник, са преброени 51 504 автомобила. По АМ „Хемус“ най-натоварено е било около Великден. На Разпети Петък (26 април) трафикът е 39 671 МПС, а в последния работен ден преди Възкресение Христово (25 април), пътуващите от София към Ботевград са били 38 295 автомобила. На трето място по интензивност на движението по автомагистралата е 23 май - 36 455 превозни средства за денонощие. Почивните дни около Великден и 24 май са и дните с най-голям трафик по АМ „Струма“ и път I-1 през Владая. 34 018 автомобила са преминали по пътя през Владая на 23 май, а 31 686 МПС на Разпети Петък. В последния работен ден преди Великден най-много превозни средства са преминали и по пътя София - Калотина, когато преброителният пункт е отчел 41 894 автомобили. На 23 май в посока границата ни със Сърбия от столицата са тръгнали 38 750 автомобила. От АПИ съобщиха още, че от утре започва ремонт на пътните връзки на п. в. „Цалапица“ при 112-ти км на АМ „Тракия“. Ще бъде затворена връзката София - Цалапица. Той включва подмяна на асфалтова настилка по връзките: София - Цалапица, София - Съединение, Бургас - Цалапица, Бургас - Съединение, Цалапица - Бургас, Съединение - Бургас, Цалапица - София и Съединение - София, както и ремонт на настилката на път III-8005 в участъка от п. в. „Цалапица“ до с. Цалапица. По време на ремонтите пътните връзки ще се затварят поетапно. На 10 юни от 8 ч. до 20 ч. ще е затворена пътната връзка София - Цалапица. Обходният маршрут е: АМ „Тракия“ - пътен възел „Пазарджик“ при км 90 - гр. Пазарджик - път I-8 Пазарджик-Пловдив - кръгово кръстовище - с. Цалапица. Необходимо е шофьорите да карат внимателно и да спазват стриктно пътната сигнализация. Ремонтите се финансират от бюджета на АПИ по програмата за текущ ремонт. Предвидените средства за обновяване на пътните връзки на п. в. „Цалапица“ са около 400 хил. лв. с ДДС.", "date": "2019.06.09", "title": "23 май с рекорден трафик по АМ „Тракия“"}
{"url": "https://www.monitor.bg:443/bg/a/view/jylt-kod-za-poroi-v-13-oblasti-dnes-167410", "text": "Днес ще се развива купеста и купесто-дъждовна облачност, ще има валежи от дъжд, в Централна България - интензивни, придружени с гръмотевици и временно усилване на вятъра. Ще има условия за градушки. Това показва прогнозата на Националния институт по метеорология и хидрология. Жълт код за проливни дъждове с гръмотевици е обявен в 13 области на страната. Очакват се количества до 20-25 л/кв.м, на отделни места и повече. Възможни са и градушки. Предупреждението е в сила за областите: Ловеч, Габрово, Велико Търново, Търговище, Разград, Шумен, Сливен, Ямбол, Стара Загора, Пловдив, Пазарджик, Кърджали и Хасково. Максималните температури днес ще са между 26° и 31°, в София около 26°. Над планините ще се развива купесто-дъждовна облачност и ще има краткотрайни валежи с гръмотевици. Ще духа умерен вятър от север-североизток. Максималната температура на височина 1200 метра ще бъде около 18°, на 2000 метра 12°. Над Черноморието също ще се развива купеста и купесто-дъждовна облачност и на места, главно по северното крайбрежие ще превали и прегърми. Ще духа слаб до умерен североизточен вятър. Максималните температури ще са между 25° и 27°, а температурата на морската вода е 20°-23°. Вълнението на морето ще бъде 1-2 бала.  ", "date": "2019.06.09", "title": "Жълт код за порои в 13 области днес "}
