{"url": "http://www.monitor.bg/a/view/51120-%D0%9E%D1%86%D0%B5%D0%BB%D0%B5%D0%BB%D0%B8%D1%8F%D1%82-%D0%B2-%D0%B3%D0%BE%D1%80%D0%B0%D1%82%D0%B0-%D0%9F%D0%B0%D0%B2%D0%B5%D0%BB-%D0%B2%D0%B5%D1%87%D0%B5-%D0%B5-%D0%B2-%D0%BF%D1%80%D0%B8%D0%B5%D0%BC%D0%BD%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE/", "text": "\n                    Откритият в гората след близо 20-часово издирване 2-годишен Павел Павлов и другите му 2 братчета вече са настанени от социалните служби в приемни семейства в Димитровград.  \nДетенцето изчезна в 18 часа в понеделник в района на село Малко Брягово, община Маджарово. Веднага служители на реда, огнеборци и доброволци започнаха издирване на детето. За щастие, то било добре облечено и оцеляло, дори когато през нощта температурите паднали до 4 градуса. В 14 часа във вторник един от дървосекачите доброволци открил хлапето. То дори само се затичало с усмивка към него.\nВеднага след като малкия бил прегледан от лекари, от Агенцията за закрила на детето взели него и братчетата му под своя опека.\nДецата, дядо им Павел, който е дървосекач, майка им и баба им пристигнали тук от Мъглиж. Социалните констатирали, че малчуганите спят на пода в схлупена къщурка и майка им не може да се грижи за тях. Бащата им пък бил в затвора. Самата майка не била против. Галя Павлова казала, че е шокирана и неадекватна след изчезването. Трябвало й време за да се стабилизира психически, за да поеме отново грижата за децата си.\n\n \n                    ", "date": "2017.10.04", "title": "Оцелелият в гората Павел вече е в приемно семейство  "}
{"url": "http://www.monitor.bg/a/view/33175-%D0%91%D0%BE%D1%80%D0%B8%D1%81%D0%BE%D0%B2-%D0%BF%D0%BE%D0%B8%D1%81%D0%BA%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%91%D0%B5%D0%BB%D0%B8%D0%B2%D0%B0%D0%BD%D0%BE%D0%B2-%D1%82%D0%BE%D0%B9-%D0%BD%D1%8F%D0%BC%D0%B0-%D0%B4%D0%B0-%D1%8F-%D0%BF%D0%BE%D0%B4%D0%B0%D0%B4%D0%B5/", "text": "\n                    „Нямам намерение да подавам оставка като кмет на Хасково. Имам ангажименти към моите съграждани, които ме избраха и гласуваха за мен“, заяви в сряда кметът на Хасково Добри Беливанов.Това стана малко след като парламентът отхвърли оставката на хасковския депутат Делян Добрев, а премиерът Бойко Борисов заяви, че е \"въпрос на морал кметът Беливанов да подаде оставка.Кметът ще продължи да работи и е разписал оставките на своите два заместници Милена Трендафилова и Евгени Консулов. В пространството вече започнаха да се спрягат имена за нови заместник кметове. Едно от тях е на бившият зам.-областен управител на Хасково по време на служебния кабинет Росен Кузев. Кузев е бил 7 години зам.-кмет на съседния Димитровград, от където е родом. Почти толкова му и стажът като зам.-областен управител в предишни администрации.\n\n\n                    ", "date": "2017.10.04", "title": "Борисов поиска оставката на Беливанов, той няма да я подаде "}
{"url": "http://www.monitor.bg/a/view/31278-%D0%A1%D1%82%D0%BE%D0%BB%D0%B8%D1%87%D0%BD%D0%B0-%D0%BE%D0%B1%D1%89%D0%B8%D0%BD%D0%B0-%D0%BE%D1%82%D0%BA%D0%B0%D0%B7%D0%B2%D0%B0-%D1%88%D0%BE%D1%84%D1%8C%D0%BE%D1%80%D0%B8%D1%82%D0%B5-%D0%B4%D0%B0-%D0%BC%D0%B8%D0%BD%D0%B0%D0%B2%D0%B0%D1%82-%D0%BF%D1%80%D0%B5%D0%B7-%D1%86%D0%B5%D0%BD%D1%82%D1%8A%D1%80%D0%B0/", "text": "\n                    Общината ще преприеме мерки да откаже шофьорите да минават транзитно през центъра на столицата. Това декларираха вчера кметът Йорданка Фандъкова и главният архитект Здравко Здравков по време на обсъждане на доклада за градската среда представен от датския урбанист Ян Геел. Краткосрочните мерки ще са създаване на пречки за бързо придвижване на колите за сметка на пешеходците, стана ясно на срещата. Фандъкова и Здравков обаче не коментираха евентуалното затваряне на бул. \"Цар Освободител\" и ул. \"Шишман\", каквото е дългосрочното предложение на специалистите от студиото на архитекта и урбанист Ян Геел в свой доклад, поръчан от Столичната община. Това са част от мерките за намаляване на трафика в центъра и насърчаване на придвижването пеша или с велосипед. Планира се при приемането им мерките да бъдат реализирани до 2030 г.На срещата бе обсъждана и възможността Столичната община да изнесе трафика извън центъра на града. Според доклада от бул. \"Тодор Александров\" към бул. \"Цар Освободител\" всекидневно минават по около 22 хиляди коли.\"Това е транзитен или по-скоро паразитен трафик по направлението от изток-запад. Трябва поетапно да премахнем този трафик през пътните рингове извън центъра\", коментира главният архитект на столицата Здравко Здравков. Предлага се също да се стесни бул. \"Тодор Александров\" в отсечката между ул. \"Опълченска\" и бул. \"Мария Луиза\". В момента там има по три ленти за движение в двете посоки.\n\n\n                    ", "date": "2017.10.04", "title": "Столична община ще отказва шофьорите да минават през центъра"}
{"url": "http://www.monitor.bg/a/view/72145-%D0%97%D0%B0%D0%B2%D1%8A%D1%80%D1%88%D0%B8-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D1%80%D0%B8-%D0%B3%D0%BE%D1%80%D1%81%D0%BA%D0%B8-%D0%BF%D1%8A%D1%82%D1%8F-%D0%B4%D1%80%D1%83%D0%B3%D0%B8-%D0%BF%D0%B5%D1%82-%D1%81%D0%B5-%D1%81%D1%82%D1%80%D0%BE%D1%8F%D1%82-%D0%A1%D0%B5%D0%B2%D0%B5%D1%80%D0%B8%D0%BD%D0%B0-%D0%94%D0%B8%D0%BC%D0%B8%D1%82%D1%80%D0%BE%D0%B2%D0%B0/", "text": "\n                    Приключи изпълнението на още три проекта за строителство и ремонт на трайни горски пътища на територията на Югозападното държавно предприятие. Изграденият в района на „ДГС Земен” горски път \"Раянци\" е с дължина 7,7 километра и е покрит с трошено-каменна настилка. Трасето преминава през недостъпен район със стръмни склонове и много дерета, като достига до голям басейн по северните части на Земенската планина. Използваната укрепителна система от габиони осигурява устойчивост и възпрепятства развитието на свлачищни процеси.\n\nНовият горски път осигурява възможност за по-равномерно ползване на дървесина и изпълнение на стопанските дейности в горите. Предвижда се близо 3000 кубически метра дървесина средногодишно да бъдат превозвани по него. Пътят ще улесни достъпа на транспортни средства и специализирана техника при възникване на пожари в района.\n\nЗавърши и първият етап от изграждането на траен горски път „Телевизионна кула – Лещаро - Побит камък” в района на „ДГС Рилски манастир” с обща дължина близо 5,4 километра. Основно ремонтиран и реконструиран е и горски автомобилен път „Дуркобила –Тръните” в землището на село Пастра с дължина на трасето 3,5 километра.\n\nОт 2015 г. до момента със средства от фонд „Инвестиции в горите” на ЮЗДП са изградени и ремонтирани 10 горски пътища с обща дължина 70 километра. В процес на строителство са други 5 в териториалните поделения в Катунци, Кресна, Места, Петрич и Самоков с обща дължина 32,3 километра.\n\nВсички новоизградени пътища са трета степен, което изисква полагане на трошено-каменна настилка и направата на отводнителни съоръжения – канавки, водостоци, кехони и габиони.\n                    ", "date": "2017.10.04", "title": "Завърши изграждането на три горски пътя, други пет се строят "}
{"url": "http://www.monitor.bg/a/view/13169-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%A0%D1%83%D0%BC%D1%8A%D0%BD%D0%B8%D1%8F-%D1%81-%D1%87%D0%B0%D1%81%D1%82%D0%B8%D1%87%D0%B5%D0%BD-%D0%B4%D0%BE%D1%81%D1%82%D1%8A%D0%BF-%D0%B4%D0%BE-%D0%B2%D0%B8%D0%B7%D0%BE%D0%B2%D0%B0%D1%82%D0%B0-%D0%B1%D0%B0%D0%B7%D0%B0-%D0%B4%D0%B0%D0%BD%D0%BD%D0%B8-%D0%BD%D0%B0-%D0%A8%D0%B5%D0%BD%D0%B3%D0%B5%D0%BD/", "text": "\n                    Европейският парламент гласува „за“ частичен достъп на България и Румъния до визовата база данни на Шенгенската информационна система. ЕП подкрепи предложение на Съвета на ЕС двете държави да получат достъп, съобщи БТА. Решението обаче трябва да се гласува и от Съвета, като с него ще се позволи на двете страни да проверяват информация във визовата система, но без да могат да въвеждат, изменят или трият данни.\n\nРешението не е пряко свързано с приемането на България и Румъния в Шенген.\n\n„България е една стъпка по-близо до Шенген и това е добре за всички“, заяви от своя страна българският евродепутат от ГЕРБ Ева Майдел. „През последните години, когато цяла Европа беше подложена на натиск от бежанската вълна и огромен брой нелегални имигранти, България доказа не само че покрива изискванията за влизане в Шенген, а че може да опази границата на Съюза“ коментира още тя. Според нея неприемането на България и Румъния в Шенген създава сериозни антиевропейски настроения в двете страни. „Аз съм убеден европеец и искам да покажа на моите сънародници, че в Европа няма двойни стандарти и липса на правила, а точно обратното“, каза още Ева Майдел.\n \n                    ", "date": "2017.10.04", "title": "България и Румъния с частичен достъп до визовата база данни на Шенген"}
{"url": "http://www.monitor.bg/a/view/6932-235-000-%D0%BB%D0%B5%D0%B3%D0%B0%D0%BB%D0%BD%D0%B8-%D0%BA%D0%BB%D0%B0%D0%B4%D0%B5%D0%BD%D0%B5%D1%86%D0%B0-%D0%BD%D0%B8-%D1%81%D0%BF%D0%B0%D1%81%D1%8F%D0%B2%D0%B0%D1%82-%D0%BF%D1%80%D0%B8-%D0%B1%D0%B5%D0%B7%D0%B2%D0%BE%D0%B4%D0%B8%D0%B5/", "text": " Разрешават да черпим от тях не повече от 10 кубика на денонощие\n                    Към 235 000 са регистрираните кладенеца за лично ползване от домакинствата, сочат данни на екоминистерството, предоставени на „Монитор“. Най-много - почти 36 000 са тези в Пиринска Македония. На второ място над 30 500 са легалните бунари област Велико Търново.В трите области по Черноморски - Добрич, Варна, Бургас вписаните в регистрите на МОСВ кладенци са повече от 55 400. Около София легалните бунари в дворовете са около 18 600, а в област Габрово - към 10 200. В областите Разград, Силистра и Търговище общият им брой е около 11 000, а в Плевенско и Ловешко - над 4100. От екоминистерството уточниха, че регистрите на кладенците за задоволяване на собствените потребности на гражданите се водят от басейновите дирекции. Те са публични и достъпни на интернет страницата на всяка дирекция. Към момента регистрите са в процес на преоформяне и доработване, за привеждане им в съответствие с нормативните изисквания.Съгласно Закона за водите, един водоизточник се определя като кладенец за задоволяване на собствените потребности на гражданите, когато е разположен в имот в границите на населено място или селищно образувание, изграден и черпи вода от първото от повърхността водно тяло, водата от него се използва за домакински цели, както и за водопой на животни и за поливане в границите на собствения имот, с изключение на потребностите от вода за извършването на стопанска дейност и упражняване професия или занаят. Ако не е изпълнено някое от посочените по-горе условия, изграждането на кладенеца и ползването на водата от него е допустимо само след издадено разрешително за водовземане Физическите лица - собственици или ползватели на недвижим имот, разположен в границите на населените места и селищните образувания, имат право на безвъзмездно водовземане до 10 куб. м на денонощие за собствени потребности от намиращите се в него повърхностни и подземни води, както и в случаите на ползване на индивидуални системи за отопление и/или охлаждане (термопомпени системи) с обща инсталирана мощност до 50 киловата, използващи като първичен енергиен източник енергията на сухите зони в земните недра и на подземните води с температура до 20°С, с изключение на минералните води.Законът определя максимално черпенето на вода от кладенци за задоволяване на собствени потребности на гражданите не по-голямо от 50% от наличните ресурси на първото от повърхността водно тяло в района на съответното населено място. За останалите 50% от ресурсите се издават разрешителни за водовземане за различни цели.  \n                    ", "date": "2017.10.04", "title": "235 000 легални кладенеца ни спасяват при безводие"}
{"url": "http://www.monitor.bg/a/view/74184-%D0%94%D0%BE-30-%D0%BF%D0%BE%D0%B2%D0%B5%D1%87%D0%B5-%D0%BF%D0%B0%D1%80%D0%B8-%D0%B7%D0%B0-%D1%83%D1%87%D0%B8%D0%BB%D0%B8%D1%89%D0%B0%D1%82%D0%B0/", "text": "\n                    От 1% до 30% повече пари ще има за училищата от 1 януари догодина, като таванът по-скоро ще е изключение. Това съобщи образователният министър Красимир Вълчев по време на заседание на парламентарната ресорна комисия.\n\nТой обясни, че делегираните бюджети вече ще се сформират на базата на три стандарта – на училището, на паралелката и на отделното детето. Досега делегираните бюджети се изчисляваха спрямо броя на учениците. Така на практика вече парите за школата няма да се раздават на калпак.\n\nВълчев обясни, че ще има допълни средства за отдалечените училища с по-малко ученици, за школата с концентрация на деца от уязвими групи и деца, чиито родители са с по-ниско образование.\n\n \n\n \n\n \n                    ", "date": "2017.10.04", "title": "До 30% повече пари за училищата "}
{"url": "http://www.monitor.bg/a/view/78342-%D0%A1%D1%82%D0%B0%D1%80%D1%82%D0%BE%D0%B2%D0%BE-670-%D0%BB%D0%B5%D0%B2%D0%B0-%D0%BD%D0%B0-%D0%BC%D0%B5%D1%81%D0%B5%D1%86-%D0%B7%D0%B0-%D0%BD%D0%BE%D0%B2-%D0%B4%D0%B8%D1%80%D0%B5%D0%BA%D1%82%D0%BE%D1%80-%D0%B7%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B8-%D0%BD%D0%B0-%D0%A1%D1%8A%D0%B2%D0%B5%D1%82%D0%B0-%D0%BD%D0%B0-%D0%95%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%81%D1%8A%D1%8E%D0%B7/", "text": "\n                    Директор на подготовката и провеждането на българското председателство на Съвета на Европейския съюз се очаква да приеме заплата от 670 лева на месец. Това става ясно от обява публикувана от ресорното министерство на един от популярните сайтове за търсене на работа.Според пресцентъра на Министерството за Българското председателство на Съвета на Европейския съюзни това била минималната заплата за длъжността, а скоро и обявата беше свалена, защото била изтекла, съобщи бТВ.Обявата на Министерството за българското председателство е със сериозни изисквания. Кандидатите трябва да са магистри, с минимален опит 7 години, да владеят поне един от работните езици на ЕС. Изискват се също опит и познания в международните отношения, дипломация и политиките на ЕС.\nЗадълженията също не са леки - да следи обучението на екипа на Председателството; да координира и подпомага логистичното и протоколното обслужване на всички събития включени в Календара на председателството. Дори ще участва в планирането на мерките за сигурност на събитията.На страницата на ведомството кандидатите ще прочетат друго – че работната заплата е в границите от 670 лв. до 3720 лв. За кандидат-директорите остава да се надяват, че победителят в конкурса ще получава заплата, по-близка до втората сума, а не до първата.\n\n\n                    ", "date": "2017.10.04", "title": "Стартово 670 лева на месец за нов директор за председателството ни на Съвета на Европейския съюз"}
{"url": "http://www.monitor.bg/a/view/74098-%D0%9E%D1%82%D0%B2%D0%B0%D1%80%D1%8F%D1%82-%D0%BE%D1%84%D0%B5%D1%80%D1%82%D0%B8%D1%82%D0%B5-%D0%B7%D0%B0-%D0%A2%D0%9E%D0%9B-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%B4%D0%BD%D0%B5%D1%81/", "text": "\n                    Днес се отварят ценовите оферти за изграждането на тол системата у нас, която предвижда нови такси за използване на републиканската пътна мрежа.\n\nТаксуването ще бъде на база изминато разстояние на превозни средства над 3,5 тона и на база време за леките автомобили.\n\nСрокът за изпълнение на обществената поръчка е 19 месеца, а индикативната ѝ стойност е 200 млн. лв.\n\nИзграждането на тол системата ще бъде за сметка на избрания изпълнител. След успешното й внедряване той ще възвърне своята инвестиция с пари от събраните приходи.\n\nПо думите на регионалния министър Николай Нанков страна ни губи около 1,5 млн. лв. приходи на ден, заради забавянето на тол системата.\n                    ", "date": "2017.10.04", "title": "Отварят офертите за ТОЛ системата днес"}
{"url": "http://www.monitor.bg/a/view/52206-%D0%9D%D0%B0%D1%81%D0%BB%D0%B5%D0%B4%D0%BD%D0%B8%D1%86%D0%B8-%D0%B8%D1%81%D0%BA%D0%B0%D1%82-%D0%BF%D0%BE-150-000-%D0%BB%D0%B2-%D0%B7%D0%B0-%D0%B2%D1%81%D0%B5%D0%BA%D0%B8-%D0%B7%D0%B0%D0%B3%D0%B8%D0%BD%D0%B0%D0%BB-%D0%BF%D0%BE%D0%B4-%D1%85%D0%BE%D1%82%D0%B5%D0%BB-%D0%92%D0%B5%D1%80%D0%BE%D0%BD%D0%B8%D0%BA%D0%B0/", "text": "\n                    В съдебно заседание на Варненския окръжен съд вчера наследниците на починалите под руините на съборения хотел „Вероника“ предявиха граждански искове от по 150 000 лева за всеки загинаал. Само един от близките на пострадалите не предяви граждански иск, но се конституира като частен обвинител. Вчера ВОС даде ход на делото по случая с ремонта на хотел „Вероника“ в курортното селище „Слънчев ден“ край Варна, който се срути и при инцидента загинаха 4 работници. От 43 призовани свидетели подсъдимите и техните адвокати поискаха в съдебни заседания да бъдат разпитани само 26, а на другите показанията ще се четат в залата при следващите заседания насъда. Следващите дати за разглеждане на делото са на 2 и 13 ноември от 13,30 часа и на 3, 8 и 17 ноември от 9 часа.\n\nСлед продължило близо 2 години разследване Окръжната прокуратура във Варна внесе на 10 юли т.г. във Варненския окръжен съд обвинителен акт срещу 7 души, отговорни за смъртта на работниците Борислав Стефанов, Манол Манолов, Тодор Тодоров и Йосиф Стефанов, участвали в събарянето на хотел „Вероника“ в курорта „Слънчев ден“ край Варна. Делото е събрано в 24 тома. Седмината са обвинени в причиняването на смъртта на повече от едно лице, поради немарливо изпълнение на занятие или друга правно регламентирана дейност, представляваща източник на повишена опасност, което е престъпление по член 123, ал. 3, предл. 2, във връзка с ал. 1 от НК. Сред обвиняемите е строителният надзорник Валентин П. от фирма „Инекс консулт“ ООД, който бил консултант, изпълняващ строителния надзор и координатор по здравословни и безопасни условия на труд по договор, сключен с „Международен панаир Пловдив“ АД като възложител. От същата фирма подсъдима е и експертката по строителен надзор Виолета Д. Подсъдими са и инспекторът по здраве и безопасност в „Планекс“ ООД и координатор по здравословните и безопасни условия на труд Валентин Т., техническият ръководител на обекта Мехнур М., Пламен Н. от фирма „Бултранспорт груп“ ЕООД, подизпълнител на обекта, който бил координатор по здравословни и безопасни условията на труд и отговорник на обект „Вероника“, управителят на „Дигинг“ ЕООД Георги Г. като фактически подизпълнител на „Бултранспорт груп“ ЕООД и Йовко Р., който бил координатор по здравословните и безопасни условията на труд, наел работниците за разчистване на останките от съборения хотел „Мираж“. На 8 април 2015 г. свидетел по делото дочул разговор между двама работници, че подсъдимият Георги Г. и синът му ще вкарват къртачи, за да изкъртят колоните. Той съобщил това на техническия ръководител Мехнур М., който забранил устно използването им. От свидетелски показания в едно от производствата става ясно, че четиримата загинали са били наети, за да разделят и събират различните отпадъци след събарянето на съседния хотел „Мираж“. Но докато „Мираж” е бил съборен с багери, неясно защо за „Вероника” не е наемана техника. Уговорката била работниците да получават между 35 и 40 лева на ден. Парите идвали от предадените железа, след разчистването на строителната площадка. На фаталната дата обаче им било обещано допълнително възнаграждение, ако помогнат за събарянето на хотел „Вероника“. Георги Г. обещал на работниците бонус от 5000 лева, който да си поделят тези, които ръчно влязат с къртачи, за да срежат колоните на първия етаж на хотел „Вероника“. Обяснил им, че има опит в събарянето на хотели на Златни пясъци и, че при опасност, ще им даде знак. Той ги уверил, че за срутването на такава сграда е необходим поне половин час, през който ще имат възможност да излязат. Влезлите в хотела работници започнали да къртят бетона около носещите колони. След като арматурата била оголена, един от тях започнал да я реже и в този момент сградата рухнала и затрупала четиримата. Извършени са 5 огледа на мястото на трагедията, като причина за смъртта са посочени тежки и несъвместими с живота травми, като смъртта е била неизбежна и настъпила мигновено. Ако подсъдимите по случая бъдат признати за виновни, предвиденото в закона наказание за това престъпление, е лишаване от свобода от 3 до 10 години.\n                    ", "date": "2017.10.04", "title": "Наследници искат по 150 000 лв. за всеки загинал под хотел „Вероника“ "}
{"url": "http://www.monitor.bg/a/view/2497-%D0%9F%D0%B8%D1%8F%D0%BD-%D0%B4%D1%8F%D0%B4%D0%BE-%D0%BF%D1%80%D0%B5%D0%B1%D0%B8-%D0%B4%D0%BE-%D1%81%D0%BC%D1%8A%D1%80%D1%82-%D0%B6%D0%B5%D0%BD%D0%B0-%D1%81%D0%B8-%D1%81-%D1%80%D0%B5%D1%81%D1%8C%D0%BE%D1%80-%D0%B8-%D0%B8%D0%B7%D0%B4%D1%8A%D1%85%D0%BD%D0%B0-%D0%BE%D1%82-%D1%81%D1%82%D1%80%D0%B5%D1%81/", "text": "В кръвта на мъртвеца имало 4,96 промила алкохол, синът му от първия му брак се обесил\n                    Пиян до козирката старец от пловдивското село Скутаре преби до смърт 80-годишната си съпруга с част от автомобилен ресьор, след което издъхна от стрес. Трупът на Пенка Димитрова бил открит от нейния син преди дни. Той видял в дъното на стаята и баща си Георги, който едва дишал и се обадил на 112. Пристигналият екип на спешна помощ констатирал смъртта и на възрастния мъж, в кръвта на който били открити рекордните 4,96 промила алкохол.\n\nТрагедията в селото станала в ранните часове на 26 септември, когато синът им Иван открил родителите си окървавени. 89-годишният Георги и жена му Пенка живеели в пристройка близо до къщата на сина си в село Скутаре. Предишната вечер Иван се прибрал от курс в Германия. Той работел като шофьор на автобус и возел пътници до Германия и Гърция. На сутринта на 26 септември, след като се събудил и излязъл в двора, видял, че двете външни лампи светят, а от родителите му няма и следа. „Станах сутринта, но нито майка видях, нито татко, а те по това време са вече станали и са из двора”, обяснявал Иван на отишлите в селото криминалисти. Тогава той надникнал през прозореца и видял окървавените тела на родителите си. Притеснил се и разбил вратата на пристройката им и тогава се натъкнал на ужасяваща гледка. Майка му Пенка лежала мъртва и с кървави рани по главата в леглото, а баща му бил облегнат в дъното на стаята и едва дишал. Тогава Иван се обадил на 112 и повикал линейка и полиция.\n\nОще при първите огледи на местопрестъплението станало ясно, че насилието над 80-годишната жена е дело на нейния мъж и че няма следи от взлом по заключената им отвътре врата. Съседи пък обяснили, че още предишната вечер от къщата на възрастните Димитрови се чували скандали. Бабата и дядото се карали за ниви, земи и имоти. Кавгите им били на тема кой кого хранел и чии били имотите.\n\n„Георги беше по-особен човек и не даваше никой да пипа имотите, които семейството му имаше, не даваше да се продават. Не даваше дори на сина си Иван”, обясниха комшиите им от селото. Според тях именно заради пари и земи били честите скандали между Георги и жена му Пенка. \n\nТова не е първа трагедия за семейството от село Скутаре. Преди повече от 5 години синът на бай Георги от първия му брак Румен се обесил заради дългове. Мъжът искал да върти собствен бизнес, заложил своя етаж от къщата си за пари, но се провалил. Не успял да преживее срама и унижението, а и не можел да намери пари да плати борча си и се самоубил. По случая работи окръжната прокуратура в Пловдив, откъдето са назначили съдебно-медицинска, биологична и химическа експертизи, както и ДНК експертиза. Било установено, че пръските от кръв по тялото на 89-годишния Георги Димитров са от неговата съпруга Пенка. Криминалистите са категорични, че ударите с частта от автомобилен ресьор по бабата са нанесени от нейния мъж Георги. Според медиците смъртта на дядото е настъпила заради изключително високата концентрация на алкохол в кръвта, което, в съчетание със стреса от извършване на убийството, довели до настъпването и на неговата смърт. По тялото на стареца не били установени следи от насилие. \n                    ", "date": "2017.10.04", "title": "Пиян дядо преби до смърт жена си с ресьор и издъхна от стрес"}
{"url": "http://www.monitor.bg/a/view/88596-%D0%A2%D1%83%D1%80%D1%86%D0%B8%D1%8F-%D1%81%D0%B5-%D1%82%D0%BE%D1%87%D0%B8-%D0%B7%D0%B0-%D0%BA%D0%BE%D1%81%D0%BC%D0%BE%D1%81%D0%B0-%D1%89%D0%B5-%D1%81%D1%82%D1%80%D0%BE%D0%B8-%D1%81%D1%82%D0%B0%D0%BD%D1%86%D0%B8%D1%8F-%D0%B2-%D0%BE%D1%80%D0%B1%D0%B8%D1%82%D0%B0/", "text": "\n                    Турция планира да построи собствена космическа станция, заяви премиерът на страната Бинали Йълдъръм по време на церемонията по откриването на завод за производството на детайли и резервни части за вертолети в провинция Ерзурум. \"Решението за строителството на космическа станция е прието с цел обезпечаването на развитието и безопасността в републиката с помощта на космически и авиационни технологии, а също така и с откриването и използването на природни ресурси\", цитира думите на премиера на Турция Анадолската агенция.\n                    ", "date": "2017.10.04", "title": "Турция се точи за космоса – ще строи станция в орбита"}
{"url": "http://www.monitor.bg/a/view/550-%D0%9C%D0%B0%D0%B3%D0%B8-%D0%A1%D0%B8%D0%B4%D0%B5%D1%80%D0%BE%D0%B2%D0%B0-%D1%81%D0%B5-%D0%B2%D1%82%D0%B0%D0%BB%D1%8F%D0%B2%D0%B0%D0%BB%D0%B0-4-%D0%BC%D0%B5%D1%81%D0%B5%D1%86%D0%B0-%D0%B7%D0%B0-%D1%81%D0%B2%D0%B0%D1%82%D0%B1%D0%B0%D1%82%D0%B0/", "text": "\n                    Носителката на титлата Мисис България Маги Желязкова тренирала четири месеца, за да влезе в роклята за сватбата си с Георги Сидеров. Двойката е заедно от три години и си каза „да“ през уикенда на пищна церемония в столичен хотел. Тоалетът е дело на филипинския дизайнер Лео Алмодал, но е избран от половинката на бившата манекенка. Синът й от първия й брак я отвел към олтара, нарушавайки традицията, че това трябва да свърши бащата. „Синът ми бе много горд от тази задача, специално ми благодари за гласуваното доверие.“, обясни Маги пред Нова тв и призна, че цялата зала плакала, когато по време на изнесения ритуал се чули думите на водещата за дълъг живот и много щастие. „Аз умея да владея емоцията си заради телевизионните си изяви, но този път не успях”, призна си младоженката.\n\nТя тушира спекулациите, че един от най-близките й приятели в шоубизнеса – Азис, се е изнизал тихомълком от сватбата. „Той направи невъзможното, за да дойде. Имаше свое събитие и ме предупреди, че може и да не успее. Но се появи и ни уважи.“, респектирана е от жеста Маги. \n                    ", "date": "2017.10.04", "title": "Маги Сидерова се вталявала 4 месеца за сватбата"}
{"url": "http://www.monitor.bg/a/view/81427-%D0%A4%D1%80%D0%B0%D0%BD%D1%86%D0%B8%D1%8F-%D0%BF%D1%80%D0%B5%D0%BA%D1%80%D1%8A%D1%81%D1%82%D0%B8-%D0%9F%D0%BE%D1%81%D0%BE%D0%BA%D0%B8-%D0%BD%D0%B0-%D0%A2%D0%B0%D0%BA%D1%81%D0%B8-%D0%A1%D0%BE%D1%84%D0%B8%D1%8F/", "text": "\n                     \n\nНовият филм на Стефан Командарев - „Посоки“, ще бъде разпространяван във Франция с името „Такси София“, а на промо плаката зад волана стои Добрин Досев в ролята на един от шофьорите на повикаване.\n\nТази пролет „Посоки“ спечели симпатиите на критиката в Кан, като сред най-големите фенове на лентата се оказа шефа на журито в секция „Особен поглед“ Ума Търман. През август филмът взе специалната награда от кино форума в Сараево, а през септември бг публиката го аплодира в рамките на варненския „Златна роза“.\n\nСюжетът на „Посоки“ проследява шест различни истории в софийските таксита. За историята Командарев се вдъхновява от бивш професор по ядрена физика, който е принуден да подкара жълтата кола, след като губи работата си. Всеки отделен епизод от лентата е заснет в един кадър, а на гримьорите им се налага да изрисуват Герасим Георгиев-Геро с кървави следи за 12 секунди, докато той остава зад камерата. Васил Василев-Зуека, Ирини Жамбонас и Асен Блатечки са сред другите имена в каста, за които срещата с клиент за превоз се оказва съдбовна.\n\nОбщо десет страни ще излъчат „Посоки“, като сред тях са Испания, Австрия и необятния като пазар Китай. У нас филма тръгва по кината на 26 януари.\n\n \n                    ", "date": "2017.10.04", "title": "Франция прекръсти „Посоки“ на „Такси София“"}
{"url": "http://www.monitor.bg/a/view/18061-%D0%9A%D1%80%D0%B8%D1%81%D1%82%D0%B8%D0%B0%D0%BD%D0%BE-%D0%BF%D1%80%D0%BE%D0%B4%D0%B0%D0%B4%D0%B5-%D1%81%D0%B2%D0%BE%D1%8F-%D0%97%D0%BB%D0%B0%D1%82%D0%BD%D0%B0-%D1%82%D0%BE%D0%BF%D0%BA%D0%B0/", "text": "Моуриньо и Гуардиола платиха по £30 000 за боксов мач\n                    Звездата на „Реал” (Мадрид) и португалския национален отбор по футбол Кристиано Роналдо продаде една от четирите си Златни топки на благотворителен търг. Става въпрос за точна реплика на отличието, което му беше присъдено през 2013 година.Кристиано e четирикратен носител на приза. Първия от тях той печели като играч на „Манчестър Юнайтед” през 2008 г., след което грабва отличието с Белия балет през 2013, 2014 и 2016-а. Неназован засега колекционер е платил 600 000 паунда за спортната реликва, а футболистът дари сумата на благотворителната фондация Make-A-Wish. Организацията се стреми да изпълни поне едно желание на деца, които живеят в застрашаващи живота им условия.32-годишният португалец не беше единственият, включил се в благородната акция. Големите съперници на треньорското поприще Жозе Моуриньо и Пеп Гуардиола платиха по 30 000 паунда за боксов мач в Манчестър, след което в продължение на близо час раздаваха автографи.След събитието пък Кристиано Роналдо направи друго шоу. Пред представителите на медиите той обяви, че след десетина години може да започне боксова кариера по примера на бившия си съотборник в „Манчестър Юнайтед” Рио Фърдинанд.„След десет години ще ми е трудно да играя футбол, цитира Роналдо британският вестник Telegraph. – Може би ще стана боксьор като Фърдинанд.” 38-годишният Рио преди време заяви намерението си да дебютира на боксовия ринг. По думите му, той смята да проведе първо един бой, след което да реши, дали да започне боксова кариера.Кристиано пък неведнъж е декларирал, че планира да играе футбол минимум до 2020 година, когато ще стане на 35. По негово мнение, ако следи внимателно формата си и тренира правилно, той би могъл да играе на високо ниво до 40-годишна възраст.  Фърдинанд пък завърши кариерата си през май 2015 г., след като съпругата му Ребека почина от рак на гърдата. В момента той отглежда сам трите им деца, а заниманията с бокс му помагат да преодолее тежката загуба.\n\n\n                    ", "date": "2017.10.04", "title": " Кристиано продаде своя „Златна топка”"}
{"url": "http://www.monitor.bg/a/view/54719-%D0%A8%D0%B8%D1%80%D0%BE%D0%BA%D0%B8-%D1%88%D0%BE%D1%80%D1%82%D0%B8-%D0%BF%D1%80%D0%B5%D0%B4%D0%B0%D0%B4%D0%BE%D1%85%D0%B0-%D0%BC%D0%B0%D1%80%D0%B0%D1%82%D0%BE%D0%BD%D0%B5%D1%86/", "text": "\n                    Словашки лекоатлет се превърна в център на вниманието в социалните мрежи след финала на традиционния маратон в Кошице в неделя. Надпреварата в словашкия град е една от най-старите в Европа в класическата дистанция, в която 31-годишният Йозеф Урбан заложи на силен финален спринт за 10-ото място. Точно тогава обаче екипировката буквално го предаде, шортите му се повдигнаха нагоре и слабините на бегача се появиха наяве.Урбан финишира в този не особено приятен вид, а видео с проявата му се превърна в хит в социалните мрежи и за кратко събра над 400 хиляди гледания.Появиха се дори шеговити коментари, че в резултат на спринта интимните органи на Йозеф описвали толкова силна амплитуда, че рискували да се откъснат. Но за щастие те се оказали здраво прикрепени към тялото му.Независимо от конфузията, атлетът не даде вид да е особено сконфузен, а освен това той подобри личното си постижение на класическите 42,195 км с цели 27 секунди, съобщиха организаторите по-късно.\n\n\n                    ", "date": "2017.10.04", "title": "Широки шорти предадоха маратонец"}
{"url": "http://www.monitor.bg/a/view/29723-%D0%A1%D0%BE%D1%84%D0%B8%D0%B9%D1%81%D0%BA%D0%B8%D1%8F%D1%82-%D0%BC%D0%B0%D1%80%D0%B0%D1%82%D0%BE%D0%BD-%D1%81-%D1%80%D0%B5%D0%BA%D0%BE%D1%80%D0%B4%D0%B5%D0%BD-%D0%B1%D1%80%D0%BE%D0%B9-%D1%87%D1%83%D0%B6%D0%B4%D0%B5%D0%BD%D1%86%D0%B8/", "text": "\n                    Повече от 700 чужденци ще стартират на традиционния софийски маратон, което ще бъде абсолютен рекорд в историята на състезанието. Десетина дни преди събитието на 15 октомври записаните общо участници вече са над 2500 от пет континента. Регистрацията за 34-ото му издание е отворена до края на седмицата - 8 октомври, а организаторите очакват рекорден брой състезатели да потеглят по маршрута из улиците на София.Двама от участниците са с шанс да спечелят супер бонусите от по 20 000 лв. във веригата български маратони. Те се дават на най-добре представителите се бегачи на класическите дистанции в Стара Загора (2 април), Варна (7 май) и София (15 октомври). При мъжете мароканецът Абделади Тиар спечели първите два маратона и в столицата се нуждае от класиране в топ 3. Победа пък е необходима на кенийката Рут Матебо, която има трето и първо място досега.И тази есен маратонът на София е част от инициатива „София – Европейска столица на спорта“ 2018. Както и през миналата година, ще има благотворителни инициативи. Бензиностанции ЕКО отново ще събират средства за децата болни от аутизъм, като всеки пробяган от техни служители километър ще се умножава в лева. Друга кауза на организацията „Running 4 those who can’t“ набира средства за закупуване на специализирани столове за децата, които не могат да бягат.\n\n\n                    ", "date": "2017.10.04", "title": "Софийският маратон с рекорден брой чужденци"}
{"url": "http://www.monitor.bg/a/view/43194-%D0%9A%D1%83%D1%82%D1%80%D0%BE%D0%B2%D1%81%D0%BA%D0%B8-%D1%81-%D0%B2%D1%82%D0%BE%D1%80%D0%B0-%D0%BF%D0%BE%D0%BB%D0%BE%D0%B6%D0%B8%D1%82%D0%B5%D0%BB%D0%BD%D0%B0-%D0%B4%D0%BE%D0%BF%D0%B8%D0%BD%D0%B3-%D0%BF%D1%80%D0%BE%D0%B1%D0%B0/", "text": "\n                    Отказалият се от тениса в началото на миналата година Димитър Кутровски е дал втора положителна проба преди това, стана ясно от съобщение на официалния сайт на международната федерация за наложено му ново 2-годишно наказание.Бившият национал на България за Купа \"Дейвис\" е хванат със забранения стимулант \"Д-метамфетамин\" при тест на урина по време на турнира от сериите \"Чалънджър\" в Тибюрон (САЩ) на 28 септември 2015 г. Правата на Кутровски са спрени временно от 4 ноември същата година, когато стартира процедура срещу него. В последствие той е дал обяснение по случая и е признал вината си, като се е оправдал с пушене на наргиле в София.От антидопинговата комисия са приели, че българинът е употребил веществото неумишлено и състезателните му права са спрени от от 14 ноември 2015 до 13 ноември 2017 г.\nКутровски също така ще трябва да върне и спечелените общо 4590 долара от турнирите от сериите \"Чалънджър\" в Тибюрон, Сакраменто и Шарлотсвил от края на септември до началото на ноември 2015 година.Преди това българинът беше наказан за 15 месеца през февруари 2012-а след употреба на \"метилхексанамин\" и се завърна на корта в средата на май 2013-а.\n\n\n                    ", "date": "2017.10.04", "title": "Кутровски с втора положителна допинг проба"}
{"url": "http://www.monitor.bg/a/view/26438-%D0%9B%D0%B5%D0%BA%D0%B0%D1%80%D1%8F%D1%82-%D0%BD%D0%B0-%D0%9D%D0%B0%D0%B8%D0%BC-%D0%9E%D1%89%D0%B5-%D1%82%D1%8A%D1%80%D1%81%D0%B8%D0%BC-%D0%B4%D0%BE%D0%BD%D0%BE%D1%80/", "text": "\n                    Все още се търси донор доброволец, за да бъде извършена трансплантация на черен дроб на легендарния щангист Наим Сюлейманоглу, съобщи неговият лекар, цитиран от електронното издание на в. \"Стар\".Трикратният олимпийски шампион, известен като Джобния Херкулес, бе приет по спешност в критично състояние в началото на миналата седмица. Диагнозата му е цироза, а черният му дроб не функционира.Д-р Аднан Багръачък, който следи състоянието на спортиста, съобщи още в профила си във \"Фейсбук\", че Сюлейманоглу е разговарял по телефона с турския президент Реджеп Тайип Ердоган.\"Търси се донор с тегло до 75 кг, кръвна група А или 0, който не страда от сериозно заболяване. Доброволни донори, които отговарят на условията, могат да се обърнат към Центъра за трансплантации”, написа д-р Багръачък във “Фейсбук”.\n\n\n                    ", "date": "2017.10.04", "title": "Лекарят на Наим: Още търсим донор"}
{"url": "http://www.monitor.bg/a/view/31486-%D0%91%D0%B0%D1%80%D1%81%D0%B0-%D0%B0%D1%82%D0%B0%D0%BA%D1%83%D0%B2%D0%B0-%D0%9B%D0%B8%D0%B2%D1%8A%D1%80%D0%BF%D1%83%D0%BB-%D1%81-%D0%BD%D0%BE%D0%B2%D0%B8-110-%D0%BC%D0%BB%D0%BD-%D0%B5%D0%B2%D1%80%D0%BE-%D0%B7%D0%B0-%D0%9A%D0%BE%D1%83%D1%82%D0%B8%D0%BD%D1%8C%D0%BE/", "text": "Джерард: Спокойно, скоро се връщаме в Топ 4\n                    \"Барселона“ ще предприеме нова офанзива за звездата на „Ливърпул“ Филипе Коутиньо, категорични са испанските медии. Каталунците не са се отказали от привличането на бразилския халф, като още през януари ще извадят бомбастична оферта.Предложението ще бъде общо за 110 милиона евро, като 80 милиона е твърдата сума, а 30 ще са бонусите. В „Барса“ се надяват този път „Ливърпул“ да приеме предложението, тъй като тимът не се представя на ниво от началото на сезона, а Коутиньо едва ли е щастлив от това. Шансът мърсисайдци да се разделят със звездата си обаче е минимален. През лятото клубът отказа 140 милиона евро, а Клоп обяви халфа за „непродаваем“. Самият играч обаче настоява да заиграе в „Барса“ и това може да наклони везните в полза на трансфер. Важно уточнение е, че ако Коутиньо премине на „Камп Ноу“, няма да може да играе в Шампионската лига до края на сезона, тъй като вече е носил екипа на „Ливърпул“ в надпреварата.В същото време легендата на мърсисайдци Стивън Джерард изрази увереност, че клубът ще се завърне към победите. Бившият капитан бе категоричен, че тимът със сигурност ще финишира в Топ 4. В момента „Ливърпул“ е на 7 точки от върха, като в следващия кръг излиза в дерби срещу „Манчестър Юнайтед“. „Клоп е разочарован от представянето, но всички ние не сме. С няколко добри резултата ще се върнем в Топ 4. Изключително много вярвам на този мениджър\", допълни Джерард, който в момента заема пост в академията на „Ливърпул“.\n\n\n                    ", "date": "2017.10.04", "title": "“Барса“ атакува „Ливърпул“ с нови 110 млн. евро за Коутиньо"}
{"url": "http://www.monitor.bg/a/view/28213-%D0%93%D1%83%D0%B0%D1%80%D0%B4%D0%B8%D0%BE%D0%BB%D0%B0-%D0%BE%D0%B4%D0%BE%D0%B1%D1%80%D0%B8-%D0%BD%D0%BE%D0%B2%D0%B8%D1%8F-%D1%82%D1%80%D0%B5%D0%BD%D1%8C%D0%BE%D1%80-%D0%A1%D0%B8%D0%BC%D0%B5%D0%BE%D0%BD%D0%B5-%D1%81%D1%8A%D1%89%D0%BE-%D0%B5-%D0%B2%D0%B0%D1%80%D0%B8%D0%B0%D0%BD%D1%82/", "text": "\n                    “Байерн” вече е избрал треньора, който ще замени за постоянно уволнения миналата седмица италианец Карло Анчелоти, твърди мюнхенският вестник TZ. В момента временно начело на тима е Вили Саньол, който бе асистент на италианеца.Бившият наставник на баварците и настоящ мениджър на „Манчестър Сити“ Хосеп Гуардиола бил в Мюнхен и се срещнал с президента на клуба Ули Хьонес, одобрявайки решението за нов наставник. „Представих му решението, което смятаме да обявим в следващите дни. Той беше съгласен”, каза Хьонес в рамките на среща на баскетболния „Байерн“. Босът на баварците се срещнал с Гуардиола в ресторант в Швабинг.Междувременно чилийската версия на мадридския вестник „Ас” намеси и името на аржентинеца Диего Симеоне като евентуален бъдещ треньор на баварците. 47-годишният специалист е отговорен за добрите резултати на „Атлетико“ (Мадрид) в последните години, извеждайки ги до два финала в Шампионската лига, загубени от градския съперник „Реал“.\n\n\n                    ", "date": "2017.10.04", "title": "Гуардиола одобри новия треньор, Симеоне също е вариант"}
{"url": "http://www.monitor.bg/a/view/7605-%D0%93%D0%B0%D1%80%D0%B5%D1%82-%D0%91%D0%B5%D0%B9%D0%BB-%D1%81-18-%D0%BA%D0%BE%D0%BD%D1%82%D1%83%D0%B7%D0%B8%D0%B8-%D0%B2-%D0%A0%D0%B5%D0%B0%D0%BB/", "text": "\n                    Общо 18 са травмите на Гарет Бейл от идването му в “Реал” (Мадрид) до момента, изчислиха медиите в Испания. В повечето случаи става въпрос за мускулни контузии, но все пак по 3-4 пъти на кампания \"белите\" трябва да се справят без уелсеца. Очакванията след последната болежка на Гарет са той да пропусне още 6 мача. Така общият брой на двубоите, в които не е играл, ще достигнат 71, което прави средно по около 17-18 на година. В тази статистика не попадат 2 срещи, които е пропуснал заради грип. Любопитната статистика пък все повече накланя везните в посока изходящ трансфер. През лятото „Манчестър Юнайтед“ имаше сериозен интерес, но Зинедин Зидан не одобри сделката. След поредната травма обаче спецът определено ще е по-склонен на раздяла, а и според „Марка“ клубният бос Флорентино Перес е дал зелена светлина за сделката.\n\n\n                    ", "date": "2017.10.04", "title": "Гарет Бейл с 18 контузии в „Реал“"}
{"url": "http://www.monitor.bg/a/view/22412-%D0%91%D0%BE%D0%B6%D0%B8%D0%BD%D0%BE%D0%B2-%D0%BD%D0%B0%D0%BF%D1%83%D1%81%D0%BD%D0%B0-%D0%B8-%D0%A8%D0%B2%D0%B5%D0%B9%D1%86%D0%B0%D1%80%D0%B8%D1%8F-%D1%89%D0%B5-%D1%82%D1%80%D0%B5%D0%BD%D0%B8%D1%80%D0%B0-%D1%81-%D0%9B%D0%B5%D0%B2%D1%81%D0%BA%D0%B8/", "text": "Треньорът ме излъга, оплака се нападателят\n                    Българският нападател Валери Божинов изненадващо се раздели с швейцарския „Лозана“. 31-годишният футболист напуска клуба само три месеца, след като подписа договор за две години със седемкратния шампион на Швейцария. Както е известно, той се завърна в Европа на 30 юни след няколкомесечна авантюра в китайския „Мейджоу Хака“, където спечели 900 000 евро.Божинов изигра общо осем официални мача за тима, който е на девето място в Суперлигата на Швейцария, като седем от тях бяха за първенството. В тях той не успя да се разпише нито веднъж, а единственото му попадение за „Лозана“ бе в мача за Купата на Швейцария срещу „Пажде“ (3:1). Футболистът бе титуляр в последната среща, когато бе заменен в дербито със „Сион“ (1:1) в 60-ата минута. Преди това пък българинът бе оставен на пейката в няколко поредни двубоя заради конфликт с треньора. \"Факт е, че вече не съм играч на „Лозана“, коментира Божинов. - Разбрах се с клуба да се разделим по взаимно съгласие. Не съм сърдит на никого, сам съм си виновен. В началото треньорът ми каза, че ще разчита на мен, а в един момент станах резерва. Той ме излъга, подведе ме. Най-вероятно ще се подготвям в България през останалите седмици, докато стане ясно бъдещето ми. Говорих вече с Даниел Боримиров да тренирам на \"Герена\", но следващите дни ще има яснота. Предполагам, че това зависи от Делио Роси, ще е отлично, ако мога отново да тренирам под негово ръководство“, допълни бившият национал.Нападателят се е разписвал за рекордните за български футболист 13 различни клуба - „Лече“, „Фиорентина“, „Ювентус“, „Манчестър Сити“, „Парма“, „Спортинг“ (Лисабон), „Верона“, „Виченца“, „Левски“, „Тернана“, „Партизан“, „Мейджоу Хака“ и „Лозана“, като е играл в 7 различни държави - Италия, Англия, Португалия, България, Сърбия, Китай и Швейцария. \n\n\n                    ", "date": "2017.10.04", "title": "Божинов напусна и Швейцария, ще тренира с „Левски“"}
{"url": "http://www.monitor.bg/a/view/11810-%D0%9A%D0%B0%D1%80%D0%B0%D0%BD%D0%B3%D0%B0-%D0%9D%D0%B5-%D0%B7%D0%BD%D0%B0%D0%BC-%D0%BA%D0%BE%D0%BB%D0%BA%D0%BE-%D1%81%D1%82%D1%80%D1%83%D0%B2%D0%B0%D0%BC-%D0%B8%D1%81%D0%BA%D0%B0%D0%BC-%D0%B4%D0%B0-%D0%BE%D1%81%D1%82%D0%B0%D0%BD%D0%B0-%D0%BD%D0%B0-%D0%90%D1%80%D0%BC%D0%B8%D1%8F%D1%82%D0%B0/", "text": "\n                    Звездата на ЦСКА-София Фернандо Каранга продължава да печели отличия в Първа лига. Бразилският голаджия получи наградата си за играч номер 1 на XI кръг, в който заби и двата гола за „червените“ при равенството 2:2 с „Етър“. Това е негово второ такова отличие, а освен това бе избран и за футболист номер 1 за месец юли в Първа лига.\n\nПри награждаването си пък Каранга даде да се разбере, че не мисли за трансфер и е щастлив на стадион „Българска армия“. Освен това нападателят призна, че много трудно би получил повиквателна за националния отбор на Бразилия, но се надява да играе някой ден за България. „Българският език е много труден, но ще се постарая да науча думи, които ще ми трябват. Конкуренцията сред бразилските играчи е огромна. Това, че играеш силно в чуждо първенство, не означава, че ще бъдеш повикан в националния отбор. Ще се постараем да станем шампиони, за да зарадваме нашите фенове. Ще бъде трудно, но ще се борим да постигнем целта си. Не искам да коментирам колко пари струвам. Има си компетентни хора, които може да ви отговорят. Трябва да спрат спекулациите около моето бъдеще и евентуална продажба. Щастлив съм в настоящия ми отбор и искам да остана“, коментира звездата на ЦСКА-София.\n                    ", "date": "2017.10.04", "title": "Каранга: Не знам колко струвам, искам да остана на „Армията“"}
{"url": "http://www.monitor.bg/a/view/34211-%D0%92%D0%B5%D1%80%D0%B3%D0%BE%D0%B2-%D0%BD%D0%B0-%D0%BA%D0%BE%D1%81%D1%8A%D0%BC-%D0%BE%D1%82-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D1%81-%D0%BB%D0%B8%D0%BD%D0%B5%D0%B9%D0%BA%D0%B0/", "text": "Актьорът снима с личния си мотор в сериала, побиват го тръпки от скрининга на операции\n                    Две седмици след екранния си дебют в „Откраднат живот“ Юлиан Вергов вече е бомбардиран с полюсни Фейсбук коментари от типа на „Искам да си ми шеф! Къде ги назначават такива?“ и „Този нацист със скалпел за какъв се мисли?“. Начинът, по който ритна любовно-трудовия пъзел в болницата като неин директор\n\n\n\nсериал на Нова тв. Първата поява на актьора под каската на доц. Банков обаче щяла да бъде белязана от инцидент. „Снимам с личния си мотор – да ми се чудиш на акъла защо. И на сцената, в която пристигам в „Свети Кирил“ и засичам линейка, за да спра на шефското място, направихме няколко дубъла. На последния мотора ми поднесе и щяхме да се чукнем зловещо с линейката. Добре че се размина.“, сподели за „Монитор“ възпитаникът на Цветана Манева.\n\nЗа да се подготви за ролята той не кълве в аванс тонове медицинска терминология, но се допитва до лекарите-консултанти на терен всеки път, когато езикът му се заплете върху някоя по-засукана за произнасяне диагноза. Операциите са това, което го стресират най-много, щом щракне клапата. „Това, което симулираме, че режем по човешкото тяло, се вижда на екран в залата. И всеки път като гледам лапароскопия, например, ме побиват тръпки.“, признава Юлиан. Работата по „Откраднат живот“ е бетонирала мнението му, че докторската професия е свещено призвание. Наложило му се да влезе в ролята на пациент многократно през последните години и лягайки на масата за интервенции оценил подобаващо и спасителната намеса на анестезиолога – една от специалностите на Банков в сериала. „Особено благодарен съм на д-р Мазнейков от болница „Света София“, който\n\n\n\nС него станахме близки приятели след периода, в който се възстановявах под грижите му.“, обясни Вергов. Как балансира върху щурата въртележка от ангажименти в театъра, снимките, продуцентското хоро с компанията „Трите мечки“ и любовта към хокея- четете в интервюто с Юли в съботния брой на в.“Монитор“.  \n                    ", "date": "2017.10.04", "title": "Вергов на косъм от катастрофа с линейка"}
{"url": "http://www.monitor.bg/a/view/89003-%D0%9A%D0%B0%D1%81%D1%82%D0%B8%D0%BD%D0%B3%D0%B8%D1%82%D0%B5-%D0%B7%D0%B0-%D0%93%D0%BB%D0%B0%D1%81%D1%8A%D1%82-%D0%BD%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D1%81%D1%82%D0%B0%D1%80%D1%82%D0%B8%D1%80%D0%B0%D1%82-%D0%B2-%D0%A1%D0%BE%D1%84%D0%B8%D1%8F/", "text": "\n                    С кастинг в София стартира търсенето на таланти за предстоящия пети сезон на риалити формата „Гласът на България“. Столицата ще открие и закрие серията от прослушвания на 3, 4 и 11 ноември в „Студио 5“ на НДК. Желаещите да демонстрират гласовите си качества във Варна и Бургас могат да се явят на кастинг в хотел „Аква“ в съответния град на 6 ноември. На 8 ноември екипът на „Гласът на България“ ще търси нови звезди в Пловдив и Велико Търново, съответно в „Дом на културата Борис Христов“ и хотел „Меридиан Болярски“. Всички прослушвания ще стартират в 9 ч. „Останахме силно впечатлени от вокалните качества на кандидатите досега. Ще бъде изключително трудно да подберем най-добрите, тъй като 90% от хората са страхотно талантливи и интересни”, сподели Ангелина Белчева, мениджър „Локални продукции” в bTV и продуцент на четвъртия и петия сезон на шоуто.  \n\n\n                    ", "date": "2017.10.04", "title": "Кастингите за „Гласът на България“ стартират в София"}
{"url": "http://www.monitor.bg/a/view/26896-%D0%A8%D0%B5%D1%84-%D0%A2%D0%BE%D0%BA%D0%B5%D0%B2-%D1%89%D0%B5-%D0%BE%D1%86%D0%B5%D0%BD%D1%8F%D0%B2%D0%B0-%D0%A2%D0%B8%D0%BA%D0%B2%D0%B5%D0%BD%D0%BE-%D0%B8%D0%B7%D0%BA%D1%83%D1%88%D0%B5%D0%BD%D0%B8%D0%B5/", "text": "\n                    Шеф Андре Токев ще оценява кулинарни заложби на изложбата „Тиквено изкушение“ в Севлиево. Събитието ще се проведе на 15 октомври, а сред една от изненадите ще са тематични специалитети от гладиатора в кухнята, гощавал знаменитости от ранга на Жан Клод Ван Дам и Ангела Меркел. Посетителите ще погалят небце със супа от тиква с пяна от джинджифил и канела, мус от тиква и ябълки с печени тиквени семки и сладолед от тиквено олио, приготвени на място от кулинарния гуру. Гостите на празника ще имат възможността да опитат и от тиквеник-рекордьор, за когото ще бъдат използвани 63 кг. кори за баница, 120 кг. тиква, 21 кг. захар, 16 кг. орехи, 22 литра олио, 12 кг. пудра захар и половин кг. ванилия. За музикалния фон ще се погрижат Детски комплекс Севлиево, детски фолклорен ансамбъл „Развитие“, група Up stream voices и вокална група „Децата на Севлиево“.   \n\n\n                    ", "date": "2017.10.04", "title": "Шеф Токев ще оценява „Тиквено изкушение“"}
{"url": "http://www.monitor.bg/a/view/21894-%D0%92%D0%B8%D1%80%D0%B3%D0%B8%D0%BD%D0%B8%D1%8F-%D0%A2%D0%BE%D0%BC%D0%B0%D1%80%D0%BA%D0%B8%D0%BE-%D0%B1%D0%BE%D1%80%D0%B8-%D0%B3%D1%80%D0%B0%D0%B2%D0%B8%D1%82%D0%B0%D1%86%D0%B8%D1%8F%D1%82%D0%B0-%D0%B2-%D0%9B%D0%B5%D1%82%D1%8F%D1%89%D0%B8%D1%8F-%D0%91%D0%B0%D1%85/", "text": "\n                    Топ балерината Виргиниа Томаркио ще омайва с грация и мощ публиката на „Летящия Бах“, който ще кацне за пръв път в зала 1 на НДК на 21 октомври. Хубавицата е неприлично млада, но вече е сред най-оборотните имена на денс сцената на Ботуша, бъдейки част от трупата на Римската опера. В актива си тя има и победа в хитовото италианско шоу Amici di Maria De Filippi.\n\nСпектакълът, който събира в едно класическите фуги на Бах със зрелищна мултимедия и съвременни форми на танца като брейк днес, е обиколил над 30 държави по света и е заразил с енергията си над половин милион зрители. Основни двигатели на проекта са немският оперен режисьор Кристоф Хагел, хореографът Юи Кавагучи и берлинските брейкденс танцьори и четирикратни световни шампиони Flying Steps, ръководени от легендарния Вартан Басил. „Комбинирането на елементи от градската култура с естетиката на класическата музика е невероятно ефективен начин да създадем нещо съвсем ново и изключително подходящо за голямата сцена. Хората от Flying Steps са истински творци, имат увереността на театрални актьори, а прецизността им конкурира тази на олимпийските атлети.“, коментира Басил. Билети за шоуто се продават в мрежите на eventim.bg и ticketpro.bg на цени от 30 до 80 лв. \n                    ", "date": "2017.10.04", "title": "Виргиния Томаркио бори гравитацията в „Летящия Бах“ "}
{"url": "http://www.monitor.bg/a/view/28456-%D0%94%D0%B6%D0%B0%D1%80%D0%B5%D0%B4-%D0%9B%D0%B5%D1%82%D0%BE-%D1%81%D0%BB%D0%B0%D0%B3%D0%B0-%D1%85%D0%B0%D0%BB%D0%B0%D1%82%D0%B0-%D0%BD%D0%B0-%D0%A5%D1%8E-%D0%A5%D0%B5%D1%84%D0%BD%D1%8A%D1%80/", "text": "\n                    Американският актьор Джаред Лето ще се отдаде на бохемски страсти в обувките на основателя на сп. „Плейбой“ Хю Хефнър в биографичен филм. Режисьорът Брет Ратнър работи по идеята за подобна лента още през 2007 г. „Джаред е мой стар приятел. Когато чу, че аз съм получил правата за историята на Хеф, той каза: „Искам да го играя, искам да го разбера. И аз наистина вярвам, че Джаред може да го направи. Той е един от най-великите съвременни актьори“, разказа Ратнър.По случай 91-ия рожден ден на легендарния мъж, превърнал бялото зайче в символ на цяла епоха, излезе документална поредица от 10 серии. Продукцията, която носи името „Американски плейбой: историята на Хю Хефнер“, включва и кадри от личния архив на човека, който притежаваше безпогрешен усет към женската красота.Припомняме, че преди дни Хю Хефнър ни напусна. Той издъхна в дома си - имението „Плейбой“, заобиколен от близките си и беше погребан в близост до Мерилин Монро - екранната икона и секссивмол, чиито голи снимки фигурират в първия брой на култовото списание.   \n\n\n                    ", "date": "2017.10.04", "title": "Джаред Лето слага халата на Хю Хефнър"}
{"url": "http://www.monitor.bg/a/view/88712-%D0%92%D1%8F%D1%80%D0%B0-%D0%90%D1%82%D0%BE%D0%B2%D0%B0-%D0%BE%D1%81%D1%82%D0%B0%D0%B2%D0%B8-%D0%A1%D0%BB%D0%B5%D0%B4%D0%B8-%D0%BA%D0%B0%D1%82%D0%BE-%D1%83%D0%BB%D0%B8%D1%87%D0%B5%D0%BD-%D0%BC%D1%83%D0%B7%D0%B8%D0%BA%D0%B0%D0%BD%D1%82/", "text": "\n                    Като солов артист с псевдонима AV я припознахме със сингли като „Тази нощ“ и „Тук и сега“. В недалечното минало Вяра Атова бе част и от изгорелият като бенгалски огън опит за сформирането на поредната женска група бг производство Supernova. За редовия зрител тя е едно от „момичетата на късмета“, но в съвременния вариант на „Националната лотария“, на която бе ководещ със Захари Бахаров. Между снимките за предаванията на City TV и изкарването на поредния курс по актьорско майсторство Вяра Атова се върна към музиката и завчера представи новия си сингъл „Следи“. Без излишни фойерверки, сред естествения декор от минувачи и клиентите в „аквариума“ за пушачи на ресторант на столичния бул. „Витоша“. „Тази песен е много емоционална, разказва за следите, които една голяма любов остави в мен, и исках да я изпълня по възможно най-непретенциозния и първичен начин.“, сподели Вяра, която на улицата бе подкрепена от младеж с акустична китара и фенове като Орлин Павлов, Михаела Филева и Виктория Георгиева.\n\nВ краткия си, но ефектен пърформанс, Атова включи и няколко кавъра, сред които и шлагер на Ейми Уайнхаус. Премиерата на видеото към „Следи“ е тази вечер в канала на Facing The Sun в YouTube.\n\n \n                    ", "date": "2017.10.04", "title": "Вяра Атова остави „Следи“ като уличен музикант"}
{"url": "http://www.monitor.bg/a/view/39703-%D0%A0%D0%B8%D1%82%D0%BE%D0%BD-%D0%B4%D0%B0%D0%B2%D0%B0%D1%82-4-%D0%BF%D0%B5%D1%81%D0%BD%D0%B8-%D0%BD%D0%B0-%D0%BF%D1%80%D0%B8%D1%8F%D1%82%D0%B5%D0%BB%D0%B8/", "text": "Катя е идеен двигател на мултимедията към всичките 29 парчета в спектакъла\n                    „Няма концерт, в който Здравко да не забрави текст, а аз да не падна“, намигва усмихнато Катя от „Ритон“. Факт е, че когато говорим за големите им събития в НДК често й се е случвало да изкарва два часа под светлините на прожекторите с раздробен глезен и е преживявала няколко опита за саботаж от високите си токчета, но със Здравко са като ин и ян на сцената. Синхронизирани са като механизъм на швейцарски часовник, умеят да си пазят гърба и влагат толкова сърце в изпълненията, че публиката приема гафовете за спонтанен бонус в програмата. Хората, които извън музиката си „живеят спокойно, разумно и кротко“, ще отбележатна 18 октомври. Мястото отново е зала 1 на НДК, а общият брой парчета, които ще прозвучат, е 29. „Ще направим всичките песни от новия ни албум „Златен Ритон“, плюс 15 от най-големите ни хитове. Оставяме 4 от песните си на свои приятели, специални гости, но кои са те и колко добри са като вокали ще запазя в тайна.“, сподели за „Монитор“ Катя. В сетлиста ще влязат 10 нови песни, сред които и „Безумна любов“ - шлагерът, посветен на силната връзка помежду им от големия Тончо Русев. Катя и Здравко ще създадат усещане за \"Празник\" (по текст на Йоана Мирчева и музика на Митко Гидишки), а под водопад от цветя със сигурност ще попаднат под звуците на \"За последен път ти повтарям\" и \"Златен Ритон\". В последното парчена Бетховен. Идеята е на Катя, която отдавна мечтае със Здравко да запишат песен, базиранa на класическа мелодия. Специално за празника тя ще бъде облечена от Junona, а половинката й ще опакова стройния си силует в бутиковите костюми на Rossini.В момента текат интензивни репетиции с бенда и беквокалистките им, а към всяко парче ще има тематична мултимедия по идея на Катя. „Снимахме лятото тези визии, те са моя хрумка и съм много щастлива, защото всички, видели крайния резултат, са очаровани. Много красива и пищна ще е цялата сцена.“, обяснява певицата. Навръх събитието феновете ще могат да се сдобият със „Златен Ритон“ на диск, а по Коледа той ще бъде издаден като част от луксозен албум със снимки и текстове на песни. В началото на 2018 г дуетът ще зарадва ценителите на аналоговия звук и с бяла плоча, чието производство е възложено на завод в Италия. \n\n\n                    ", "date": "2017.10.04", "title": " „Ритон“ дават 4 песни на приятели "}
{"url": "http://www.monitor.bg/a/view/44080-%D0%94%D0%B6%D0%BE%D0%BD-%D0%9B%D0%BE%D1%83%D1%82%D1%8A%D0%BD-%D0%BD%D0%B0%D0%BF%D1%83%D1%81%D0%BD%D0%B0-%D0%9A%D0%B0%D0%B2%D0%B0%D1%80%D0%BD%D0%B0/", "text": "\n                    Легендарният вокалист на Uriah Heep Джон Лоутън и съпругата му Ирис Лоутън продадоха собствения си апартамент в Каварна и напускат бившата столица на рока. „Джон Лоутън ми съобщи преди няколко месеца, че иска да продаде жилището си, защото е потресен от това, което се случва в Каварна. Според него градът е останал без душа. Рокът е умрял и е отстъпил място на казачока, което той не може да приеме, при условие, че той притежава жилището от 2007 година и винаги е идвал с удоволствие тук не само да пее, но и да почива”, обясни бившият кмет Цонко Цонев.\n\nСемейство Лоутън станаха собственици на апартамент от около 80 кв. м. в баровски комплекс, разположен в крайбрежната зона на Каварна, на стотина метра от залива срещу нос Чиракман. Апартаментът има 2 стаи и кухня и е с източно изложение.\n\nЗа първи път Джон Лоутън посети България през 2004 година по покана на кмета Цонко Цонев, за да пее с Б.Т.Р. Оттогава рок легендата събираше всяка година в нощта срещу 1 юли хиляди фенове на култовото място Огънчето край село Камен бряг и при първите лъчи на изгряващото юлско слънце местността се огласяше от великата песен July Morning, изпята от Джон Лоутън и Б.Т.Р. „Джон Лоутън напусна Каварна, но не и България. Догодина той отново ще е в Тутракан за Джулай Морнинг”, бе категоричен Цонко Цонев.  \n                    ", "date": "2017.10.04", "title": "Джон Лоутън напусна Каварна"}
{"url": "http://www.monitor.bg/a/view/54857-%D0%91%D0%B5%D0%B7-%D1%82%D0%B2-%D0%BA%D0%B0%D0%BC%D0%B5%D1%80%D0%B8-%D0%BD%D0%B0-%D0%BA%D0%BE%D0%BD%D1%86%D0%B5%D1%80%D1%82%D0%B0-%D0%BD%D0%B0-%D0%A4%D0%A1%D0%91/", "text": "\n                    Юбилейният концерт на легендарните ФСБ няма да бъде заснет и излъчен в тв ефира. Музикантите взеха това решение за да подарят на феновете си единствено по рода си изживяване. Датата е 7 октомври, мястото е „Арена Армеец“, а поводът е 40 години на сцената на рок титаните. Сетлиста ще включва всички хитове, които превърнаха култовата формация в музикална институция, като „След десет години“, „Не така“, „Високо“ и „Обичам те дотук“. Иван Лечев, Румен Бояджиев и Константин Цеков ще изсвирят и композиции от последния си албум „ФСБ.“, който излезе през 2010 г. Специално за юбилея на бандата от Германия пристигна един от основателите й – Александър Бахаров, който вече се включи интензивно в репетициите. „Включили сме три парчета, които никога не сме свирили на живо, а в тях ще свири и един от съавторите им Сашо Бахаров. Слава Богу е запазил легендарния си бас, който е същият като на Стенли Кларк. Понеже става дума за юбилей, най-големите ни хитове ще прозвучат колкото се може по-близо до оригиналите“, разкри пред „Монитор“ Иван Лечев. Специално за събитието, за което билетите са почти изчерпани, ще се вдигне мащабна конструкция с над 300 осветителни тела и огромен подиум. Ограничен брой билети на цени от 30 до 70 лв могат да бъдат закупени в мрежата на Eventim.  \n\n\n                    ", "date": "2017.10.04", "title": "Без тв камери на концерта на ФСБ"}
{"url": "http://www.monitor.bg/a/view/57056-%D0%A0%D0%B5%D1%87%D1%82%D0%B0-%D0%BD%D0%B0-%D0%BA%D1%80%D0%B0%D0%BB%D1%8F-%D0%B1%D0%B5%D0%B7-%D0%BF%D1%80%D0%B8%D0%B7%D0%B8%D0%B2-%D0%B7%D0%B0-%D0%BF%D0%BE%D0%BC%D0%B8%D1%80%D0%B5%D0%BD%D0%B8%D0%B5-%D0%9A%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%BE%D0%B1%D1%8F%D0%B2%D1%8F%D0%B2%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82/", "text": "\n                    Кралят на Испания Фелипе VI заяви, че независимостта на Каталуния е „незаконна и недемократична“. Монархът заяви още, че испанската държава трябва да гарантира „конституционния ред в Каталуния“. Той отбеляза, че каталонските власти са нарушили установените в държавата закони. При това той подчерта, че жителите на Каталуния могат да разчитат на подкрепата на цяла Испания.\n\nМонархът се обърна към нацията след референдума за независимост в Каталуния на 1 октомври. „Преживяваме много трудни моменти за нашата демокрация. При тези обстоятелства искам да се обърна към испанците. Всички видяхме действията на Женералитета на Каталуния по незаконното провъзгласяване на независимост“, заяви кралят в своето обръщение. „Със своите решения те систематично нарушаваха правилата, демонстрирайки недопустима нелоялност към държавата, към това, кого те представляват в Каталония. Те подкопаха хармонията и съществуването в каталонското общество“, добави кралят.\n\nВ речта на краля бе очаквана от мнозина, коментира Би Би Си. В нея обаче по-важното е какво не каза Фелипе Шести – той не спомена и дума за насилието от страна на полицията срещу гражданите в опит да осуети референдума, а освен това не призова за диалог между Мадрид и Барселона.\n\nВ същото време в своето първо интервю след референдума премиерът на правителството на Каталуния Карлес Пучдемон заяви, че в рамките на няколко дни ще бъде обявена независимостта на автономната област, съобщи Би Би Си. \"Правителството на Каталуния ще обяви за независимостта в края на тази седмица или в началото на следващата\", заяви Пучдемон. В същото време, отговаряйки на журналистически въпрос относно неговите действия в случай на намеса на испанското правителство, премиерът предупреждава, че ако то се намеси, това ще бъде \"грешка, която ще промени всичко\". Освен това Карлес Пучдемон добавя в интервюто, че понастоящем няма никакви контакти между властите в Каталония и Мадрид.\n                    ", "date": "2017.10.04", "title": "Речта на краля без призив за помирение, Каталуния обявява независимост"}
{"url": "http://www.monitor.bg/a/view/67674-%D0%A2%D1%80%D1%8A%D0%BC%D0%BF-%D0%A1%D0%B5%D0%B3%D0%B0-%D0%BD%D0%B5-%D0%B5-%D0%B2%D1%80%D0%B5%D0%BC%D0%B5-%D0%B7%D0%B0-%D0%BE%D0%B1%D1%81%D1%8A%D0%B6%D0%B4%D0%B0%D0%BD%D0%B5-%D0%BD%D0%B0-%D0%BA%D0%BE%D0%BD%D1%82%D1%80%D0%BE%D0%BB%D0%B0-%D0%BD%D0%B0-%D0%BE%D1%80%D1%8A%D0%B6%D0%B8%D1%8F%D1%82%D0%B0-%D0%B2-%D0%A1%D0%90%D0%A9/", "text": "\n                    След най-масовото убийство в САЩ, извършено преди малко повече от две денонощия в Лас Вегас, американският президент Доналд Тръмп заяви, че е рано за дебати за контрола върху притежанието на оръжия в страната. \"Възможно е това да се случи. Но не сега\", каза той пред репортери, които го придружиха в пътуването му до Пуерто Рико.\n\nВъпросът за контрола върху притежаването на оръжия в САЩ отново стана актуален, след трагедията в Лас Вегас, където в неделя вечерта 64-годишният Стивън Падък уби 59 души и рани над 500. Републиканците, включително Тръмп, традиционно се противопоставят на затягането на правилата за придобиване и носене на оръжие. Към това ги призовават опонентите им от Демократическата партия. Голяма роля по въпроса играе Националната оръжейна асоциация (НОА), която отдавна е установила контрол върху редица конгресмени и сенатори, които идват от щати и места, където производството на оръжие е основен поминък и блокират всякаква законодателна инициатива, която може да го застраши. Според статия във в. „Ню Йорк Таймс” Падок е успял да преквалифицира купени законно полуавтоматични оръжия в автоматични. За целта той е използвал дискови магазинни пълнители, подобни на тези, които са се използвали за популярните в миналото автомати \"Томпсън\" - с тях всъщност се съкращава времето за стрелба и то доближава това на автоматичната стрелба. Причината - има откат на оръжието, което всъщност позволява не стрелецът да натиска спусъка при всеки изстрел, а откатът да бъде използван като \"двигател\" и пръстът на спусъка да играе ролята само на механична опора, без движение. Тези пълнители също могат да се купуват законно в САЩ, някои за само 99 долара.\n                    ", "date": "2017.10.04", "title": "Тръмп: Сега не е време за обсъждане на контрола на оръжията в САЩ"}
{"url": "http://www.monitor.bg/a/view/16989-%D0%9A%D1%8A%D1%80%D0%B2%D0%B0%D0%B2%D0%B8-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B7%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D1%88%D0%B2%D0%B5%D0%B4%D1%81%D0%BA%D0%B0%D1%82%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%BA%D0%B0-%D0%9A%D0%B8%D0%BC-%D0%92%D0%B0%D0%BB/", "text": "\n                    Полицията обяви, че е стигнала до нови разкрития относно смъртта на шведската журналистка Ким Вал, която бе намерена мъртва на брега на Копенхаген, пише местното издание на The Local. Оказва се, че Вал е била намушкана 15 пъти с нож. Органите на реда обаче не знаят каква точно е причината за смъртта.Вал бе в неизвестност няколко дни, след като посети Петер Мадсен, собственик на подводница, направена в домашни условия, и изчезна. В последствие тялото на Вал бе намерено на брега на Копенхаген с отрязани крайници и без глава. По-рано на подводницата на Мадсен бяха намерени записи, показващи убийството на жени и в частност обезглаване.\n\n\n                    ", "date": "2017.10.04", "title": "Кървави подробности за смъртта на шведската журналистка Ким Вал"}
{"url": "http://www.monitor.bg/a/view/65741-%D0%A0%D1%83%D1%81%D0%BA%D0%B8%D1%82%D0%B5-%D1%81%D0%B8%D0%BB%D0%B8-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D1%85%D0%B0-%D0%BA%D0%BE%D0%BC%D0%B0%D0%BD%D0%B4%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%94%D0%B6%D0%B5%D0%B1%D1%85%D0%B0%D1%82-%D0%B0%D0%BD-%D0%9D%D1%83%D1%81%D1%80%D0%B0/", "text": "\n                              Руските Въздушнокосмически сили ликвидираха в Сирия командването на терористичната организация \"Джебхат ан Нусра\". Нейният главатар Абу Мохамед ал Джулани е ранен и е в критично състояние, а 12 от полевите командири са убити. Това заяви в сряда говорителят на Министерството на отбраната /МО/ генерал-майор Игор Конашенков, цитиран от Интерфакс.\n\nСпоред официалния представител на ведомството ал Джулани и неговите съратници са били атакувани във вторник от бойни самолети Су-34 и Су-35 след сигнал, получен от руското военно разузнаване. Терористите били нападнати по време на тяхно съвещание. При атаката лидерът на \"Джебхат ан Нусра\" е получил множество шрапнелни рани, като в резултат е останал е без ръка, пише НТВ. Ликвидирана е и охраната на джихадисткото командване от близо 50 бойци, както и 12 полеви командира, включително и най-близкият помощник на Ал Джулани - шефът на службата за сигурност на групировката Ахмад ал Гизаи, уточни генерал Конашенков. Местонахождението на командването на терористичната организация било установено в хода на специална операция по унищожаване на екстремисти, нападнали на 18 септември наблюдателния пост на руската военна полиция на границата на провинцията Идлиб.\n\n          По-рано от руското МО се похвалиха, че само за два дни са унищожили в Сирия други 304 бойци от „Ислямска държава“ /ИД/ и са ранили 170, предава Интарфекс. Сред ликвидираните бойци са и 7 полеви командири на екстремистката групировка, посочи Конашенков. „При авиационния удар беше унищожен центърът за подготовка на чужди наемници на ИД, в това число и 40 терористи от Северен Кавказ и мобилна снайперска група“, съобщиха от военното ведомство. Освен това Военно-космическите сили на Русия са ликвидирали още 3 командни и 9 опорни пункта на терористите, както и 8 танка, три артилерийски установки и 17 камиона с оръжия с крупен калибър, допълниха от МО. \n                    ", "date": "2017.10.04", "title": "Руските сили ликвидираха командването на \"Джебхат ан Нусра\""}
{"url": "http://www.monitor.bg/a/view/5268-%D0%9D%D0%BE%D0%B2%D0%BE-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D0%B5-%D0%B7%D0%B0-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B5-%D1%81%D1%80%D0%B5%D1%89%D1%83-%D0%A0%D0%BE%D0%BC%D0%B0%D0%BD-%D0%9F%D0%BE%D0%BB%D0%B0%D0%BD%D1%81%D0%BA%D0%B8/", "text": "\n                    Швейцарската полиция разследва още едно обвинение за изнасилване срещу режисьораРоман Полански, предявено от 61-годишната бивша немска актриса Ренате Лангер, която твърди, че той й посегнал в Гщад, когато тя била на 15 години, предадоха световните информационни агенции.Лангер е подала оплакване в полицията в Сен Гален на 26 септември. Според показанията й Полански я насилил сексуално през 1972 г., когато тя със съгласието на родителите си посетила дома на режисьора в Гщад, Швейцария. Той я поканил да се снима в негов филм.По думите на Ренате Лангер след месец Роман Полански й се извинил и я поканил да участва във филм, снимките на който били в Рим. Тя отишла и той я изнасилил втори път в жилището, в което тя била отседнала.Швейцарската полиция ще предаде случая на прокуратурата. В Швейцария няма закон за изтичане на срока на обвинения, ако става въпрос за случаи на изнасилване на непълнолетни и малолетни.Ренате Лангер е четвъртата жена, обвинила режисьора в сексуално насилие. Тя каза, че съобщава за случилото се едва сега, защото не искала родителите й да разбират. Майка й и баща й починали неотдавна.Роман Полански, който е на 84 години, се издирва от Интерпол от 1977 г., когато американски съд го призна за виновен в изнасилване на непълнолетната Саманта Геймър. Тогава той успява да избяга в Европа и живее във Франция, защото страната няма споразумение за правна помощ със САЩ.\n\n\n                    ", "date": "2017.10.04", "title": "Ново обвинение за изнасилване срещу Роман Полански"}
{"url": "http://www.monitor.bg/a/view/69009-%D0%94%D0%B0%D0%B4%D0%BE%D1%85%D0%B0-%D0%9D%D0%BE%D0%B1%D0%B5%D0%BB-%D0%B7%D0%B0-%D0%BD%D0%BE%D0%B2%D0%B0-%D0%B5%D1%80%D0%B0-%D0%B2-%D0%B1%D0%B8%D0%BE%D1%85%D0%B8%D0%BC%D0%B8%D1%8F%D1%82%D0%B0/", "text": "\n                    Швейцарецът Жак Дюбоше, германецът Йоахим Франк и британецът Ричард Хендерсън спечелиха Нобеловата награда за химия за разработване на криолектронна микроскопия, която прави революция в биохимията, съобщи сайтът Nobelprize.org.\n\nКриоелектонната микроскопия визуализира процеси, които преди това не са виждани. Това е огромно постижение, както за изучаването на биомолекулите, така и за развитието на фармацевтиката. \"Този метод пренесе биохимията в нова ера\" - заяви Шведската кралска академия на науките.\n\nЖак Дюбоше е роден през 1942 г. в Егъл, Швейцария. Защитава докторати в университетите в Женева и Базел през 1973 г. Той е почетен професор по биофизика в университета на Лозана.\n\nЙоахим Франк е роден през 1940 г. в Зиген, Германия. Придобива научната титла \"доктор\" през 1970 г. в Техническия университет в Мюнхен. Сега преподава биохимия и молекулярна биофизика и биологични науки в Колумбийския университет в Ню Йорк, САЩ.\n\nРичард Хендерсън е роден през 1945 г. в Единбург, Шотландия. Защитава докторат в Кембриджския университет във Великобритания през 1969 г. Той е ръководител на програма в лабораторията по молекулярна биология на висшето учебно заведение.\n\nПроф. Хендерсън има редица отличия, сред които медала \"Ханс Кребс\" на Федерацията на европейските биохимични дружества от 1984 г. и наградата \"Александър Холъндър\" на американската Национална академия на науките от 2016 г.\n\nНобеловата награда за химия се присъжда от Кралската шведска академия на науките от 1901 г. Лауреати на Нобеловата награда за химия с голяма известност са: Сванте Арениус (1903), Ърнест Ръдърфорд (1908), Мария Кюри (1911), Ирен и Фредерик Жолио-Кюри (1935).\n\nТази година паричната равностойност на Нобеловата награда е 9 милиона крони (944 000 евро).\n                    ", "date": "2017.10.04", "title": "Дадоха Нобел за нова ера в биохимията"}
{"url": "http://www.monitor.bg/a/view/62479-%D0%91%D0%B5%D1%80%D0%BB%D0%B8%D0%BD%D1%81%D0%BA%D0%B0%D1%82%D0%B0-%D0%BE%D0%BF%D0%B5%D1%80%D0%B0-%D1%81%D0%B5-%D0%B7%D0%B0%D0%B2%D1%8A%D1%80%D0%BD%D0%B0-%D0%B7%D0%B0-%D0%BF%D1%83%D0%B1%D0%BB%D0%B8%D0%BA%D0%B0%D1%82%D0%B0-%D1%81%D0%BB%D0%B5%D0%B4-7%D0%B3%D0%BE%D0%B4%D0%B8%D1%88%D0%B5%D0%BD-%D1%80%D0%B5%D0%BC%D0%BE%D0%BD%D1%82-%D0%B7%D0%B0-400-%D0%BC%D0%B8%D0%BB%D0%B8%D0%BE%D0%BD%D0%B0-%D0%B5%D0%B2%D1%80%D0%BE/", "text": "\n                    Берлинската Щатсопера отвори отново врати след 7-годишен ремонт за 400 милиона евро, съобщи ДПА.\n\nДаниел Баренбойм, който е музикален директор на операта, дирижира оркестъра за откриването на обновената зала в деня на националния празник на Германия. Щатсопер резонира под звуците на \"Сцени от фауст на Гьоте\" от Роберт Шуман с постановчик Юрген Флим.\n\nСред публиката бяха канцлерът Ангела Меркел и президентът Франк-Валтер Щайнмайер.\n\nПредвидени са още няколко концерта до края на седмицата, сред които и на Виенската филхармония, дирижирана от Зубин Мета. След това Щатсопер отново ще бъде затворена за два месеца за настройване на новото технологично оборудване. Редовните представления ще започнат през декември, когато Щатсопер ще отпразнува 275-ата си годишнина.\n\nСценичното оборудване в концертната зала е изцяло обновено, а покривът е повдигнат с 5 м, за да бъде подобрена акустиката. Залите за репетиция в съседната сграда вече са свързани с главната сцена с подземен коридор.\n\nРемонтът на сградата на операта на ул. \"Унтер ден Линден\" трябваше да приключи още през 2014 г., но се проточи, защото бюджетът от 239 милиона евро беше надхвърлен значително. Обновяването в крайна сметка струваше 400 милиона евро.\n                    ", "date": "2017.10.04", "title": "Берлинската опера се завърна за публиката след 7-годишен ремонт за 400 милиона евро"}
{"url": "http://www.monitor.bg/a/view/70037-60-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D0%B8%D0%B7%D1%81%D1%82%D1%80%D0%B5%D0%BB%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D1%8A%D1%80%D0%B2%D0%B8%D1%8F-%D0%B8%D0%B7%D0%BA%D1%83%D1%81%D1%82%D0%B2%D0%B5%D0%BD-%D1%81%D0%BF%D1%8A%D1%82%D0%BD%D0%B8%D0%BA-%D0%BD%D0%B0-%D0%97%D0%B5%D0%BC%D1%8F%D1%82%D0%B0/", "text": "\n                    На 4 октомври се навършиха 60 години от изстрелването на първия изкуствен спътник на Земята. С този космически апарат, създаден от СССР, започна усвояването на космоса от човечеството, предаде ТАСС.\n\nРаботата над създаване на изкуствен спътник на Земята започва в СССР в началото на 50-те години на миналия век. През 1950-1953 г. с разработването му се занимава групата на инженер-конструктора Михаил Тихонравов. През този период академик Мстислав Келдиш от Академията на науките на СССР проучва въпроса за извеждане на спътник в околоземна орбита. Същевременно в ОКБ-1 (Опитното конструкторско бюро 1) на Научноизследователския институт 88 под ръководството на Сергей Корольов се разработва ескизен проект за двустепенна балистична ракета, която би могла да изведе спътник в космоса.\n\nПрез март 1954 г. Корольов и Тихонравов се обръщат към Келдиш с предложение за осъществяване на идеята за създаване на спътник. Проектът е одобрен от АН на СССР. Разработването на апаратура за спътника е възложено на Академията на науките на СССР, проектирането на апарата - на ОКБ-1, а изстрелването му - на Министерството на отбраната на СССР. Институтите на Академията на науките на СССР обаче не били готови да изпълнят в срок задачата, свързана с разработване на научна апаратура за спътника. Проектът бил застрашен от провал. През август 1956 г. Тихонравов предложил на Корольов, вместо летяща лаборатория, да бъде създаден в кратки срокове малък апарат, на чийто борд има единствено радиопредавател. ОКБ-1 пристъпва към създаване на космическия апарат през ноември 1956 г.\n\nПървият изкуствен спътник представлява кълбо с диаметър 56 см и тегло 83,6 кг. Корпусът му е създаден от алуминиева сплав. Кълбото включва две полусфери. В едната от тях има две радиопредавателни устройства (основно и резервно), три сребърно-цинкови акумулатора, терморегулираща система, датчици на температурата и налягането. Космическият апарат е оборудван с 4 антени за предаване на сигнали.\n                    ", "date": "2017.10.04", "title": "60 години от изстрелването на първия изкуствен спътник на Земята"}
{"url": "http://www.monitor.bg/a/view/27151-%D0%97%D0%B0%D0%BA%D0%BE%D0%BF%D1%87%D0%B0%D1%85%D0%B0-%D0%B1%D0%BE%D1%81-1-%D0%BD%D0%B0-%D0%BC%D0%B0%D1%84%D0%B8%D1%8F%D1%82%D0%B0-%D0%B2-%D0%AE%D0%B6%D0%BD%D0%B0-%D0%A1%D0%B8%D1%86%D0%B8%D0%BB%D0%B8%D1%8F/", "text": "\n                    При съвместна акция на корпуса на карабинерите и полицията на Италия рано тази сутрин бе арестуван боса на разпореждащия се в Южна Сицилия клан Ринцивило – петдесет и седем годишния Салваторе Ринцивило. Той бе закопчан в Рим, откъдето дирижирал трафиците си на острова и из цялата страна в сътрудничество с другите два легендарни клана на Коза ностра – Мадониа и Корлеонези.\n\nДо 2013 г. Салваторе излежавал петнайсетгодишна присъда за участие в престъпно сдружение от мафиотски тип, а в момента „доживотници“ при строг затворнически режим за убийства, търговия с дрога, рекет и други тежки престъпления са неговите двама по-големи братя.\n\nЕдновременно с боса на клана „Ринцивило“ в столицата Рим, в Палермо и в някои други градове на Сицилия бяха закопчани още 36 негови близки сътрудници. Сред задържаните е известният римски адвокат Джандоменико Д’Амбра, който освен че защитавал в съда арестуваните членове на престъпната структура, бил основен консултант на нейния тартор по легализирането на приходите от нейната незаконна дейност. За съжаление в кюпа на щракнатите с белезници лица има и двама карабинери, които пък информирали редовно Салваторе Ринцивило за евентуални полицейски акции срещу него, хората му и контролираните от тях промишлени предприятия, ферми, заведения за хранене и др. Закопчани са и двама от шефовете на борсите за плод и зеленчук в Милано и Рим, които се разпореждали с пристигащата всеки ден от Сицилия стока.\n\n Италианците укриват всяка година данъци за над 110 милиардаа евро – би тревога вчера влиятелният римски всекидневник „Република“, позовавайки се на социологическо изследване. Това на практика са парите, които биха покрили годишните разходи в страната за здравеопазване. Според авторитетният вестник за съжаление държавата успява да си възстанови едва 1,13 на сто от откраднатите от нея средства, докато в другите западноевропейски страни „успеваемостта“ надхвърля 17 процента\n\n \n                    ", "date": "2017.10.04", "title": " Закопчаха бос №1 на мафията в Южна Сицилия"}
{"url": "http://www.monitor.bg/a/view/78611-%D0%9F%D1%81%D0%B8%D1%85%D0%BE%D0%BF%D0%B0%D1%82%D1%8A%D1%82-%D0%BE%D1%82-%D0%9B%D0%B0%D1%81-%D0%92%D0%B5%D0%B3%D0%B0%D1%81-%D0%B2%D0%B7%D0%B8%D0%BC%D0%B0%D0%BB-%D1%85%D0%B0%D0%BF%D1%87%D0%B5%D1%82%D0%B0-%D0%B7%D0%B0-%D0%BB%D1%83%D0%B4%D0%B8/", "text": "\n                    На психопата от Лас Вегас Стивън Падок са му били предписани антидепресанти четири месеца преди касапницата. Падок е трябвало да взима диазепам, известен още като Валиум. Хапчетата са му били предписани на 21 юни от доктор Стовън Уинклер, съобщава Las Vegas Review-Journal. Диазепамът е седативно сънотворно, което може да доведе до агресивно поведение у хора с проблеми с поведението, това сочат редица проучвания. Към момента не е известно за какво са му били предписани хапчетата на Падок, или дали е има проблеми с поведението. Мнозина хора, които го познават, включително и брат му Ерик, казват, че той се е държал нормално, не е проявявал агресия, не е изглеждал като масов убиец. Служители в кабинета на доктор Уинклер отказаха да потвърдят, че Падок е бил техен пациент. Оттам добавиха, че лекарят няма да отговаря на въпроси.\n                    ", "date": "2017.10.04", "title": "Психопатът от Лас Вегас взимал хапчета за луди "}
{"url": "http://www.monitor.bg/a/view/79703-%D0%A0%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%82-%D1%81%D0%BB%D1%83%D0%B6%D0%B8%D1%82%D0%B5%D0%BB-%D0%BD%D0%B0-%D0%93%D1%80%D0%B0%D0%B1%D0%BE-%D0%B7%D0%B0-%D0%B8%D0%B7%D0%BF%D0%B8%D1%80%D0%B0%D0%BD%D0%B5-%D0%BD%D0%B0-400-%D0%B1%D0%BE%D0%BD%D0%B0/", "text": "\n                    30-годишен служител на сайта за колективно пазаруване grabo.bg е на мушката на прокуратурата и икономическа полиция в Пловдив за измама с 400 000 лева и последвало пране на пари. Георги П. е работил в сайта, като експерт маркетинг. Той е обвинен от прокуратурата, че от миналия 18 август до 21 септември т.г. е причинил имотна вреда на „Грабо медия” АД в особено големи размери – близо 400 бона, като измамата е особено тежък случай. До момента разследващите са установили схемата, по която младият мъж е прибирал за себе си парите от клиентите. Когато срокът на промоцията за дадена стока или услуга изтичал, от сайта трябвало да преведат парите на съответните търговци. Тогава обаче Георги отивал в счетоводството и казвал, че даденият клиент му се бил обадил, за да даде нова банкова сметка. Служителят на grabo.bg казвал на счетоводителките уж новата банкова сметка на клиентите им, по която те превеждали парите. Сметката обаче не била на търговците, а на близък на Георги. След това приятелят му превеждал сумите по негова сметка. От прокуратурата все още изясняват как Георги се е разпореждал с получените пари, за какво ги е харчил и къде са потъвали сумите. На 30 септември т.г. районният съд в Пловдив е оставил Георги за постоянно зад решетките. По повдигнатите му обвинения го грози затвор от 3 до 10 години, както и конфискация на до една втора от имуществото му. Разследването по случая продължава и за доказване на престъпна дейност на Георги по пране на пари, придобити посредством извършената измама, уточниха от прокуратурата в Пловдив. \n                    ", "date": "2017.10.04", "title": "Разследват служител на „Грабо” за изпиране на 400 бона"}
{"url": "http://www.monitor.bg/a/view/89557-63%D0%B3%D0%BE%D0%B4%D0%B8%D1%88%D0%BD%D0%B0-%D0%BF%D1%83%D1%81%D0%BD%D0%B0-%D0%BE%D1%82-%D1%82%D0%B5%D1%80%D0%B0%D1%81%D0%B0%D1%82%D0%B0-%D1%81%D0%B8-%D0%B1%D0%BB%D0%B8%D0%B7%D0%BE-5-%D0%B1%D0%BE%D0%BD%D0%B0-%D0%BD%D0%B0-%D0%B0%D0%BB%D0%BE%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8/", "text": "След множество обаждания се стигна и до заплахи на кюстендилци\n                    63-годишна жена от Дупница олекна с 4 700 лв., след поредната телефонна измама в града. Отново непознат мъжки глас се представил за полицай и поискал пари за разкриването на престъпление. В опита си да помогне на „полицая“ жената дала всичките си спестявания, като ги метнала от балкона на дома си.\n\nМножество сигнали са постъпили в полицията в Кюстендил и Дупница от граждани, които са получили обаждания по телефона от измамници. Искани са им големи суми пари. В Кюстендил обадилите се искали пари за лечение на близки роднини. „При някои от обажданията се е стигнало и до сериозни заплахи към жертвите. В Дупница измамниците са се представяли за служители на полицията“, коментираха разследващи.\n\nОт ОДМВР – Кюстендил отново призовават гражданите да не дават парите си на непознати. Да бъдат сигурни, щом са поискани по телефона, това е опит за измама.\n                    ", "date": "2017.10.04", "title": "63-годишна пусна от терасата си близо 5 бона. на ало-измамници"}
{"url": "http://www.monitor.bg/a/view/49553-%D0%A1%D1%82%D0%B0%D1%80%D1%87%D0%B5%D1%81%D0%BA%D0%B8-%D0%B4%D0%BE%D0%BC-%D0%BF%D0%BB%D0%B0%D0%BC%D0%BD%D0%B0-%D0%BE%D1%82-%D0%B5%D0%BB%D0%B5%D0%BA%D1%82%D1%80%D0%B8%D1%87%D0%B5%D1%81%D0%BA%D0%B0-%D0%BF%D0%B5%D1%87%D0%BA%D0%B0/", "text": "\n                    Старчески дом в Берковица се подпали от електрическа печка. Заради пожара част от обитателите са били евакуирани, съобщиха от полицията в Монтана.Огънят пламнал във вторник следобед в една от стаите на дома за стари хора. Веднага на място пристигнали екипи на пожарната, а 15 от възрастните са били спешно евакуирани.Огнеборците загасили пламъците, но изгорели част от мебелите в стаята, бяла и черна техника и домашно имущество. Огънят опушил и стените на помещението.Според експертите пожарът е тръгнал от електрическа печка, включена заради студеното време. При пожара никой не е пострадал, защото в стаята с печката нямало никой.Възрастна жена обаче е била ранена при инцидент с газова бутилка в Лом.Във вторник следобед повредена газова бутилка лумнала и обгорила лицето на 64 годишна жена в ломския квартал \"Младеново\".Пострадалата е била транспортирана до Спешния център в крайдунавския град, където е прегледана, нараняванията й са обработени и е освободена за домашно лечение.Причината за произшествието е техническа неизправност, заявиха от полицията.\n\n\n                    ", "date": "2017.10.04", "title": "Старчески дом пламна от електрическа печка"}
{"url": "http://www.monitor.bg/a/view/56270-%D0%9E%D1%81%D1%8A%D0%B6%D0%B4%D0%B0%D0%BD-18-%D0%BF%D1%8A%D1%82%D0%B8-%D0%BF%D0%BE%D0%BB%D1%83%D1%87%D0%B8-6-%D0%B3%D1%80%D0%B5%D1%88%D0%B5%D1%82%D0%BA%D0%B8-%D0%B7%D0%B0-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B5/", "text": "\n                    Осъждан 18 пъти получи още едно наказание от 6 години затвор заради изнасилване на 51-годишна жена. 33-годишният Илия А. ще изтърпява наказанието си при строг режим, уточниха от прокуратурата в Пазарджик, след като Районният съд в града се произнесе по последното престъпление на рецидивиста. Случката с пострадалата станала на 11 юли тази година, когато Илия й гостувал в къщата й в близкото до областния град село Черногорово.Там били и нейни близки, като всички употребили алкохол. Около 3 часа през нощта, Илия А. влязъл в стаята на пострадалата през прозореца, легнал при нея и я изнасилил. Близките на 51-годишната жена се събудили от виковете й за помощ, подгонили Илия А., като по-късно той е бил задържан от органите на МВР. Спрямо него е взета от съда мярка за неотклонение „задържане под стража“ и той се намира в затвора.До момента Илия А. е осъждан общо 18 пъти за престъпления против собствеността. Изтърпявал е ефективни наказания „лишаване от свобода“, като последно е бил освободен от затвора на 29 март 2016 г.Присъдата подлежи на протест и обжалване пред Окръжен съд - Пазарджик.\n\n \n                    ", "date": "2017.10.04", "title": "Осъждан 18 пъти получи 6 г.решетки за изнасилване"}
{"url": "http://www.monitor.bg/a/view/81667-%D0%9E%D1%81%D1%8A%D0%B4%D0%B8%D1%85%D0%B0-19%D0%B3%D0%BE%D0%B4%D0%B8%D1%88%D0%B5%D0%BD-%D0%B8%D0%B7%D0%BD%D0%B0%D1%81%D0%B8%D0%BB%D0%B8%D0%BB-13%D0%B3%D0%BE%D0%B4%D0%B8%D1%88%D0%BD%D0%B0/", "text": "\n                    19-годишен жител на Змеево влиза зад решетките за 24 месеца, присъдата е постановена от състав на районния съд по дело за съвъкупляване с лице, ненавършили 14-годишна възраст.Престъплението е извършено през ноща на 10 срещу 11 декември м.г. в дома на излезлия от килията няколко месеца по-рано Марин Минчев.Мургавелкото се възползвал от наивността на 13-годишното момиченце, което дошло да му гостува заедно с татко си. Докато възрастните се черпели в едната стая Марин замъкнал хлапачката в другата и успял да а я обладае.Жертвата споделила случилото се с близките си ден по-късно, след което родителите настояли за сватба, но „жребецът“ запънал крака и така се стигнало до жалба в полицията.Делото е разгледано на 29 септември в условията на съкратено съдебно следствие след като Минчев признал вината си.Наказанието трябва да бъде изтърпяно при първоначален строг режим. Размерът на присъдата подлежи на обжалване в 15-дневен срок пред Окръжен съд- Стара Загора.\n\n\n                    ", "date": "2017.10.04", "title": "Осъдиха 19-годишен, изнасилил 13-годишна   "}
{"url": "http://www.monitor.bg/a/view/45868-%D0%90%D0%BD%D0%B8%D1%82%D0%B0-%D0%9C%D0%B5%D0%B9%D0%B7%D0%B5%D1%80-%D0%BE%D1%87%D0%B0%D0%BA%D0%B2%D0%B0-%D1%81%D0%B2%D0%BE%D0%B1%D0%BE%D0%B4%D0%B0-%D0%BF%D1%80%D0%BE%D0%BA%D1%83%D1%80%D0%BE%D1%80%D1%8A%D1%82-%D1%8F-%D0%BF%D0%BE%D0%B4%D0%B2%D0%B5%D0%BB/", "text": "\n                    Анита Мейзер, която беше обвинена и осъдена по кратката процедура, след като призна вина за убийството по непредпазливост на културиста Николай Димов, очаква оневиняването си на подновеното предстоящо дело. Според прокуратурата обаче, тя не е някакъв специален случай, а обвиняем като всички нарушили закона, срещу които има събрани доказателства за извършен престъпление. А такива прокуратурата е внесла достатъчно, както за убийството на Николай, така и за опита й да подкупи разследващ полицай. След като по време на процеса срещу нея Мейзер бе притисната от фактите и направи самопризнания, с което получи шанс да намали с 1/3 присъдата, която й бе наложена от Варненският съд. Тя бе осъдена на 4 години и половина затвор за убийството по непредпазливост, но заради самопризнанията получи 3 години зад решетките, като вече е излежала едната в Сливенския затвор. След това обаче делото бе върнато за преразглеждане от втората инстанция и защитата на Мейзер използва момента, за да я убеди да се откаже от показанията си. Сега тя твърди, че е била подведена да направи признания от прокурор Виолета Радева. В замяна тя й обещали на 90% да я пуснат на свобода. Това обаче са думи без покритие, които нямат никаква доказателствена стойност и тежест пред съда, коментират магистрати, според които идеята на защитата е да издействат свобода или по-лека присъда на подсъдимата миска. Според запознати с подобни вратични в дебрите на закона, усилията на защитата са съсредоточени върху обвинение за непредумишлено убийство, като пришитият, според тях опит за подкуп на униформен, по негови твърдения, може да отпадне. Ако остане само обвинението за убийството, Анита може да се размине и с условна присъда.\n\nМейзер бе задържана през август, 2016 година, след като съобщи в Пето рУП-Варна, че намерила в луксозния си дом до резиденция Евксиноград мъртъв съпруга си Николай Димов. Той бе открит задушен със свински опашки, стегнати около врата му, като кабелните връзки, по признание на Анита, са поставени от нея. Тя казва, че той я накарал да ги стегне, а след това се задушил, защото не успял да ги скъса. Роднините на жертвата, представлявани от майката на Николай, Петранка Димова и тримата й адвокати настояваха за нови послесмъртни експертизи, като дори представиха независима експертна оценка, изготвена в столицата. В нея се твърди, че Николай първо е бил ударен с твърд прдмет и зашеметен, а след това вързан и удушен със свинските опашки. Този анализ обаче не бе допуснат за обсъждане в съдебна зала. Така делото по казуса Мейзер започва с докладите от експертизите на 2 вещи лица и разпит на свидетели пред ВОС. Заседанието е насрочено за 9 часа на 23 октомври и ще продължи до произнасянето на присъдата. Предполага се, че всяка от страните крие в ръкава си изненади, с които ще се опита да наклони везните на Темида на своя страна. Кой е по-подготвен и чии аргументи ще надделеят в съда, ще стане ясно след 20 дни.\n                    ", "date": "2017.10.04", "title": "Анита Мейзер очаква свобода, прокурорът я подвел"}
{"url": "http://www.monitor.bg/a/view/80748-%D0%91%D0%BE%D0%BB%D0%BD%D0%BE%D0%B3%D0%BB%D0%B5%D0%B4%D0%B0%D1%87%D0%BA%D0%B0-%D0%B8%D0%B7%D1%82%D0%BE%D1%87%D0%B8-%D1%87%D1%83%D0%B6%D0%B4%D0%B0-%D0%BA%D1%80%D0%B5%D0%B4%D0%B8%D1%82%D0%BD%D0%B0-%D0%BA%D0%B0%D1%80%D1%82%D0%B0/", "text": "\n                    Болногледачка източи чужда кредитна карта и бе осъдена на една година и четири месеца условно с тригодишен изпитателен срок. 58-годишната жена трябва да възстанови изтеглените 1500 лева и да плати глоба от 100 лева, постанови Окръжният съд в Русе.\n\nЕлена Ч. била наета в края на миналата година да гледа възрастен болен мъж от бившия му зет, като получила и ключ от жилището. При едно от посещенията в дома жената видяла оставена кредитна карта с листче с написан ПИН-код. Тъй като имала да връща пари, взети от фирма за бързи кредити, решила да се възползва. Отишла до близкия банкомат, проверила наличността в картата и изтеглила на четири пъти сумата от 1500 лева. После направила още четири опита, но поради изчерпан лимит, банкоматът не пуснал банкноти.\n\nПрисъдата може да се обжалва пред Великотърновския апелативен съд.\n                    ", "date": "2017.10.04", "title": "Болногледачка източи  чужда кредитна карта"}
{"url": "http://www.monitor.bg/a/view/13383-31-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B8-%D1%87%D1%83%D0%B6%D0%B4%D0%B5%D0%BD%D1%86%D0%B8-%D1%81%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8-%D0%BE%D1%82-%D1%8F%D0%BD%D1%83%D0%B0%D1%80%D0%B8-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D1%88%D0%BA%D0%BE/", "text": "\n                    31 незаконно пребиваващи чужденци са задържани в област Пазарджик от началото на годината досега, информираха от местната полицейска дирекция. Всички са задържани и приведени в специални домове за временно настаняване на чужденци в страната. За първите девет месеца от тази година в региона  са пребивавали законно над 20 000 граждани на ЕС и трети страни. От тях около 19 700 са били регистрирани в хотели, къщи за гости, хостели, а останалите на частни адреси. По голямата част са били в региона с цел почивка и туризъм в курорта  Велинград, летовищата „Цигов чарк“ и „Свети Константин“, както и в останалите общински центрове като Панагюрище, Стрелча, Пещера, Батак, Пазарджик.За установени нарушения и пропуски са били съставени 41 акта на собственици на хотели, къщи за гости и физически лица, връчени са 5 полицейски разпореждания и 5 протокола за предупреждение. Извършени са над 800 проверки на хотелски комплекси, адреси, както и на граждани относно законовите основания за пребиваване и редовността на издадените визи.\n\n \n                    ", "date": "2017.10.04", "title": "31 нелегални чужденци са задържани от януари в Пазарджишко"}
{"url": "http://www.monitor.bg/a/view/39388-%D0%9E%D1%81%D1%8A%D0%B4%D0%B8%D1%85%D0%B0-%D1%88%D0%BE%D1%84%D1%8C%D0%BE%D1%80%D0%B0-%D0%BD%D0%B0-%D0%BC%D0%B8%D0%BA%D1%80%D0%BE%D0%B1%D1%83%D1%81%D0%B0-%D0%BE%D0%B1%D1%8A%D1%80%D0%BD%D0%B0%D0%BB-%D1%81%D0%B5-%D0%BA%D1%80%D0%B0%D0%B9-%D0%A1%D0%BB%D0%B8%D0%B2%D0%BE-%D0%BF%D0%BE%D0%BB%D0%B5/", "text": "При инцидента преди 3,5 г. загинаха две жени, а 11 пътници бяха ранени\n                    Три години и четири месеца затвор получи шофьорът на пътническия микробус, който преди близо 3,5 години се обърна на пътя Русе – Силистра, недалеч от град Сливо поле. При тежкия инцидент тогава загинаха две жени, а 11 души бяха откарани в болница с различни по степен наранявания.\n\nНаказанието си 53-годишният Петър Стоянов трябва да изтърпи при общ режим. Той е осъден да заплати на един от пострадалите 6000 лв. за причинените страдания и 7100 лева съдебни разноски, постанови Окръжният съд в Русе. Присъдата може да се обжалва.\n\nТрагедията се случи на 2 май 2014 г. Микробусът „Мерцедес”,  собственост на калипетровската превозваческа фирма „Хари-3 – Харалан Хараланов“, тръгнал по обед от Русе за Силистра с 18 пътници. По време на пътуването на жена, която седяла точно зад водача, й прилошало, но не знаела как да настрои климатика. За да й помогне, Петър се обърнал леко назад, при което изгубил контрол над управлението и микробусът се преобърнало в канавката. Двете жени загинали на място.\n\n \n                    ", "date": "2017.10.04", "title": "Осъдиха шофьора на микробуса, обърнал се край Сливо поле "}
{"url": "http://www.monitor.bg/a/view/56579-%D0%92%D1%8A%D1%80%D0%BD%D0%B0%D1%85%D0%B0-%D0%B7%D0%B0-%D0%B4%D0%BE%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D0%B4%D0%B5%D0%BB%D0%BE%D1%82%D0%BE-%D0%B7%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%B2-%D0%91%D0%B8%D1%81%D0%B5%D1%80/", "text": "\n                    Съдът в Харманли върна за доразследване на районната прокуратура в Пловдив обвинителния акт за наводнението в село Бисер срещу бившия областен управител на Хасково Ирена Узунова. Това станало след закрито съдебно заседание. Узунова е обвинена за това, че от 18 октомври 2011 г. до 6 февруари 2012 г. в Хасково като областен управител по това време не е изпълнила служебните си задължения, вследствие на което е причинила наводнение по непредпазливост – скъсване на язовирна стена, последвала е смъртта на 8 души и са причинени щети за 1 469 872, е тезата на обвинението.\nСпоред прокуратурата Узунова не е взела спешни мерки за рехабилитация на съоръжението и не е разработила евакуационен план в случай на авария. Още на десети ноември 2011 г. тя е била предупредена с доклад от „Гражданска защита“, че язовирът е опасен. \nИнцидентът в Бисер стана на 6 февруари 2012 г., когато се скъса стената на язовир \"Иваново\" и в 8:10 часа висока вълна залива селото, което се намира на около 10 километра надолу по течението на изтичащата от язовира река Бисерска. \nИрена Узунова беше в Бисер още в деня на трагедията и бе до хората месеци наред. Тогава управляващата партия ГЕРБ  даде 1 млн. лв. за възстановяването на селото, от разрушените 54 къщи, така бяха възстановени половината. \nПодписка в защита на бившия областен управител тръгна в селото, още когато прокуратурата и повдигна обвинение. \n\"Това не е сериозно Намериха виновен! И то кого? Жената, която бе тука 40 дни, впрегна държава да ни помага и страда с нас\", категорични са бисерчани. \n„Надявам се да се установи невинността ми“, каза Ирена Узунова.\n\n\n                    ", "date": "2017.10.04", "title": "Върнаха за доразследване делото за трагедията в Бисер"}
{"url": "http://www.monitor.bg/a/view/81524-%D0%93%D1%80%D0%B0%D0%B4%D1%81%D0%BA%D0%B8-%D0%B0%D0%B2%D1%82%D0%BE%D0%B1%D1%83%D1%81-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2-%D0%BB%D0%B5%D1%82%D0%B8-%D1%81%D1%8A%D1%81-100-%D0%BA%D0%BC-%D0%B2-%D1%87%D0%B0%D1%81/", "text": "\n                    Шофьор на автобус от градския транспорт в Пловдив бе заснет от случаен водач да кара по булевард в града под тепетата със 100 км/ч.\nВидеото е публикувано в YouTube, като по километража на автомобила на мъжа, заснел \"летящия автобус\", ясно се вижда скоростта, с която се движи возилото по бул. \"Кукленско шосе\".\nОт табелата на рейса се вижда, че той се е движил по линия №6 - от кв. \"Изгрев\" до кв. \"Прослав\". Справка на Дир.бг в сайта на Община Пловдив показа, че автобусите по тази градска линия са на фирма \"Автотранс 2000\" с управител Димитър Чолаков.\nПо закон разрешената скорост на движение на превозните средства в населено място е 50 км/ч. \n                    ", "date": "2017.10.04", "title": "Градски автобус в Пловдив лети със 100 км в час"}
{"url": "http://www.monitor.bg/a/view/15006-%D0%9F%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BA%D1%83%D0%BF%D1%83%D0%B2%D0%B0-%D1%81%D0%BC%D0%B0%D1%80%D1%82%D1%84%D0%BE%D0%BD%D0%B8-%D0%BD%D0%B0-%D1%81%D0%BE%D1%86%D0%B8%D0%B0%D0%BB%D0%BD%D0%BE-%D1%81%D0%BB%D0%B0%D0%B1%D0%B8-%D0%B4%D0%B5%D1%86%D0%B0/", "text": "\n                    \n\n\n                    ", "date": "2017.10.04", "title": "Правителството купува смартфони на социално слаби деца"}
{"url": "http://www.monitor.bg/a/view/49253-%D0%9D%D0%B0%D0%B4-100-%D0%BB%D0%B5%D0%B2%D0%B0-%D0%B7%D0%B0-%D0%BA%D1%83%D0%B1%D0%B8%D0%BA-%D0%B4%D1%8A%D1%80%D0%B2%D0%B0-%D0%B7%D0%B0-%D0%BE%D0%B3%D1%80%D0%B5%D0%B2-%D0%B2-%D0%9F%D0%B8%D1%80%D0%B8%D0%BD%D1%81%D0%BA%D0%BE-%D1%86%D0%B5%D0%BD%D0%B0%D1%82%D0%B0-%D0%B8%D0%BC-%D1%81%D0%BA%D0%B0%D1%87%D0%B0/", "text": "\n                    Благоевградчани се върнаха в живковото време, когато купуването на телевизори и перални ставаше със записване. Дървата за огрев в пунктовете за продажба, както на частните фирми, така и на Югозападното държавно предприятие свършиха. Както всяка година с наближаването на зимата хората се сещат да се снабдят с твърдото гориво, което доведе до техния дефицит. Хората отиват до пунктовете в Благоевград, Сандански, Петрич и Гоце Делчев, редят се на опашки, за да ги запишат в тетрадка с обещание без твърда гаранция, че ще могат да получат дърва за огрев след 10 или 20 дни.\n\nДоставчиците на дървата обясняват, че нямат налична дървесина, поради падналите наскоро дъждове, което не позволява на камионите да се влезе в горските масиви. От Югозападното държавно предприятие казаха, че дърва липсват, защото хората, които влизат в масивите, за да ги добиват заминали да работят в чужбина и сега няма кой да ги добива. Имат малки количества, като цената за един кубик се продава за 86 лева, а ако са нарязани, услугата се оскъпява с още 15 лева.\n\nОт бранша прогнозират, че цената на твърдото гориво може да скочи и да надхвърли 100 лева за кубически метър.\n                    ", "date": "2017.10.04", "title": "Над 100 лева за кубик дърва за огрев в Пиринско, цената им скача"}
{"url": "http://www.monitor.bg/a/view/37096-%D0%91%D0%BE%D1%80%D0%B8%D1%81%D0%BE%D0%B2-%D0%9F%D1%8A%D1%80%D0%B2%D0%B8%D1%82%D0%B5-%D1%86%D0%B8%D0%B3%D1%83%D0%BB%D0%BA%D0%B8-%D0%B2-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D1%81%D0%B2%D0%B8%D1%80%D1%8F%D1%82-%D0%B2-%D0%B5%D0%B4%D0%BD%D0%B0-%D1%82%D0%BE%D0%BD%D0%B0%D0%BB%D0%BD%D0%BE%D1%81%D1%82/", "text": "\n                    Президентът има първа цигулка в лицето на Радев, кабинетът има своята първа цигулка в мое лице. Двете цигулки свирят в една тоналност за доброто на България. Така прмиерът Бойко Борисов коментира отношенията си с президента Румен Радев и думите му от преди дни „да озапти беквокалите си в парламента” и „води се война” в парламента. „Беквокалите – Йончева, Нинова, Цветанов, имат друга функция в парламента. Ние не трябва да следим какво казват те. Защото ще ни влошат на нас отношенията и ще стане инситуционална война и това е лошо. Нека да оставим неговите и моите певци и свирачи”, добави Борисов. Той призна, че може да нареди на партията си да мълчи и се пошегува – „Няма ли да ви напомня на Путин и Медведев”. Тогава обаче избирателите могат да помислят, че има колаборация между ГЕРБ и БСП, за каквото не са гласували. „Цветанов върши прекрасна работа. Нормално да си брани партията. Моят ангажимент е кабинетът да работи в синхрон с президента. В парламента се води война. Няма как да им влияя „Недей”. Моят съвет към президента – не ги гледай, не ги слушай. Ние си имаме план. Когато сме в синхрон, държавата е стабилна. Аз няма да наруша мира. Моето разбиране е, че трябва да работим в мир и синхрон с президента. Ако избере друго, ще се защитаваме. Могат да ме обвинят в мого грехове, но страх нямам”, добави Борисов. Той призна, че двамата имат отлични отношения и съгласуват предстоящи визити, на които да има представител и на другата институция. В понеделник, когато Радев прави въпросния коментар, Борисов му е звъннал на обяд да му каже програмата си, а Радев да му разкаже за посещението си в САЩ. Коментирали и оттеглянето на номинацията на депутата Антон Тодоров за председател на Комисията по досиетата. „Ни най-малко не съм усетил, че някой се готви за война с нас”, призна Борисов. По думтие му между двамата има уважение, респект, зачитане, диалог и допълни: „Лошият мир е по-добър от най-добрата война. Той може да ме държи отговорен, ако аз или мой министър сме говорили по начин, който уронва престижа му.”. На въпрос дали президентът е проявил лицемерие, след като не е повдигнал темата при разговора им Борисов отвърна: „Аз съм искрен”. По думите му не е добре да се прави импийчмънт на президента заради стабилността на държавата и увери, че самият той не иска да става президент.По повод оставката на Делян Добрев – Борисов отговори, че тя е проява на морал, а реакцията на партията е разбираема. Морално е и кметът на Хасково Добри Беливанов да подаде оставка. Борисов обаче видя грешка в коментарите на съпартийците си, че „и БСП правили така”. Той даде да се разбере, че в партията не се толерират роднински назначения и припомни, че финансовият министър Владислав Горанов е уволнил съпругата си въпреки че тя е била във ведомството преди него, а собствената му сестра не е директор на болница заради него.Борисов комнтира и военнопромишления комплекс. „Утре вдругиден ще върнат лиценза. Дунарит няма проблем – той си произвежда. Проверката е към всички оръжейни фирми. За Емко имаше неправилно съхранение. Утре другиден максимум трябва да се произнесат за ЕМКО и да им върнат лиценза”, обясни премиерът. Той засегна още темите за новите самолети, инвестициите в образованието, вариантите за увеличение на заплатите на полицаи и военни и срещите си с лидерите от региона от вчера. „Докато сме всички сме велики, останахме най-бедни от всички”, посочи Борисов и добави, че ще се работи за транспортна и енергийна свързаност и диверсификация, членство на Западните Балкани в ЕС. По думите му Македония и Гърция трябва да решат споровете си с името на западната ни съседка: „Викам му – Алексис, не ме карай да произнасям цялото име”. Сърбия пък усеща двоен стандарт в отноението на ЕС спрямо независимостта на Каралуния и Косово. „Връщайки се в тази тема, няма да имаш успех. Посъветвах го Прищина, Косово, Белград да забравят, колкото и да е трудно, и да вървят напред. В тази рана не трябва да се бърка”, казал Борисов на сръбския президент Александър Вучич.\n\n\n                    ", "date": "2017.10.04", "title": "Борисов: Първите цигулки в държавата свирят в една тоналност"}
{"url": "http://www.monitor.bg/a/view/47010-%D0%94%D0%B5%D0%BB%D1%8F%D0%BD-%D0%94%D0%BE%D0%B1%D1%80%D0%B5%D0%B2-%D0%BE%D1%81%D1%82%D0%B0%D0%B2%D0%B0-%D0%B4%D0%B5%D0%BF%D1%83%D1%82%D0%B0%D1%82-%D0%BE%D1%82%D1%85%D0%B2%D1%8A%D1%80%D0%BB%D0%B8%D1%85%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BC%D1%83/", "text": "ГЕРБ: Деляне, не напускай кораба!\n                    Депутатът от ГЕРБ Делян Добрев все пак остава народен представител. Парламентът отхвърли оставката му, която той подаде преди ден след скандала „Кумгейт” в община Хасково. Оставката му бе отхвърлена с гласовете на 118 от депутатите, като от тях 99 гласуваха против оставката, 19 въздържаха,  само 97 гласуваха „за”. Зад Добрев застанаха ГЕРБ, патриотите, както и \"Воля\", БСП и ДПС гласуваха „за” оставката му.\nДебатите продължиха около два часа и бяха изключително емоционални. Голяма част от депутатите на ГЕРБ се изказаха  в защита на Добрев и го призоваха да не напуска НС. \n„Деляне, ти си нужен за България. Не напускай кораба, който води България към обетования бряг. Слезеш ли от кораба, акулите от БСП ще те разкъсат”, заяви Спас Гърневски от ГЕРБ. Той призова Добрев да не се хваща на ниските компроматни номера на БСП, които се опитват да се домогнат до енергетиката. Антон Тодоров пък обвини и БСП в конфликт на интереси и даде за пример съпругата на Валери Жаблянов от БСП - Ивет, която имала договор за над 7000 лева с МОН.  „Мумията няма очи, за да я вземе от вашето дебелоочие”, каза той. Ще гласувам \"против\" оставката на Делян Добрев, България се нуждае от такива депутати, включи се и зам.-шефът на ГЕРБ Цветан Цветанов, които изтъкна, че целите на БСП е да омаскарят един млад и можещ човек, какъвто е Делян Добрев.„Не прави чест на един журналист да влиза в компроматни войни”., обърна се Цветанов към Елена Йончева, която именно разкри схемата „Кумгейт” в Хасково. Цветанов обясни, че майката на Добрев е била преподавателка в математическата гимназия в Хасково и е преподавала на президента Румен Радев. „Ние ще защитим Делян Добрев и няма да позволим той да напусне парламента”, каза още Цветанов.достатъчно развлекателни предавания има по телевизиите , за да \"правим и ние шоу” , призова той и допълни  „ Патриотите също призоваха за спиране на дебата.„Моля ви, прекратете тази гавра\", пък призова проф. Станислав Станилов, който предупреди, че реномето на Народното събрание ще падне още по-ниско, ако продължат с чернилката.  От Воля” пък заявиха, че Добрев не е лицето на шуробаджанащината в България и затова няма да подкрепят оставката му.\"Ще бламирате Бойко Борисов. Като лидер на лидер му казвам, г-н Борисов, вашите днес ви свалят от пиедестала. От днес нататък имате сериозен проблем, не само с партията си, а с общественото доверие във вас\", обърна Нинова към министър-председателят, който само няколко минути по-рано заяви, че оставката на Добрев е морален акт и трябва да се приеме. Социалистът Антон Кутев пък обвини Добрев, че фирмата на мъжа на братовчедка му е усвоила близо 40 млн. лева за последните 19 месеца и определи като „свинщина” кампанията срещу Елена Йончева, която само огласила схемата в Хасково. Кутев напомни, че и той е бил депутат от Силистра, регионален лидер на партията и БСП е имала кмет, но не си е позволявал да кадрува от морална гледна точка.„В тая зала има хора от елитната класическа гимназия, от руската, немската. Сега ще си мерим съучениците ли? Аз имам по-известни съученици.”, каза още той. ДПС пък категорично заявиха, че ще подкрепят оставката на Делян Добрев. Йордан Цонев припомни, че досега е имало само един такъв прецедент на отхвърлена оставка по време на прехода – тази на Реджеп Чинар от ДПС. По думите му те приемат оставката като морален акт. „ Нашите избиратели не харесват в българските политици шуробаджанашината”,каза той и допълни, че този дебат е бил излишен.Съпартийката му Велислава Кръстева пък взе думата, за да попита защо нямаше такива бурни емоции, когато лидерът им Бойко Борисов подаваше оставка.     След като депутатите отказаха да приемат оставката на Делян Добрев, той призна, че съпратийците му са го  поставили в много тежка ситуация и обмисля дали втори път да не я подаде. По думите му обаче преди това щял да говори с колегите си от ГЕРБ и ако получи уверения, че резултатът от гласуването ще е различен, тогава би предприел този ход.\"Те не се съгласиха да се разделят с мен, защото по техните думи ние сме отбор, а оставката беше мой личен акт, аз наистина исках да си тръгна\", коментира Добрев. Добре определи като абсурдно твърдението на  Корнелия Нинова, че депутатите от ГЕРБ бламират лидера си Бойко Борисов като отказват да приемат оставката на Добрев. Добрев потвърди, че в близките един – два дни ще говори с адвокати, за да съди Елена Йончева за клевета и набеждаване.  Освен нея той ще даде на съд и Александър Симов от БСП, който също си позволил да го клевети. По време на самите дебати пък Добрев изтъкна своите постижения и изреди редица закони, приети именно по негово предложение. Сред тях са въвеждането на измервателни уреди в данъчните складове, въвеждането на нов модел на ценообразуване на ел.енергията, прекратяване на проекта за АЕЦ „Белене”, договарянето на по-добри условия за „Южен поток”, както и преподписване на договора за цените за доставка на газа. Той обвини БСП в ченгеджийски похвати. \n                    ", "date": "2017.10.04", "title": " Делян Добрев остава депутат, отхвърлиха оставката му (ОБНОВЕНА)"}
{"url": "http://www.monitor.bg/a/view/27158-%D0%A0%D0%98%D0%9E%D0%A1%D0%92%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%BE%D1%82%D1%85%D0%B2%D1%8A%D1%80%D0%BB%D0%B8-%D0%BA%D0%BE%D0%BD%D1%86%D0%B5%D1%81%D0%B8%D1%8F%D1%82%D0%B0-%D0%B7%D0%B0-%D0%B2%D0%BE%D0%BB%D1%84%D1%80%D0%B0%D0%BC%D0%B0-%D0%BD%D0%B0%D0%B4-%D0%92%D0%B5%D0%BB%D0%B8%D0%BD%D0%B3%D1%80%D0%B0%D0%B4/", "text": "\n                    Регионалната инспекция по околната среда и водите в Пазарджик отхвърли реализирането на инвестиционното предложение за „Добив и преработка на волфрамсъдържащи руди от находище „Грънчарица Център”, съобщи ст.експертът в екоинспекцията Цветана Чочева. Шефът на РИОСВ- Костадин Гешев е подписал решение по оценка за въздействие върху околната среда №2-2/2017 г., с което не одобрява осъществяването на инвестиционното предложение на  „РЕСУРС-1”АД на територията на община Велинград. До решението се стигна, след като бе внесено за обсъждане на Експертен екологичен съвет на 27 септември и 19-членният  18 гласа „против“ срещу 1 „за“. Мотивите, с които експертите отхвърлиха заключенията в доклад по ОВОС, са няколко. В него не са отразени съществуващите водохващания за питейно-битови нужди, попадащи в рамките на заявената площадка. Не са отчетени при изготвянето на ОВОС и потенциалните въздействия върху повърхностните води и е напълно реалистично питейните води да бъдат замърсени от рудодобива. Същото се отнася и за атмосферния въздух в района на евентуална бъдеща мина. Друг мотив за решението на експертите е, че липсват мерки за недопускане замърсяването на водоизточниците. Възложителят е отказал да преработи и допълни доклада за ОВОС, отчитайки санитарно-охранителните зони (СОЗ), включващи и голяма част от концесионните площи. Мотив е и становището на РЗИ – Пазарджик, според което дейността на мината ще доведе до сериозно отрицателно въздействие върху околната среда в района и до рискове за здравето на хората в близост до находището. Решението на директора на РИОСВ-Пазарджик е повлияно и от мотивираните възражения по законосъобразност на Басейнова дирекция-Пловдив и на Национална електрическа компания. Предприятие „Язовири и каскади”, свързано с наличието на сервитути на СД „Бистрица” в концесионната площ на находище „Грънчарица Център”, за които е направено геодезическо заснемане и е изразено становище за необходимост от промяна в концесионния договор. С голяма тежест е становището на БДИБР-Пловдив, с което се коментира издадената заповед за учредяване на СОЗ, със съответните забрани за добивна дейност.В решението са отчетени и внесените над 6000 писмени становища от граждани, обществени организации и юридически лица, които декларират принципно несъгласие  и са против реализацията на това инвестиционно предложение. По време на заседанието жители от община Велинград организираха мирен протест пред сградата на екоинспекцията в Пазарджик, с който поискаха Експертният съвет да не разрешава концесията за волфрамовата мина.\n\n \n\n \n                    ", "date": "2017.10.04", "title": "РИОСВ-Пазарджик отхвърли концесията за волфрама над Велинград"}
{"url": "http://www.monitor.bg/a/view/35966-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D1%82%D0%BE%D1%80%D0%B0-%D0%B2-%D0%95%D0%A1-%D0%BF%D0%BE-%D0%B7%D0%B0%D1%81%D1%82%D0%B0%D1%80%D1%8F%D0%B2%D0%B0%D1%89%D0%B8-%D1%83%D1%87%D0%B8%D1%82%D0%B5%D0%BB%D0%B8/", "text": "\n                    България е сред държавите от Европейския съюз (ЕС), в които проблемът със застаряването на учителите и феминизацията на преподавателската професия е най-остър, показват данни на европейската статистическа служба Евростат.\n\nОбщо 83% от учителите в България са жени, което поставя страната ни на трето място по този показател в ЕС заедно с Естония, сочи статистиката.\n\nЛидер е Латвия с 87% дял на жените преподаватели, следвана от Литва с 85%. В Словения делът на жените учители достига 81%, а в Ирландия и Италия – 80%.\n\nНе толкова феминизирана е учителската професия в Люксембург, Гърция, Испания и Франция, където над 40% от учителите са мъже.\n\nДанните показват, че най-застаряващите учители в ЕС са в Италия. Общо 57,2% от преподавателите в страната са на възраст от 50 до над 60 години.\n\nБългария е на второ място с 47,7%, а Естония е трета с 47%.\n                    ", "date": "2017.10.04", "title": "България втора в ЕС по застаряващи учители"}
{"url": "http://www.monitor.bg/a/view/52466-%D0%A1%D0%B2%D0%B8%D0%B4%D0%B5%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B7%D0%B0-%D1%81%D1%8A%D0%B4%D0%B8%D0%BC%D0%BE%D1%81%D1%82-%D0%BE%D1%82%D0%BF%D0%B0%D0%B4%D0%B0/", "text": "\n                    Свидетелството за съдимост отпада като хартиен документ, за него ще се прави служебна справка по електронен път. Кабинетът одобри проект на Закон за допълнение на Закона за ограничаване на административното регулиране и административния контрол върху стопанската дейност, с който се изменят 68 закона, изискванещи представяне на свидетелство за съдимост пред администрацията. След правителственото заседание вицепремиерът Томислав Дончев даде статистика, че за миналата година са издадени 780 хил. Свидетелства, а за първите 6 месеца на тази – 412 хил., което прави този документ един от най-често изискваните. С предлаганите промени ще се постигне значително намаляване на административната тежест както от гледна точка на време, така и от гледна точка на разходи за гражданите във връзка с получаването на услугата, пише в мотивите на кабинета. По думтие на Дончев промяната ще спести 3.8 млн.лв. на гражданите.\n \n                    ", "date": "2017.10.04", "title": " Свидетелството за съдимост отпада  "}
{"url": "http://www.monitor.bg/a/view/15858-%D0%90%D0%9F%D0%98-%D0%BA%D1%8A%D1%80%D0%BF%D0%B8-%D0%B1%D1%83%D0%BB%D0%B5%D0%B2%D0%B0%D1%80%D0%B4-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D0%A0%D1%83%D1%81%D0%B5/", "text": "Общината ще извършва зимното поддържане на натовареното шосе\n                    Община Русе и Агенция „Пътна инфраструктура” ще подпишат споразумителен протокол за поддържането на международния булевард „България”, съобщи днес на пресконференция русенският кмет Пламен Стоилов. Според документа Пътната агенция ще извърши в най-скоро време ремонт на натовареното шосе, по което минава целият трафик от и за Румъния през ГКПП „Дунав мост”, а общината ще има ангажимент към зимното поддържане срещу определено финансиране.Сагата с поддържането на булевард „България”, наричан от русенци още „булевард-убиец” заради множеството тежки катастрофи, се точи с години. Дългата 21 600 метра отсечка е част от републиканската пътна мрежа, но освен международен път, се явява и вътрешна улица, разделяща централната част на града и квартал „Дружба”.Поддръжката на възловия участък се поделя между общината и АПИ, но отпуснатите от държавата средства всяка година не достигат и се налага да се ползват пари от местната хазна. Освен това булевардът все още няма подписан акт 16 след извършен преди десетина години некачествен ремонт и по документи се води строителна площадка, макар че трафикът по него е огромен.След многото катастрофи с фатален край русенци смятат, че не е редно международен път да минава през града и чакат повече от четвърт век трафикът да се изнесе извън населеното място.\n\n\n                    ", "date": "2017.10.04", "title": "АПИ кърпи  булевард „България” в Русе"}
{"url": "http://www.monitor.bg/a/view/12040-%D0%93%D0%95%D0%A0%D0%91-%D0%B8-%D0%91%D0%A1%D0%9F-%D1%81%D0%B8-%D1%85%D0%B2%D1%8A%D1%80%D0%BB%D1%8F%D1%82-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F-%D0%B7%D0%B0-%D0%BC%D1%83%D0%BC%D0%B8%D0%B8-%D0%B8-%D1%81%D0%B2%D0%B0%D0%BB%D0%B5%D0%BD%D0%B8-%D0%B3%D0%B0%D1%89%D0%B8/", "text": "\n                    Парламентът прекрати процедурата за избор на нов шеф на комисията по досиетата. Решението бе подкрепено със 165 гласа „за“, само 3 се въздържаха и 3-ма депутати бяха против. До това се стигна след като стана ясно, че ГЕРБ ще издигне за поста депутата Антон Тодоров, което обаче предизвика атаки от страна на опозицията. Дебатите в зала по темата се превърнаха  в цирк. Главни действащи в дебатите се оказаха именно Антон Тодоров и социалистът Славчо Велков. Червеният депутат заяви от трибуната, че България се е лишила начело на комисията да застане извънземно, мумия. По думите му това била втората деноминация в историята на България, след тази на лева, визирайки именно Антон Тодоров, който в крайна сметка се отказа от номинацията. Герберът не му остана длъжен и извади снимка на самия Велков, който бил агент на ДС, но бил изгонен заради \"нервни проблеми\". От своя страна Славчо Велков обеща да даде 10 000 лева и да напусне НС  , ако се намери някой който да му донесе досие от ДС, а не само \"картонче\". Масло в огъня наля и Александър Симов, който обясни, ч Антон Тодоров сам се обявил за холивудско чудовище, а дебатът се е превърнал в епизод от сериала 'Живите мъртви\". Антон Тодоров не му остана длъжен и заяви - \"Уморени сте вие като мумии. Погледнете се. Изяснете си опорните точки с Румен \"Грипена\" Радев\". Той дори побърза да уточни, че ако терористите хванат специалистът по антитероризъм Велков, ще го оправят през гащите. Тук зам.-председателят на парламента Цвета Караянчева се намеси и отне думата на Тодоров, като го отстрани от трибуната.  Велков обаче отвърна на нападките и отговори - \"Аз съм полковник от българската армия и няма да отговарям на един редник от Строителни войски. Там ги оправяха и без гащи\".  В зала по време на дебатите се рецитираха и стихотворения. Това направи Спас Гърневски от ГЕРБ, като изрецитира  своите стихове за БКП. \"Този човек е за психиатрията\", обяви пък на свой ред червеният депутат Георги Свиленски и призова да се извика линейка. Вежди Рашидов обаче се оказа засегнат от думите за строителни войски, защото той също е бил в тях. Той упрекна БСП, че също са отвърнали подобаващо на Тодоров и са опитвали да внушат, че има бламиране на премиера Бойко Борисов от ГЕРБ.„По-лесно не съм работил с никой друг в живота си, дори и с жена си\", каза Рашидов и обясни, че премиерът не е диктатор, а дори много диалогичен.Зам-шефът на ГЕРБ Цветан Цветанов влезе в ролята на умиротворител и призова депутатите да се придържат към темата. \"Днес започнахме много емоционално. Нека да преминем към гласуване, ако няма смислени предложения\", каза той. В крайна сметка депутатите решиха да прекратят процедурата за избор на ново ръководство на комисията. \n                    ", "date": "2017.10.04", "title": "ГЕРБ и БСП си хвърлят обвинения за мумии и свалени гащи"}
{"url": "http://www.monitor.bg/a/view/47593-%D0%9E%D1%82%D0%B2%D0%B0%D1%80%D1%8F%D1%82-%D0%B3%D0%BB%D0%B5%D0%B4%D0%BA%D0%B0%D1%82%D0%B0-%D0%BA%D1%8A%D0%BC-%D0%92%D0%B8%D1%82%D0%BE%D1%88%D0%B0-%D1%81%D1%8A%D1%81-%D0%B7%D0%B0%D0%B1%D1%80%D0%B0%D0%BD%D0%B0-%D0%B7%D0%B0-%D0%BD%D0%B5%D0%B1%D0%BE%D1%81%D1%82%D1%8A%D1%80%D0%B3%D0%B0%D1%87%D0%B8/", "text": "\n                    Гледката към Витоша да се отвори с нови правила за строителство на високи сгради в София. Това обяви главният архитект на София Здравко Здравков, който представи акцентите от доклада на колега си Ян Геел за градската среда в централната част на града. Здравков припомни, Народното събрание трябва да промени Закона за устройството и застрояването на Столичната община, за да може да има ясни строителни параметри и да се ограничат вратичките, които използват фирмите. От „Московска“ 33 искат новите сгради по бул. „Цар борис III”, градски център, бул. „Драган Цанков”, „Ал. Малинов” и Околовръстен път да са с височина до 75 м. Главният архитект се надява се до края на годината депутатите да приемат промените, за да може от догодина да влезнат в сила. В доклада си Геел е посочил четири точки, с които столицата може да стане по-приветлива за хората. Това са транспортните контакти с планината, минералните извори и историческите забележителности, както както и обособяването на свързана пешеходна система. Друг акцент е подобряването на градското пространство с цел хората да излязат от моловете и да се пуснат по парковете и градините. Геел предлага и уеднаквяване на фасадите на сградите, пътна настилка, дори и на кошчета за боклук, но по привлекателен, а не по скучен начин. Датският архитект отбелязва, че хората все по-често използват метрото и колела, което показвало, че качеството на живот се подобрява. По думите му големите градове в света все по-често търсят друг вид мобилност от автомобилния.Кметът на София Йорданка Фандъкова заяви, че доклада е насочен към бъдещо на града и ще се стремят мерките да се превърнат в реалност. Тя обясни, че след публикуването на документа, ще бъде сформиран специален екип под ръководството на арх. Здравков, които да подготви програма с краткосрочни мерки с хоризонт от 2020 г. До 2030 г. Кметът на столицата обяви, че Геел е показал големите предизвикателства пред развиващия се град - промяната на начина на живот в София, удължаване и организиране на пешеходните зони и въвеждане на спокойната зона. Фандъкова каза, че общината вече се изпълнява конкретни дейности, за да превърне в София в зелен град за хората.\n\n\n                    ", "date": "2017.10.04", "title": "Отварят гледката към Витоша със забрана за небостъргачи"}
{"url": "http://www.monitor.bg/a/view/1496-%D0%9F%D1%80%D0%BE%D1%84%D0%B8%D1%84%D0%BE%D1%82%D0%BE%D0%B3%D1%80%D0%B0%D1%84%D0%B8-%D0%BF%D0%BE%D0%B4%D1%80%D0%B5%D0%B4%D0%B8%D1%85%D0%B0-%D0%BF%D1%8A%D1%80%D0%B2%D0%B0-%D0%B8%D0%B7%D0%BB%D0%BE%D0%B6%D0%B1%D0%B0/", "text": "\n                     \n\n \n\n59 цветни и черно бели фотоса подредиха на първата си самоятелна изложба\n\n16 от 24-те членове на създадената точно преди година Асоциация на професионалните фотографии видеооператори в Стара Загора. Майсторите на обектива, сред които има представители на няколко поколения професионалисти и дори цели семейства сами са подбрали кадрите, които според тях ги представят в най-добрата им светлина.Някои от тях като Кристина Владева имат опит и в областта на фотожурналистиката, а други като Божидар Дуков предпочитат светлината на прожекторите в студиото.\n\n„Идеята е да покажем, че в Града на липите има хора, за които снимането не е просто хоби, а професия. Изложбата няма конкурсен характер, но това не означава че публиката няма да си каже тежката дума!“, коментира инициативата председателят на асоциацията Йонко Русев.\n\nЕкспозицията е в чест на Деня на Стара Загора 5 октомври . На същия празник е посветена и изложбата от традиционния Есенен салон в зала „Байер“, където ценителите ще видят 89 работи , излезли от ателиетата на 47 живописци, графици и пластици.\n\nСедемчленно жури с председател шефа на местната група на СБХ, доц. Злати Златев е отсяло кандидатите за голямата награда – плакета „Свети Георги“ на скулптура Александър Козаров, но името ще бъде оповестено при самото откриване в четвъртък.В аванс стана ясно, че седем от участниците в общата изложба ще получат поощрителни награди.\n\nНа миналогодишния есенен салон публиката видя 120 работи на 59 творци, пластиката на Козаров отиде тогава при доайена Ангел Карагьозов.\n                    ", "date": "2017.10.04", "title": "Профи-фотографи подредиха първа изложба  "}
{"url": "http://www.monitor.bg/a/view/51303-%D0%A1%D1%8A%D0%BF%D1%80%D1%83%D0%B3%D0%B0%D1%82%D0%B0-%D0%BD%D0%B0-%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%9D%D0%B5%D0%BD%D0%BA%D0%BE%D0%B2-%D0%BD%D0%B0%D0%BF%D1%83%D1%81%D0%BA%D0%B0-%D0%91%D1%83%D0%BB%D0%B3%D0%B0%D1%80%D1%82%D1%80%D0%B0%D0%BD%D1%81%D0%B3%D0%B0%D0%B7/", "text": "\n                    Съпругата на Александър Ненков от ГЕРБ напуска поста си в държавната „Булгартрансгаз“. Това обяви самият Ненков в кулоарите на парламента, а поводът са поредната порция атаки от страна на БСП.\nСамо пред ден социалистите обявиха, че съпругата на Ненков работи при кума си Георги Гегов, който всъщност е изпълнителен директор на „Булгартрансгаз“ и междувременно и активист на ГЕРБ. „Тези действия на БСП са изцяло с цел омаскаряване на ГЕРБ”, заяви Ненков и обясни, че съпругата му е добър експерт , доказала се през годините и ще намери своята реализация. По думите му тя пада жертва на войната на БСП срещу управляващите . „Това е морален акт, аз съм достоен човек. Не мога да позволя да се спекулира с името ми. Нека и хората от опозицията също преценят какви техни роднини какви постови заемат и те да се оттеглят“, заяви Ненков.\n„Видяхте какво стана с Делян Добрев и явно няма да се спрат\", каза още депутатът и допълни - „Но чакам да се види какво ще направи съпругът на г-жа Нинова и всички роднини да БСП да се види с какво се занимават и какво работят. Да покажат какъв е техния морал\".\n\n \n                    ", "date": "2017.10.04", "title": "Съпругата на Александър Ненков напуска „Булгартрансгаз\""}
{"url": "http://www.monitor.bg/a/view/89793-11%D0%BA%D0%BB%D0%B0%D1%81%D0%BD%D0%B8%D1%87%D0%BA%D0%B0-%D0%B2%D0%B7%D0%B5%D0%BC%D0%B0-%D0%BA%D0%BB%D1%8E%D1%87%D0%B0-%D0%BD%D0%B0-%D0%A1%D1%82%D0%B0%D1%80%D0%B0-%D0%97%D0%B0%D0%B3%D0%BE%D1%80%D0%B0-%D0%B7%D0%B0-%D0%B4%D0%B5%D0%BD/", "text": "\n                     \n\n \n\nЕдинадесетокласничка от СОУ „Васил Левски“ стана 21-я „Млад кмет“ на Стара Загора и утре , 5 октомври ще получи от градоначалника-титуляр Живко Тодоров ключовете за символичните порти за денонощие.\n\nПатрисия Желева защити темата „Вашите младежки инициативи за най-добрия град за живеене, Стара Загора”, като предложи да има повече училищен обмен между старозагорски ученици и деца от други страни, като по този начин младите ще могат да разменят и обменят не само знания, но и културни традиции.\n\nНа финала претендентката, която беше единственото момиче в конкурса , заключи пледоарията си с думите: „ Да бъдем промяната, която искаме да бъдем”.\nС надпреварата за еднодневния пост се впуснаха още 5 кандидати :Емануил Тенев от ПГСАГ „Лубор Байер”, Венцислав Стойчев, ТГ „ Княз Симеон Търновски”, Динко Колев - ППМГ „Гео Милев”, Свилен Стоянов - ГПЧЕ „Ромен Ролан” и Явор от ПГЕТ „ Г. Раковски”.\n\nИнициативата за избор на „млад кмет“ се радва на особен интерес вече трето десетилетие, заедно с градоначалник младежите избират и свой общински съвет, който заседава през цялата година.\n\nПо традиция ключът се връчва пред входа на общинската администрация, тази година по -изключение това ще стане в парк „Пети октомври“ пред основния камък за възстановяването на Стара Загора след опожаряването му през Руско-турската освободителна война.\n                    ", "date": "2017.10.04", "title": "11-класничка взема ключа на Стара Загора за ден    "}
{"url": "http://www.monitor.bg/a/view/9873-%D0%A1%D0%9C%D0%93-%D0%BE%D1%82%D0%BD%D0%BE%D0%B2%D0%BE-%D0%B1%D0%B5%D0%B7-%D0%B4%D0%B8%D1%80%D0%B5%D0%BA%D1%82%D0%BE%D1%80/", "text": "\n                    Софийската математическа гимназия(СМГ) отново остава без директор. Новоназначената шефка на училището Зоя Савова е подала молба за прекратяване на договора си по взаимно съгласие. Това съобщи шефката на Регионалното управление по образование Ваня Кастрева. Мотивите на Савова за оттегляне от поста били свързани с напрегнатата обстановка в СМГ и нерешените казуси, като един от тях бил свързан с извънкласните занимания, обясни още тя.\n\nКакто „Монитор“ вече писа, до назначаването на Зоя Савова се стигна след уволнението на бившия директор на СМГ Антони Стоянов. Той бе отстранен след протести на родители заради уволнена от него учителка по математика. Очаква се Савова да остане на поста си до 10 октомври, след което трябва да бъде назначен нов временно изпълняващ длъжността директор, обясни още Кастрева, като добави, че засега не може да посочи име.\n\nТя обясни, че спряганият в интернет за нов шеф на СМГ Димитър Димитров, който в момента преподава в 125-о СУ, нямал намерение да заема този пост.\n\n\n \n                    ", "date": "2017.10.04", "title": "СМГ отново без директор "}
