{"url": "https://www.monitor.bg:443/bg/a/view/registrirame-onlajn-firma-v-es-za-pet-dni-143955", "text": "Търговски дружества на територията на целия ЕС ще могат да се регистрират онлайн само за пет дни. Това заяви пред „Монитор“ евродепутатът Емил Радев. Новите правила за регистрация на фирми ще важат в рамките на целия съюз, а ООД и ЕООД засега са дружествата, познати у нас, които попадат в обхвата на директивата. Поради по-сложните процеси при акционерните дружества засега те няма да влизат в обсега й. Става дума за директива, която се разглежда от правната комисия в Европарламента. Може да стане факт след Нова година, като след това има гратисен период за всяка отделна държава. „Таксите ще бъдат минимални, за да покриват разноските, в момента има много високи такси в някои държави-членки. Всяка страна ще може да иска някои допълнителни неща. Те ще представят публично примерен устав, за да може да се попълват бланки и така ще е лесно и евтино“, обясни пред „Монитор“ Радев. Той допълни, че се очаква промяната да спестява на малките и средни предприятия годишно около 80 млн. евро. \"В момента само 17 държави-членки на ЕС имат възможност за онлайн регистрация на дружества. С директивата за използването на цифровите инструменти в дружественото право на практика ще се въведе възможност в целия ЕС за отдалечена цифрова регистрация\", уточни Радев. \"Ще могат да се регистрират онлайн клонове на дружества в други държави-членки. След като промяната стане факт, ще се плащат дистанционно и регистрационните такси, които ще са колкото да покрият административните разходи. Също така ще е възможно да се изкарват типови образци на дружествени договори, устави, без да се налага използването на голяма квалифицирана правна помощ, да може всеки да регистрира дружество онлайн в друга държава-членка\", обясни Емил Радев. По думите му тези нововъведения ще са от полза за малките и средни фирми, които се занимават с онлайн търговия. \"Когато купувачът има пред себе си фирма, работеща онлайн, с регистрация в неговата държава, ще се отнася с по-голямо доверие към нея\", уточни той.", "date": "2018.09.10", "title": "Регистрираме онлайн  фирма в ЕС за пет дни"}
{"url": "https://www.monitor.bg:443/bg/a/view/vseki-vtori-hazjain-nelegalen-143957", "text": "Всеки втори собственик, даващ жилището си под наем, го прави нелегално, научи „Монитор“. Според Константин Пандов от посредническата агенция „ЕППИ“, сега броят е им е над 50% от общия, но допреди години делът е бил много по-голям и е достигал 90%. „С въвеждането на плоския данък от 10 на сто, който е много по-малък от преди, постепенно броят им започна да намалява“, обясни брокерът. „Навремето данъкът за сумите, получени от наеми, се изчисляваше по скалата на доходите и понякога надвишаваше и 30%. Сега има по-голяма възможност собствениците да имат реални и легални доходи“, добави Пандов. Мая Иванова от агенция „Явлена“, потвърди, че над половината от наемодателите не декларират приходите си от наеми, въпреки че немалко от тях имат сключен договор със своите квартиранти. По думите й това става отчасти ясно, след като собствениците откажат да посочат банкова сметка в договора за наем. Другият признат е, когато наемодателите не желаят да сключват договори с фирми. „Със сигурност поне половината собственици на жилища и дори повече с квартиранти не декларират доходите си от наемите, които получават“, подчерта Иванова. Наско Атанасов от „Виктория инвест“ ,обясни, че на имотните брокери не е работа да следят дали хазяите, с които работят, си декларират доходите от наем в данъчното. „В момента няма задължение договорът за наем да бъде обявяван, както беше преди. Това се прави в данъчната декларация. За апартаментите, които са оставени от собственици, живеещи най-често в чужбина, всичко се декларира. Като в някои случаи от агенциите имат пълномощно да подават данъчните декларации за това“, добави той.                                                                                                 Още по темата четете в хартиеното издание на \"Монитор\"", "date": "2018.09.10", "title": "Всеки втори хазяин нелегален"}
{"url": "https://www.monitor.bg:443/bg/a/view/silno-nachalo-za-graciite-ni-143952", "text": "Силно започнаха българските състезателки на световното първенство по художествена гимнастика, което се провежда в столичната зала „Арена Армеец“. В първия ден от квалификациите нашите играха на обръч. С най-висока оценка завърши дебютантката ни на световно Боряна Калейн – 19,050 точки (11 за трудност и 8,100 за изпълнение). Тя игра първа от нашите и въпреки напрежението, успя да се справи по перфектен начин със сложното си съчетание. Катрин Тасева получи 18,850 (10,600 и 8,250), а Невяна Владинова бе оценена с 18,700 т. (10,200 и 8,500). Така след първия уред българките събраха 56,600 т., с което излязоха на второ място в отборното класиране, допускайки пред себе си само големия фаворит Русия с 60,450 т. Трети е тимът на Израел (53,150), а след него са САЩ (51,800), Азербайджан (49,575), Канада (48,000) и др. Рускините играха на топка, като и трите състезателки получиха оценки над 20 точки. Александра Солдатова води на този уред и за многобоя с 20,250 т., следвана от световната шампионка от многобоя от миналата година Дина Аверина с 20,150 т. и сестра й Арина Аверина с 20,050 т. Преди втория състезателен ден нашите са с най-високи оценки на обръч, но утре на този уред ще играят силните представителки на Русия, Украйна, Италия и Израел. Във вторник българките ще играят на топка от 12,10 часа, а вечерта са финалите на двата уреда, в които ще участват първите 8.", "date": "2018.09.10", "title": "Силно начало за грациите ни"}
{"url": "https://www.monitor.bg:443/bg/a/view/disciplinata-vs-nostalgijata-po-andreshko-143950", "text": "Всички, които сме били ученици по времето на соца, помним как ни се втълпяваше, че Андрешко е положителен герой и чрез него Елин Пелин едва ли не ни представя един от борците срещу буржоазната държава. Причината- оставил съдията в блатото и така спасил свои съселянин от конфискация на житото за прехраната му. Естествено преди 1990 г. не се споменаваше как и комунистическата власт се издържа от данъци и при това срещу събирането им никой не смееше и дума да обели по понятни причини. В условията на пазарната икономика мода стана да се укриват данъци - не само от фирми, но и от хазяите, даващи под наем излишните си жилища или други имоти. Много от тях обаче се пекат на два огъня, но лакомията очевидно им пречи да се усетят. Вземат си наемите без да плащат данъци до момента, в който квартирантите им не си вдигнат чукалата и не ги оставят с немалки неплатени сметки за вода и парно. Тогава те тръгват да гонят клиентите си, но не могат да го направят законно, защото и те са извън закона. От своя страна екснаемателите ги заплашват да ги натопят на данъчните. И често го правят, най-вече изгонените по различни причини от нелегалните наемодатели. Нерядко и съседи, имащи зъб на комшията се престрашават да подадат сигнал до данъчните. Същото правят и бивши съпруги (съпрузи) или любовници, решили да си отмъстят. Независимо от подбудите им хазната има полза, а така индиректно и всички ние. Явно обаче има необходимост от законодателни промени. В някои държави например, има регистър на наемодателите и така няма голяма необходимост да се чака на желанието на хората да натопят хазяйна си или съседа. Друг е въпросът, че в богатите държави почти за всеки е въпрос на дълг да предпази хазната от посегателства. Подобен манталитет обаче се възпитава бавно и по нашите географски ширини ще е необходим поне век, докато нещата се променят коренно. Дотогава данъчни и хазяи ще си играят на стражари и апаши. Едните ще се опитват да прилагат закона, а другите - ще се оправдават как обитателите на имота са им родини или много близки приятели и го ползват само за малко, за да не останат на улицата. Част от съседите ще подражават на Андрешко и ще си траят. В същото време ще се чудим защо улиците и пътищата е нас са пълни с дупки, в болниците искат плащане и за едното здрасти и за ремонт на училищата трудно се намират пари и там учителите събират пари за каквото се сетят. В повечето страни оттатък бившата желязна завеса болшинството от хората са разбрали, че плащането на данъците е една от предпоставките за просперитет на обществото.", "date": "2018.09.10", "title": "Дисциплината VS носталгията по Андрешко"}
{"url": "https://www.monitor.bg:443/bg/a/view/antyni-burdejn-specheli-emi-posmyrtno-143921", "text": "Американският майстор-готвач и телевизионен водещ Антъни Бурдейн, който се самоуби през юни, получи посмъртно награда „Еми“ за креативни постижения. Отличието му бе присъдено за сериала на Си Ен Ен - Parts Unknown, за който той влизаше в ролята на водещ. Кулинарният гуру получава американската най-висока телевизионна награда за нехудожествен сценарий на епизод, заснет в Италия и излъчен миналия ноември по време на 10-ия сезон на поредицата. Бурдейн бе отличен и с награда \"Еми\" за най-добра информационна серия за същата продукция. Наградите \"Еми\" за креативни постижения се дават за принос във второстепенните и технически категории, а тазгодишните призове \"Еми\" за праймтайм предавания ще бъдат раздадени на 17 септември.", "date": "2018.09.10", "title": "Антъни Бурдейн спечели „Еми“ посмъртно"}
{"url": "https://www.monitor.bg:443/bg/a/view/ranen-v-katastrofata-pri-razgrad-vse-oshte-s-opasnost-za-jivota-143954", "text": "Един от ранените при автобусната катастрофа при Разград все още е с опасност за живота. Това е 80-годишният дядо Енчо, който е с тежък мозъчен кръвоизлив и е в реанимацията на многопрофилната болница в Разград, съобщи нейният директор д-р Гечо Жеков. По думите му трите жени, които също бяха настанени в същото отделение вече са стабилизирани. На 60-годишната Снежана Стоянова е отстранена слузката, тя е с наренен тежко черен дроб. Жената е и със счупени прешлени на гръбначния стълб. Стабилизирани са други 14 от ранените в катастрофата, няма пряка опасност за живота им. Десет човека, които са с повърхностни рани и охлузвания все още са в хирургията за наблюдение , но до дни ще бъдат изписани. Една жена е оперирана и лежи също в хирургията, тъй като е със счупено бедро.  Д-р Жековн увери, че към момента лекарите се справят със състоянието на ранените и не се е налагало да бъдат викани национални консултанти или специалисти от други болници.", "date": "2018.09.10", "title": "Ранен в катастрофата при Разград все още с опасност за живота "}
{"url": "https://www.monitor.bg:443/bg/a/view/graciite-vyobshte-ne-znaehme-che-sme-vtori-143958", "text": "„Изобщо не беше страшно, беше много приятно. Аз се чувствах много добре на терена. Имах леки неточности, но се надявам утре да съм още по-смела“, заяви Невяна Владинова след края на състезанието днес. „Аз до тук съм скъсала нервите на толкова много хора, че се надявам наистина да е имало смисъл в това цялото късане на нерви и се моля да продължи така световното, както го започнахме“, сподели Катрин Тасева. „Аз наистина даже нямам думи да опиша преживяното. Все още даже съм настръхнала и съм супер развълнувана от това, че играх. Просто съм много щастлива, че и трите успяхме да си изиграем съчетанията по възможно най-добрият начин, защото аз смятам, че дадохме всичко от себе си тази година“, допълни Калейн. По отношение второто място в отборното класиране, след първия ден трите гимнастички споделиха: „Изобщо не мислим за това, поне аз. Мисля, че и другите момичета. За нас е най-важно да излезем, да си изиграем съчетанията и от там нататък не зависи от нас“, каза Владинова. „Аз въобще не съм погледнала класирането. Изцяло съм концентрирана върху това, което се случва на терена и върху съчетанията. Въобще не погледнах нито оценката си, нито класиране, но сега от вас разбираме, че сме втори. Чудесно за сега. Нормално е да има някакво напрежение, все пак е доста отговорен форум. Мисля, че ще се справим, защото и трите сме много силни. Подкрепяме се страшно много и вярвам, че ще успеем“, беше откровена Тасева. „Аз съм доста критична към себе си, така че почти винаги критиките са повече. Разбира се можех да направя много повече днес, но съм доволна, че бях спокойна и успях да си изиграя съчетанието без груби грешки. Винаги може и по-добре като цяло“ завърши Калейн.", "date": "2018.09.10", "title": "Гимнастичките: Въобще не знаехме, че сме втори"}
{"url": "https://www.monitor.bg:443/bg/a/view/koalicijata-betonira-rokadite-glasuvat-gi-v-chetvyrtyk-obzor-143953", "text": "Премиерът Бойко Борисов посочи имената на кандидатите за трима нови министри в кабинета. Така за МВР се предлага главният секретар на ведомството Младен Маринов. За транспортен министър от ГЕРБ гласят Александър Манолев, който в момента е зам.-министър на икономиката, а за МРРБ депутатката от ГЕРБ Петя Аврамова. В момента тя е зам.-председател на регионалната комисия в парламента, а преди това е била кмет на Враца. ще ви кажа за кандидатите, на които сме се спрели“, обясни Борисов в присъствието на коалиционните партньори, шефът на ПГ на ГЕРБ Цветан Цветанов и финансовия министър Владислав Горанов. Това стана след заседанието на коалиционния съвет, който продължи около час и половина в МС, а на него ГЕРБ и „Обединени патриоти“ обсъдиха кой да оглави МВР, МРРБ и транспортното ведомство на мястото на Валентин Радев, Николай Нанков и Ивайло Московски. Техните оставки бяха поискани от премиера заради трагичната катастрофа край Своге, при която загинаха 17 души. Оставките на Нанков, Московски и Радев ще бъдат внесени в НС четвъртък, когато трябва да бъдат и гласувани рокадите в кабинета. \"Имаме мнозинство да бъдат подкрепени и трите\", подчерта премиерът. От думите на Борисов се разбра, че в коалиционния съвет е имало своеобразно два лагера – от една страна лидерът на НФСБ и вицепремиер Валери Симеонов и Цветан Цветанов, които били против оставките, а от другата страна самият Борисов, заедно с лидера на „Атака“ Волен Сидеров и другият вицепремиер патриот Красимир Каракачанов. Борисов поясни, че чул аргументите на Симеонов и Цветанов, както и че имало много истина в оценката на министрите. Премиерът изрази задоволство от положителната оценка на колегите му от коалицията за работата на тримата министри, но е категоричен, че \"това, което е обявено вече като политическа отговорност, колкото и широка да е тази фраза, трябва да се понесе\". По думите му сега Цветанов и Сидеров като председатели на парламентарните групи пък трябва да осигурят нужното мнозинство в залата. След коалиционния съвет пък Цветанов даде да се разбере, че заради политическото си решение НФСБ все пак ще гласува „против“ оставките на тримата министри, но след това \"за\" новите кандидати, които са все от квотата на ГЕРБ. Това и не променя общата ни цел за четиригодишен мандат\", увери Цветанов. Тепърва ще се решава кой да наследи на поста Младен Маринов, като Цветанов уточни, че това ще е вътрешен за системата човек. Цветанов поясни, че цялостната професионална биография на Маринов е минала в МВР и увери, че по никакъв начин няма да има сътресения при освобождаването на поста от министър от Валентин Радев. Цветанов ще продължи да настоява за оптимизиране на работата на МВР и бързи мерки за изваждане на КАТ в друга сграда в покрайнините на София на територията на \"Жандармерията\" По-късно през деня пред bTV Цветанов даде да се разбере, че други рокади няма да има. Междувременно от БСП изпратиха позиция на партията относно оставките и новите кандидатури. От Столетницата уточняват, че ще гласуват против тези номинации и остават на позицията за оставка на целия кабинет. Въпреки, че се разбраха за оставките в понеделник отново ще има заседание на коалиционния съвет, като Бойко Борисов и уточни, че това е във връзка с упреците, че не се събира често. Малко преди това премиерът обясни, че по време на коалиционния съвет партньорите са обсъдили направеното досега и изпълнението на управленската програма. Там, където имаме успехи продължаваме, там, където имаме слабости, се набелязаха мерки, коментира министър-председателят. „Надявам се спекулациите да спрат,защото какво ли не чух тези дни“, посочи още Борисов. Оставил експертите да се „развихрят в измишльотините по темата“. „Най са ми интересни като казват какво мисли Борисов“, отчете още той. И докато Сидеров заподозря заговор срещу премиера от най-близките му кръгове, то Цветанов отрече да има напрежение между него и Борисов и увери, че в ГЕРБ са единни. „Аз започвам да подозирам, че има нещо като заговор срещу премиера. В това участват хора, които са много близки до него”, каза Сидеров на влизане в МС. Основният му аргумент в тази теза е липсата на реакция от страна на ГЕРБ след декларацията на НФСБ и вицепремиера Валери Симеонов, в която се казва, че Борисов управлява еднолично и като диктатор. Той припомни, че предложил Симеонов да си подаде оставката, но тази негова идея, не срещнала подкрепа от премиера и останалите в коалицията. Сидеров обясни, че всички изказвания на Симеонов се подемат от реформаторите - „бившия военен министър Николай Ненчев, Радан Къневци, Атанас Атансовци, Иво Прокопиев. Тази група, която в момента не е в парламента и иска реванш“. По думите му тази група иска сваляне на правителството и, хаос, за да сложи свои министри. На свой ред Цветанов определи като несъстоятелни тези, че има различно мнение или разделение между него и Борисов, или между парламентарната група на ГЕРБ и премиера. „В ГЕРБ сме единни, никога не е имало разминаване в позициите ни“, отсече Цветанов. По думите му този коалиционен съвет бил най-приятният от всичките през последните седмици. Накрая Цветанов се обърна директно към соцлидера Корнелия Нинова. \"Да бъде спокойна - няма никакво напрежение между Борисов и Цветанов.... Но пък не знам дали това важи за ПГ на БСП\", каза той. Шефът на ГЕРБ в НС припомни решението на Нинова в пленарна залата да останат само 20 червени депутати, а останалите да тръгнат на тур из народа. Според него тези решения на Нинова са еднолични и създават дискомфорт в групата на БСП.", "date": "2018.09.10", "title": "Коалицията бетонира рокадите, гласуват ги в четвъртък (ОБЗОР)"}
{"url": "https://www.monitor.bg:443/bg/a/view/biznesyt-iska-otmjana-na-ekotaksite-za-tirove-i-avtobusi-143941", "text": "За отмяна на въведените наскоро продуктови такси за автобуси и тежки автомобили над 3,5 тона настояват представители на транспортния бранш, които се оплакват от неоправдани и големи щети. Превозвачите искат незабавно спиране на предварителното изпълнение на „неприемливите текстове“, влезли в сила от средата на юли т.г., с които бяха въведени за първи път Наложените налози са в размер на 938 лева за нови превозни средства и 2325 лева за употребявани. Искането освен към екологичния министър Нено Димов ще бъде внесено от Съюза на международните превозвачи във Върховния административен съд тази седмица, съобщи Йордан Арабаджиев, председател на организацията. От съюза са готови да сезират и Европейския съд, защото новата наредба на МОСВ противоречи на европейското законодателство. От бранша твърдят, че държавата ни е иноватор и е въвела единствена в ЕС подобна екотакса. „Тази такса се заплаща предварително при закупуването на МПС, като без нейното плащане нямало как да се регистрира автомобилът в КАТ“, каза Арабаджиев. Според превозвачите най-потърпевши са „ТИР-овете и автобусите минаха покрай найлоновите торбички и им сложиха едни екотакси“, каза още Арабаджиев. Илиян Филипов, собственик на голяма транспортна фирма у нас, също акцентира на факта, че таксите се плащат два пъти: един път от производителите и втори - от превозвачите. Автобусните превозвачи отново застъпиха тезата си, че предпазните колани на стари автобуси няма да защитят живота и здравето на пътниците. Те не са доволни, че се въвеждат глоби за липса на колан в автобусите за шофьора и фирмите, а Според Владимир Тодоров, председател на Асоциацията на пострадалите при катастрофи, е необходимо да има физически контрол не само на автогарите, но и по пътищата, както и кампания за разясняването на ползите от поставянето на колани. По думите му в момента има юридическа празнина, тъй като задължени да използват коланите са само пътниците в леките автомобили, но не и тези в автобусите.", "date": "2018.09.10", "title": "Бизнесът иска отмяна на екотаксите за тирове и автобуси"}
{"url": "https://www.monitor.bg:443/bg/a/view/bylgarija-i-rumynija-zaedno-v-borbata-s-afrikanskata-chuma-po-svinete-143940", "text": "Опитът ви с борбата с африканската чума по свинете ще бъде много полезен за нас. Това заяви министърът на земеделието,  храните и горите Румен Порожанов на среща в Букурещ с румънските си колеги на земеделието и селските райони Петре Дея и на водите и горите - Йоан Денеш.  „България, както и Румъния предприе много сериозни превантивни действия - на всички ГКПП пунктове възобновихме дезинфекцията, изземваме и унищожаваме всички продукти със свинско на границата, изградихме ограда срещу навлизане на диви прасета, но за съжаление преди 10 дни се появи първия случай и у нас“, обясни Порожанов. „Трябва да обединим усилията си, проблемът вече е международен и са нужни общи мерки“, заяви от своя страна министър Петре Дея. В Румъния вече са унищожени 194 000 свине заради африканската чума, като се очаква бройката им да достигне 300 000. Там предстои да се открие научен център за борба с болестта, като в работата му бяха поканени да участват и български специалисти. В срещата в Букурещ участваха и изпълнителният директор на Българската агенция по безопасност на храните д-р Дамян Илиев, както и директорът на изпълнителната агенция по горите Григор Гогов.", "date": "2018.09.10", "title": "България и Румъния заедно в борбата с африканската чума по свинете"}
{"url": "https://www.monitor.bg:443/bg/a/view/deficityt-na-vsjako-vtoro-lekarstvo-e-zaradi-lipsa-na-vnos-143943", "text": "Дефицитът на всяко второ лекарство в България е заради липса на внос. Импортът е решение при 53% от сигналите за недостиг. Това показва първата междинна обработка на резултатите от интернет платформата на Българската асоциация за развитие на паралелната търговия с лекарства (БАРПТЛ), съобщи нейният изпълнителен директор Боряна Маринкова. Платформата стартира на 9 юни като част от проект за сътрудничество между БАРПТЛ и Федерация „Български пациентски форум“. 182 сигнала от цялата страна бяха получени и обработени за това време. В 53% от случаите решението се крие във вноса и бързите вътреобщностни доставки, тъй като сигналите се отнасят за лекарства, които са с трайно или временно преустановен внос в България по желание на производителя. Експерти във фармабизнеса коментираха, че това е заради малкия дялов пазар в нашата страна по отношение на този в Европа, както и за ниските им продажни цени. Липсата на информация е причина за 65% от сигналите, показват още изводите от проучването. 20 на сто от случаите са приключени с предоставена информация къде лекарството е налично, а в над 60 процента подателите са насочени към лекуващия ги специалист. Сигналите се отнасят до общо 120 продукта, което показва, че 34% от тях засягат продукти с повече от един сигнал. Всеки автор е получил обратна връзка в рамките на 24 часа, а средното време за пълна обработка на казус е 32 часа. Първата у нас интернет-платформа за сигнали за недостиг на лекарства бе демонстрирана на 9 юни 2018 на Конференция на Федерация Български пациентски форум. Тя функционира на ", "date": "2018.09.10", "title": "Дефицитът на всяко второ  лекарство е заради липса на внос "}
{"url": "https://www.monitor.bg:443/bg/a/view/shofioryt-na-rejsa-kovcheg-ne-moga-da-si-prostja-143959", "text": "За Григор Григоров 25 август започва традиционно. В края на деня 17 души не са между живите, а шофьорът с 40 години професионален стаж е друг човек. „Сутринта като отидох да ги взимам, сигурно 5-6 жени ме прегръщаха и ме целуваха, че ще пътуваме заедно. Но как да знае човек, че това ще е последният ден…”, спомня си мъжът. Григоров засега е единственият обвиняем за трагедията край Своге, предава bTV. Разказва, че за него затворът вече не е сграда, а усещане вътре в него: „Седя си вкъщи, не мога да изляза навън. Съвестта, трудно ми е. Постоянно мисля за тези хора. Те бяха приятели, приятели. Представям си какво е на близките им. На ранените, които са все още сигурно по болници. Съжалявам за всичко, което се случи. Искам да изкажа съболезнования на близките на загиналите. Те бяха близки приятели от години. Също да изкажа на пострадалите съжаления”. Мъжът няма спомен от фаталния момент. „Дали съм помагал, дали съм направил всичко, което е било по силите ми? Аз съм от живите, но какво съм направил за останалите след трагедията? Каквото и да им кажа е малко. Нито може да се върне случилото се. Аз не мога да си простя, дано те могат да ми простят. На много от тях имам телефоните, но как да звънна? Какво да им кажа...?”, казва Григоров. Обяснява липсата на втори технически преглед с пропуск: „Ако съм виновен и имам вина, ще я понеса”. Дни след трагедията, в подкрепа на Григоров се подписаха хиляди. Стотици излязоха на протест с искане за пълно разследване и справедливост. Признава, че е изненадан от инициативата. Григоров е в дома си, освободен под парична гаранция, в очакване на процес, който да извади наяве причините за катастрофата, отнела 17 живота.", "date": "2018.09.10", "title": "Шофьорът на рейса-ковчег: Не мога да си простя"}
{"url": "https://www.monitor.bg:443/bg/a/view/farmacevtyt-bojan-todorov-e-otlichen-sred-svetovnite-lideri-vyv-farmacijata-143942", "text": "Фармацевтът Боян Тодоров, доктор на медицинските науки, бе удостоен с FIP Fellowship от Международната федерация по фармация по време на официална церемония по откриване на 78-ия Световен конгрес по фармация и фармацевтични науки. Конгресът се проведе от 2 до 6 септември в Глазгоу (UK) и е най-голямото събитие за професионалната общност на фармацевтите, събирайки на едно място участници от над сто страни. Боян Тодоров е един от най-младите фармацевти (вторият най-млад), отличавани с наградата, а също така е първият български фармацевт с това световно признание. Той е един от членовете на Регионална фармацевтична колегия София-столична на Българския фармацевтичен съюз, които професионално се развиват в чужбина. Председателят на Столичната фармацевтична колегия маг.-фарм. Венелин Сапунаров присъства на церемонията и лично го поздрави. Боян Тодоров е специалист с повече от 15 години опит в разработването на стратегии за лекарствена информация, здравна политика и образование, в областта на които развива и международна консултантска дейност. Член е на Борда по фармацевтична практика на Международната федерация по фармация и секретар на Секцията по здравна политика и лекарствена информация на Федерацията. Боян Тодоров е доктор по медицински науки на Университета в Лайден, преди това завършва с отличие магистърска степен по фармация във Фармацевтичния факултет на Медицински университет – София. Призът бе връчен лично от президента на Международната федерация по фармация д-р Кармен Пеня. Наградени са общо 15 фармацевти от 10 страни. Редом с д-р Тодоров, като лидери във фармацията, с FIP Fellowship са отличени фармацевти от най-висок ранг като Джон Бел (Австралия), вицепрезидент на Международната федерация по фармация, Питър Килгаст (Дания), бивш президент на Федерацията, Джоузеф Одис (САЩ), бивш главен изпълнителен директор на Американското дружество на болничните фармацевти, Жан Паро (Франция), бивш президент на Федерацията, Дитер Щайнбах (Германия), бивш президент на Федерацията. FIP Fellowship се връчва от 2005 г от Международната федерация на фармацевтите, която чрез членуващите 140 национални организации, академични, институционални и индивидуални членове, представлява над 4 милиона фармацевти от цял свят. Мисията на Федерацията е да подобри здравето в световен мащаб, чрез усъвършенстване на фармацевтичното образование, фармацевтичните науки и фармацевтичната практика. FIP Fellowship е признание за индивидуални членове на Федерацията, които са се изявили като международни лидери, допринесли са за развитието на фармацията и фармацевтичната наука и са сътрудничели на Федерацията. Удостоените с отличието получават правото да използват титлата FFIP.", "date": "2018.09.10", "title": "Фармацевтът Боян Тодоров е отличен сред световните лидери във фармацията"}
{"url": "https://www.monitor.bg:443/bg/a/view/chestvat-40-godishninata-na-seriala-pytjat-kym-sofija-143939", "text": "40-годишнина от премиерата на киноепопеята по романа на Стефан Дичев ''Пътят към София'' на режисьора Николай Машченко ще се чества на 20 септември от 18.30 ч. на Откритата арт сцена на „Шипка“ 34 (РКИЦ). Събитието бележи и 40-годишния юбилей от филмовия дебют на актрисата Анна Мария Петрова-Гюзелева с ролята на Неда в този обичан от зрителите сериал. Сценарият на празника включва представяне и разговор с част от творческия екип заедно с мултимедийна визия на филма, които ще се преплитат с изпълнения на утвърдени артисти, певци, балет и музиканти от България и чужбина.", "date": "2018.09.10", "title": "Честват 40-годишнината на сериала „Пътят към София“"}
{"url": "https://www.monitor.bg:443/bg/a/view/popeto-se-izravni-s-trifon-ivanov-143933", "text": "Капитанът на националния отбор Ивелин Попов е съвсем близо от това да влезе в топ 10 на играчите с най-много мачове за „лъвовете“. Десетката изигра своя мач №76 за тима при успеха с 1:0 над Норвегия. Най-резултатният играч в състава на Петър Хубчев изравни легендата Трифон Иванов, който също има 76 мача. С един мач пред него е Георги Димитров - Джеки. Попов, който е най-младият капитан в историята е само на три мача от Димитър Бербатов. Голмайстор номер на националния отбор има 79 мача и 48 гола. С толкова срещи са още Наско Сираков и Аян Садъков. Девети е Златко Янков, който има 80 мача, докато седмата позиция делят Христо Стоичков и Радостин Кишишев, с по 83 мача. Едноличен лидер е Стилиян Петров със 106 мача.", "date": "2018.09.10", "title": "Попето се изравни с Трифон Иванов"}
{"url": "https://www.monitor.bg:443/bg/a/view/pod-6000-avtobusa-trjabva-da-bydat-oborudvani-s-kolani-143945", "text": "От общо 17 000 автобуси, които са преминали технически прегледи, под 6000 са произведени в периода преди 2006 г., когато не е имало изискване за монтиране на колани в автобусите. На тях трябва да бъдат добавени допълнителни предпазни средства. Това става ясно от изказване на зам. министърът на транспорта Ангел Попов по време на среща с представителите на техническите служби за проверка на изправността на превозните средства, цитиран от пресцентърът на ресорното министерство. Първоначално броят на автобусите беше 15 000, след което постепенно намаля до три пъти по-малко. Попов и депутатът от транспортната парламентарна комисия Станислав Иванов, изпълнителният директор на ИА „Автомобилна администрация“ Бойко Рановски са участвали в дискусия относно технологични предложения във връзка с предстоящо изменение на Закона за автомобилните превози за въвеждане на задължително изискване за оборудване на автобусите с маршрутни разписания над 30 километра с обезопасителни колани. Лабораториите за изпитания на превозни средства са предложили да направят безплатен анализ на автобуси, които в момента са без колани, за да изготвят разчети колко време и средства ще са необходими за преоборудването. Представителите на техническите служби са били категорични, че поставянето на колани в автобусите може да спаси повечето потенциални жертви при пътен инцидент. Дали са пример с шофьора на автобуса, който катастрофира край Своге в края на август – той единствен е ползвал предпазен колан и е оцелял с минимални наранявания.", "date": "2018.09.10", "title": "Под 6000 автобуса трябва да бъдат оборудвани с колани"}
{"url": "https://www.monitor.bg:443/bg/a/view/danail-kirilov-ns-shte-preglasuva-apk-143946", "text": "Промените в АПК (Административнопроцесуалния кодекс) ще бъдат прегласувани от парламента във вида, в който бяха приети.   председателят на правната комисия в НС Данаил Кирилов. Става въпрос за повишените такси при касационно обжалване, промяната на подсъдността, въвеждането на закрити заседания в касационното производство поправки, заради които президентът Румен Радев наложи вето. „По тези въпроси нашият дебат беше изключително подробен. Подробно обяснихме аргументите за т.нар. повишаване на държавните такси. Нашият отговор е в сравнението на тези такси с общото ни гражданско съдопроизводство. Лесно е да се съобрази колко пъти по-ниски остават все пак тези такси, ако се сравнят с гражданското съдопроизводство. Така че повишението е минимално и то в никакъв случай първо - не покрива \"цената\" на административния процес по едно административно дело и второ - не се явява препятствие за страните, които биха искали да обжалват, да упражнят тези си права. Никой не може да ме убеди, че 1700 лв. държавна такса е пречка за този, който иска да обжалва една процедура, която е за 30 млн. лв.“, казва Кирилов. Той обяснява, че по отношение на мотивите във ветото на президента аргументите са обсъждани повече от три пъти един по един. „В парламентарния дебат тази теза беше представена от опозицията, главно от народните представители от БСП. По всеки един от тях мнозинството се е съобразило, така че, ако всички парламентарни формации са последователни в позициите си, моите очаквания са, че няма да има промяна, тоест – текстовете ще бъдат подкрепени така, както бяха подкрепени на второто четене на законопроекта за изменение и допълнение на АПК“, добавя Кирилов.", "date": "2018.09.10", "title": "Данаил Кирилов: НС ще прегласува АПК"}
{"url": "https://www.monitor.bg:443/bg/a/view/novo-izdanie-na-portretyt-na-moja-dvojnik-ot-georgi-markov-143949", "text": "С тематична вечер и ново издание на една от най-значимите повести на българския писател, драматург и журналист ще се отбележи 40-годишнината от смъртта му. На седми септември 1978 г. на моста Ватерло в Лондон е прострелян писателят емигрант Георги Марков. След този трагичен случай, станал известен като „българския чадър“, литературата ни губи един изключителен талант в разцвета на силите си, а България – най-авторитетното име на своята емиграция. Като реверанс към творчеството му в навечерието на 40-годишнината от трагичната кончина на твореца дисидент в ново издание с твърди корици излиза „Портретът на моя двойник” – повестта, която редом с „Жените на Варшава” се превръща в едно от върховите постижения на българската белетристика. „Портретът на моя двойник” е издадена за първи път през 1966 г. и използва езоповски език, за да говори за социалните проблеми на едно общество, което се опитва да си придаде вид на идеално, но всъщност идеалите са само параван за една мръсна игра. Двама заклети картоиграчи измислят план как да оберат на покер най-големия майстор на тази игра – Хиената. Доколко обаче всеки от тях може да вярва на другия? Може ли изобщо да се вярва на друг човек в един свят, пълен с мошеници, където измамата се е превърнала в начин на живот. Лошото на игрите с мръсни правила е ,че тези „правила“ могат да се обърнат и срещу този, който ги прилага. В книгата са включени и не по-малко хапливите и изобличаващи повести „Празното пространство” и „Санаториумът на доктор Господов” (историята, даваща основа на пиесата „Да се провреш под дъгата”), които придружават „Портретът на моя двойник” и в първото му издание. Писателят Георги Марков 40 години по-късно – на 10 септември 2018 г. от 18:30 ч. в Нов театър-НДК издателство „Сиела”, Фондация „Комунитас” и приятели на Георги Марков организират тематична вечер, с която ще отбележим 40-годишнината от смъртта, но и ще отпразнуваме творчеството на един от най-емблематичните български писатели. Изтъкнати български писатели, театрали, журналисти, политици и артисти, сред които Георги Господинов, Росен Елезов и Асен Агов, ще припомнят едни от най-запомнящите се произведения на Геоrги Марков, а водещи на събитието ще бъдат Захари Карабашлиев и Тони Николов. Заповядайте да почетем заедно творчеството му и да съхраним историите от ефира, оказали се „спасителни за слушателите и смъртоносни за самия разказвач.” По време на събитието ще бъдат представени и новото издание на „Портретът на моя двойник”, както и специалният брой на списание „Култура”, посветен на Георги Марков. ***", "date": "2018.09.10", "title": "Ново издание на „Портретът на моя двойник” от Георги Марков"}
{"url": "https://www.monitor.bg:443/bg/a/view/prevozvachite-davame-100-dni-tolerans-na-novija-ministyryt-143928", "text": "Министърът в оставка Ивайло Московски подарил младините си на транспортния бранш. Това заяви Миролюб Столарски - зам.-председател на Българската асоциация на сдруженията в автомобилния транспорт (БАСАТ) и собственик на транспортна фирма, по време на пресконференция в БТА. Транспортният бранш е притеснен от управленската криза в бранша. Неговите представители застават зад подалия оставка министър Ивайло Московски. При нас няма да е един голям професионалист, обявиха превозвачите, според които Московски защитавал националния интерес. Превозвачите напомниха, че това е единственият министър, който е бил и в трите кабинета на Борисов. „Той се бореше за целия транспортен бранш“, смятат превозвачите. „Надяваме се, че и новият министър ще бъде диалогичен като Ивайло Московски и че ще навлезе бързо в темата“, обявиха превозвачите и дадоха 100 дни толеранс на бъдещия му заместник Александър Манолев.", "date": "2018.09.10", "title": "Превозвачи: Даваме 100 дни толеранс на новия министър"}
{"url": "https://www.monitor.bg:443/bg/a/view/ludogorec-pazi-zvezdite-za-leverkuzen-143926", "text": "„Лудогорец“ приема в петък от 20:00 часа Верея мачот 8-и кръг на Първа лига, като главният мениджър Пауло Аутори е решил да запази голяма част от основните играчи за предстоящия старт на груповата фаза на Лига Европа. На 20 септември разградчани са домакини на „Леверкузен“. Със сигурност на пейката срещу закъсалия „Верея“ ще останат румънските национали Клаудиу Кешеру и Козмин Моци. Те играха снощи за своята страна срещу Сърбия в Белград. Вчера „Лудогорец“ поднови тренировки след цели шест дни почивка. Въпреки че имаше пауза в шампионата, Аутори е решил да съхрани още малко някои от основните си изпълнители, за да може те да са свежи за „Леверкузен“ и да се предпазят от евентуални контузии. С травма е Антон Недялков, който отпадна от националния отбор за мачовете със Словения и Норвегия. С държавния тим на Полша пък е Яцек Горалски. Билетите за мача с „Верея“ вече са в продажба, а цените са от 8 до 15 лева. „Лудогорец“ няма право на грешка, ако иска да остане в борбата за титлата. Очаква се обаче дори с резервите „орлите“ да доминират над старозагорци, които от началото на сезона все още нямат отбелязан гол.", "date": "2018.09.10", "title": "„Лудогорец“ пази звездите за „Леверкузен“"}
{"url": "https://www.monitor.bg:443/bg/a/view/maestro-kamdjalov-s-nov-obrazovatelen-proekt-143938", "text": "Диригентът Йордан Камджалов и органистката проф. Нева Кръстева създават образователна платформа „Академия Музика“. Форматът е отворен за хора от 16-годишна възраст нагоре, без ограничения в подготвеността. Първите молби на кандидати с мотивационен текст или видео обръщение и автобиография са вече налице. Крайният срок за записване е 21 септември. Музикалните теми ще се разискват на академично ниво, но по начин, подходящ за хора на различна възраст и не непременно с музикално образование. Сесиите ще се провеждат в една събота и неделя от месеца от ноември до юли 2019 г. в Сити Марк Арт Център. На участниците ще бъде предоставена възможност да присъстват на репетиции на Genesis Orchestra и Музикална лаборатория за човека, ръководени от маестро Камджалов. Обучението е напълно безплатно.", "date": "2018.09.10", "title": "Маестро Камджалов с нов образователен проект"}
{"url": "https://www.monitor.bg:443/bg/a/view/shefkata-na-agencijata-po-transplantacii-podade-pak-ostavka-143935", "text": "Директорът на Изпълнителната агенция по трансплантации д-р Марияна Симеонова е подала оставка, съобщиха от Министерството на здравеопазването. Мотивите й са лични и са свързани с нейното професионално развитие. В близките дни министърът на здравеопазването Кирил Ананиев ще назначи нов директор, като дотогава д-р Симеонова остава на поста, казаха от МЗ. От там увериха, че, продължават преговорите за сключване на договор с европейски трансплантационен център, който да осигури лечението на българските граждани, нуждаещи се от трансплантация на бял дроб. На финален етап са разговорите с такъв център в германския град Есен. Д-р Мариана Симеонова подава втори път оставка тази година. Преди това тя я връчи на здравния министър Кирил Ананиев на 29 юни, но тогава той не я прие. Причина стана липсата на възможност за белодробни трансплантации на български граждани. Тогава бе заявено, че ще се работи за сключването на договор за тях до един месец, за да могат нашите пациенти да получат лечение в чужбина по линия на Евротрансплант. По думите на заместник-здравният министър Жени Начева тогава \"30 юли е крайният срок за подписване на споразумението, като в рамките на месеца трябва да приключват всички процедурни действия по финализирането му\". Същевременно, тогава министър Ананиев възложи на д-р Симеонова да подготви концепция за развитието на Изпълнителната агенция по трансплантации, да посочи най-тежките проблеми и да предложи конкретни срокове за тяхното решаване. Междувременно Пациентски организации „Заедно с теб“ връчиха на д-р Мариана Симеонова приза „Лекар на България“, който е в рамките на Националната инициатива „Лекарите на България! Професионализъм, милосърдие и грижа за пациентите“ и й изказа благодарност за съвместната работа през последните пет години. От там отбелязаха, че д-р Симеонова е спасила живота на стотици пациенти с професионнализма и всеотдайността си. За нас, пациентите, тя беше директорът и човекът, който направи изключително много за донорството и трансплантациите в България, подчертаха от „Заедно с теб“ и допълниха, че д-р Симеонова е създава работеща мрежа от координатори по донорство.", "date": "2018.09.10", "title": "Шефката на агенцията по трансплантации подаде пак оставка"}
{"url": "https://www.monitor.bg:443/bg/a/view/ek-finansira-obuchenija-na-uchiteli-za-novite-tehnologii-143929", "text": "В 200 български училища пилотно ще бъде въведен инструментът на Европейската комисия за самооценка на използването на цифровите технологии за преподаване и учене – SELFIE до края на тази година. Това съобщи заместник-министърът на образованието и науката Деница Сачева по време на осмата национална конференция, организирана от Дигиталната национална коалиция. Във форума взеха участие близо 300 учители от цялата страна, които обсъждаха как да използват технологиите в образованието. Сачева съобщи, че новаторите ще имат възможност да предадат своите знания и опит на други учители като се включат в схемата за менторство, която се очаква да бъде отворена от Европейската комисия по програма „Хоризонт 2020“.  „Разчитаме на Вас не само да се усъвършенствате, но и да бъдете истински дигитални посланици, които споделят и запалват интереса на учителите, които са плахи в използването на технологиите в образователния процес, каза Деница Сачева. Тя обяви, че с промяна в наредбата за приобщаващото образование Министерството на образованието и науката ще подкрепя дейности по интереси, които са насочени към развиване на ключови компетентности в областта на математиката, информатиката, природните науки и технологиите. Заместник-министър Сачева изрази надежда, че тази година повече училища ще се включат в Европейската седмица на кодирането от 6 до 21 октомври.", "date": "2018.09.10", "title": "ЕК финансира обучения на учители за новите технологии"}
{"url": "https://www.monitor.bg:443/bg/a/view/kv-ar-tal-i-nasimo-otvryshtat-na-vremeto-143936", "text": "В дните от 14 до 16 септември софиянци и гости на столицата ще могат да се включат в арт фестивала „КвАРТал“ и да превърнат някои от улиците на града в цветни и различни места. Инициативата ще обхване познатото каре между булевардите \"Дондуков\", \"Васил Левски\", \"Мария Луиза\" и \"Сливница\". Световнопризнатият български художник Насимо ще изрисува цяла фасада на сграда, намираща се на ул. ‘’Бачо Киро’’ 29. За професионалния празник на пожарникарите – 14 септември, сградата на столичната пожарна също ще бъде преобразена. Тя ще се използва като огромно платно, на което артисти ще вдъхнат нов живот чрез творбите си. С проекта се заемат майсторите от 140 ideas, които изградиха новия артистичен облик на Ахтопол миналата година по време на големия графити фест We All Write. Мотото на тазгодишното трето издание е “РЕстарт: квАРТал отвръща на времето”. Събитието е с разширена концепция, нови локации и разнообразна програма. По време на фестивала някои от улиците в зоната ще се сдобият с нови свежи и артистични имена. Така ул. „Будапеща“ ще станеа „РЕтроспекция“, ул. „Искър“ - „РЕинкарнация“, ул.“Св. Св. Кирил и Методий“ - „РЕгенерация“, ул.“ Сердика“ - „РЕволюция“, ул. „Цар Симеон“ - „РЕнесанс“, а ул. „Екзарх Йосиф'' - „РЕакция“. Много от магазините, студията, заведенията, кината и галериите ще отворят врати за посетители с програми, вдъхновени от новите имена на улиците. Един от известните архитектурно-исторически паметници на столицата - църквата „Св. Параскева“ на ул. „Раковски“ 58, ще посрещне гостите на литературно-театралния спектакъл „Актьори срещу поети“, който ще се състои в неделя. Част от инициативата е и глобалната платформа PARK(ing)Day, която ще се заеме с преобразяването на местата за паркиране в парк-места – временни публични пространства. В дискусия в рамките на проявата участие ще вземат представители на общинската власт, наши и чуждестранни архитекти, урбанисти и други професионалисти, които ще предлагат идеи за обособяване на района като официален творчески арт квартал на града.", "date": "2018.09.10", "title": "„КвАРТал“ и Насимо отвръщат на времето"}
{"url": "https://www.monitor.bg:443/bg/a/view/razstreljaha-livanec-v-berlin-143931", "text": "Мъж от ливански произход почина, след като бе прострелян в Берлин. Засега не се посочва виновник. Полицията заяви, че срещу 36-годишния мъж е стреляно няколко пъти в района Нойкьолн в неделя в късния следобед и няколко души са избягали от мястото на стрелбата с кола. Той е бил откаран в болница, където е починал. Местните медии съобщават, че жертвата е била свързана с престъпна банда и около 150 човека са се събрали пред болницата.", "date": "2018.09.10", "title": "Разстреляха ливанец в Берлин"}
{"url": "https://www.monitor.bg:443/bg/a/view/nova-slujba-s-10-000-granichari-pazi-es-ot-2020-g-143930", "text": "ЕС планира да създаде до 2020 г. гранични въоръжени сили, наброяващи 10 000 души, става ясно от документа на ЕК. Целта е да се хващат незаконни мигранти и да спре пътуването от една страна членка на ЕС в друга, като се ускорява завръщането в родината им на онези, получили отказ за убежище.  ", "date": "2018.09.10", "title": "Нова служба с 10 000 граничари пази ЕС от 2020 г."}
{"url": "https://www.monitor.bg:443/bg/a/view/samoubiec-ocelja-sled-skok-ot-11-ija-etaj-na-bolnica-143937", "text": "Самоубиец оцеля, след като скочи от 11-ия етаж на болница в Пловдив. Спасила го е козирка 4 етажа по-надолу, върху която е паднал. Бил е намерен в съзнание, съобщиха очевидци за Агенция Монитор. За опита за самоубийство потвърдиха и от полицията в Пловдив. Оттам уточниха, че инцидентът е станал в базата на УМБАЛ „Св. Георги” на бул. „Пещерско шосе”. Мъжът явно е бил пациент на Втора хирургия, която се намира на 11-ия етаж на здравното заведение. Той е направил опит да сложи край на живота си около 15,45 часа, когато е бил подаден и сигналът на 112. До падналия върху козирката човек първи отишли медици и санитари от болницата. Веднага след тях на мястото били и екипи на пожарната и на полицията. По информация от очевидци мъжът е бил в съзнание, когато са пристигнали огнеборците. Те са го качили на носилка, бил е придружен и от лекари, които са го предали на колегите си спешни медици. Пациентът бил откаран в Шокова зала в съзнание. Причините за инцидента се изясняват от полицаи от Второ районно управление и по случая е било образувано досъдебно производство.  ", "date": "2018.09.10", "title": "Самоубиец оцеля след скок от 11-ия етаж на болница"}
{"url": "https://www.monitor.bg:443/bg/a/view/rubikonyt-za-bylgarija-shte-e-v-oslo-143932", "text": "България стартира с две победи участието си в Лигата на нациите след успехи с 2:1 над Словения и 1:0 над Норвегия. Новият турнир на УЕФА замества приятелските срещи, като в същото време дава шанс за класиране на Евро 2020. Тук идва и големият залог за България, която не се е класирала на голям форум от 14 години. Двете поредни победи пък се случват за първи път от 2002-ра, когато бием с 2:0 срещу Белгия и с 2:0 срещу Хърватия, за да се класираме на Евро 2004. До края на годината момчетата на Хубчев имат домакинство на Кипър, гостуване в Осло и Ларнака, а след това завършват кампанията с домакинство срещу Словения. В тях родните национали ще се опитат да спечелят своята група 3 от Лига „С“ и да отидат на полуфиналите, където ще се играят полуфинал и финал, победителят от който ще вземе виза за Евро 2020 още преди края на квалификациите. Простите сметки показват, че шест пункта в следващите ни два мача ще гарантират класиране на „лъвовете“, тъй като на практика това ще ни качи на върха с 12 точки и ще откаже преследвачите в лицето на Кипър и Норвегия. Единственият шанс за островитяните е да разчитат на пълен актив в домакинствата си и задължителна победа над лидера България. Ако националите си тръгнат с точки от Осло и вземат домакинството си на Кипър ще могат спокойно да мислят за полуфиналите. Още повече, че на 19.11 затваряме цикъла срещу Словения у дома и при благоприятно развитие ще можем да празнуваме класирането напред.", "date": "2018.09.10", "title": "Рубиконът за България ще е в Осло"}
{"url": "https://www.monitor.bg:443/bg/a/view/profon-podarjava-bileti-za-lili-ivanova-v-ndk-143915", "text": "Сдружението за колективно управление на сродни права в музиката Профон ще отпразнува 20-ия си рожден ден, като изпрати български меломани на някои от най-дългоочакваните концерти на родни изпълнители. Всяка седмица организацията ще изтегля на томболен принцип един късметлия, който ще получи два билета за предстоящо събитие. За целта, фенове ще трябва да напишат във Фейсбук страницата на Профон име на песен, която свързват със специален момент в живота си, като кампанията ще премине под мотото „Музиката създава разликата“. Да повдигнат градуса на настроението с първия концерт на вечно лъчезарния певец Орлин Павлов в зала 1 на НДК, да се насладят на виртуозните изпълнение на Васко Василев или да изгледат музикалния спектакъл „На нея с обич! Емил Димитров“ - това са само част от възможностите пред изтеглените меломани. Гвоздеят в програмата, несъмнено, е естрадната прима Лили Иванова. След като завърши националното си турне „За пълноценни мигове с музиката“, тя ще даде тон за песен в зала 1 на три поредни дати в края на октомври. Един късметлия пък ще може да заведе свой близък на първия концерт. Той ще се проведе на 25 октомври.", "date": "2018.09.10", "title": "Профон подарява билети за Лили Иванова в НДК"}
{"url": "https://www.monitor.bg:443/bg/a/view/11-bylgarski-filma-na-cine-libri-2018-143934", "text": "Пет игрални и шест документални български продукции са включени в четвъртото издание на кино-литературния фестивал CineLibri 2018 от 10 до 24 октомври. Част от тях са литературни адаптации, други са вдъхновени от постиженията на бележити артисти, а две са дали повод за написването на книги, които ще се появят на пазара през 2019 г. За първи път българско заглавие влиза в конкурсната програма на фестивала. Нашият коз в състезанието е филмът омнибус „8 минути и 19 секунди“, който се състои от шест късометражни новели по разкази от сборника „И всичко стана луна“ на Георги Господинов. Изключително емоционалният проект, изследващ и опитите черупката й да бъде пробита, обединява усилията на едни от най-талантливите и интересни български режисьори: Кристина Грозева, Петър Вълчанов, Любомир Младенов, Надежда Косева, Теодор Ушев, Владимир Люцканов. Сред фестивалните заглавия на 2018 г. е „Безкрайната градина“ на Галин Стоев. Създаден по мотиви от пиесата „Приятнострашно“ на Яна Борисова, филмът е дебют в игралното кино на един от най-големите ни театрални режисьори и представлява съвременна градска драма. Определян като „поетичен жест към зрителя” и като най-нежната българска кинотворба, „Безкрайната градина“ заслужено бе удостоен с наградата на Съюза на българските филмови дейци на фестивала „Любовта е лудост” във Варна. В афиша е и последният филм на Николай Волев, заснет от именития режисьор след 16-годишна пауза от киното: „Извън пътя“. Лентата е за кризата на зрялата възраст, за творческата криза, за кризата в чувствата, които една нова любов може да възроди... В паралелната програма на CineLibri присъства и режисьорът Петър Попзлатев с филма „Аз съм ти, Адриана”, екранизация по незавършения „Роман без заглавие” на Димитър Димов и „Адриана“ на дъщерята на класика, Теодора Димова. Неочакваната среща на една студентка с възрастна жена, чието минало е изпъстрено с драматични събития, се оказва съдбовна. В ролите са звездни актьори като работещата от години в Германия Жанет Спасова, Ирмена Чичикова, Деян Донков, Захари Бахаров, Ованес Торосян, Владимир Пенев, Михаил Билалов. В рамките на фестивала ще се състои среща с екипа, а самият филм което го прави една от последните български кинопродукции, съществуващи и на такъв носител. Четвъртото издание на CineLibri оказва чест на най-гледания български филм за 2017 г. – „Възвишение“ на режисьора Виктор Божинов. Лентата е екранизация по хитовия роман на Милен Русков. Документалните бг заглавия са „Лив Улман и къщата на спомените“ на журналиста Георги Тошев, уебсериалът „Да се изгубиш нарочно“ (особен жанр на границата с игралното кино) на нашумелите влогъри Крис Захариев, Ясен Атанасов и Анастас Шипков, „Червено, твърде червено“ на Божина Панайотова, „Симон срещу страха” на писателя Георги Тенев, както и филми за големия ни поет Валери Петров и за Иглика Василева, изтъкнат преводач от английски.  ", "date": "2018.09.10", "title": "11 български филма на CineLibri 2018"}
{"url": "https://www.monitor.bg:443/bg/a/view/zvezda-ot-nba-vodi-petlite-u-nas-za-svetovnata-kvalifikacija-143917", "text": "Звездата на „Шарлът Хорнетс“ в НБА Никола Батум ще изведе с капитанската лента тима на Франция в световната квалификация по баскетбол за мъже срещу България. Двубоят е на 13 септември от 18 ч в „Арена Ботевград“, а 3 дни по-късно нашите гостуват на Русия. Батум отбеляза 13 т. и 12 асистенции при победата с 84:68 над Гърция в контрола, а после обяви, че отборът е много по-равностоен от преди, когато в него играеха отказалите се вече Тони Паркър и Борис Диао. „Очаквам по-тежък мач срещу България, отколкото след това срещу Финландия“, обяви пък селекционерът на „петлите“ Венсан Коле. Французите пристигат с чартър в сряда у нас и засега пазят тайна къде ще отседнат. „Знаем, че ще бъде трудно, но това може да бъде и стимулиращо. Франция и Русия са едни от водещите отбори в Европа, били европейски шампиони. Те са много силни и ще бъде интересно да се видят на живо. Надявам се хората от Ботевград, а и от София и провинцията да дойдат и да подкрепят отбора ни“, призова селекционерът на нашите Любомир Минчев. Радостното в нашия лагер е, че играчите от Евролигата Александър Везенков („Олимпиакос“) и Дий Бост („Химки“) тренират от неделя с отбора и ще участват в двете квалификации.", "date": "2018.09.10", "title": "Звезда от НБА води „петлите“ у нас за световната квалификация"}
{"url": "https://www.monitor.bg:443/bg/a/view/bulatsa-otvarja-vrati-za-novi-rykovoditeli-na-poleti-143916", "text": "Ръководство на въздушното движение (РВД, известно и като BULATSA) започна от 1 септември есенната сесия за набиране на кандидати за Ръководители на полети. За желаещите да се запознаят по-отблизо с професията, на 27 септември ще се проведе „Ден на отворени врати“. Посетителите ще имат възможността да посетят Районния център за обслужване на въздушното движение  и тренажорите за обучение и да се запознаят със спецификата на работата на Ръководителите на полети. В реално време ще се наблюдава тяхната работа, а експерти ще отговарят на възникналите въпроси. За да участвате в събитието, трябва се регистрирате до 26 септември в специалната форма на   на BULATSA. Допускът в сградата е със специален режим и всеки записал се за участие е необходимо да носи документ за самоличност. Есенната сесия за подаване на документи приключва на 15 октомври. Кандидатите, които не успеят да се включат в този подбор, могат да участват в пролетната сесия през март 2019 година. Документи се подават целогодишно, а повече информация за изискванията към кандидатите може да намерите на корпоративния сайт www.bulatsa.com", "date": "2018.09.10", "title": "BULATSA отваря врати за нови ръководители на полети"}
{"url": "https://www.monitor.bg:443/bg/a/view/nasha-lodka-na-polufinal-v-plovdiv-143920", "text": "Двойката ни без кърмчия Рангел Кацарски и Станимир Халаджов се класира за полуфиналите в своята дисциплина на световното първенство по гребане в Пловдив. Националите преминаха през репешажите, но успяха да си спечелят място сред най-добрите 24 лодки. Българите финишираха 4-и с време 6:42,81 мин. и взеха последната квота, осигуряваща им участие на полуфинала. Последните метри бяха изключително инфарктни за Кацарски и Халаджов. Те се движеха 5-и в репешажа, но с мощен финален спринт след 1500-ия метър изпревариха дуета на Аржентина. Буквално в последните метри обаче съперниците им за последната квота се хвърлиха в атака, но гребците ни издържаха до края на високото темпо и не позволиха да бъдат изпреварени. Всъщност нашите дадоха и най-добро време на последните 500 м - 1:37,72 мин. Така в сряда Кацарски и Халаджов ще гребат на полуфинал на двойки без кърмчия. Във вторник в репешажите на скул лека категория ще участва Лазар Пенев. Българинът е във втората серия и ще се нуждае от място в сред първите двама, за да продължи на полуфинал в дисциплината си. Днес на гребния канал в Пловдив падна втори световен рекорд в шампионата. Записа го холендецът Корне де Конинг в дисциплината скул за състезателите с увреждания. Той финишира с време 8:35,44 мин. Предишното върхово постижение също бе негово - 8:38,53 мин.", "date": "2018.09.10", "title": "Наша лодка на полуфинал в Пловдив"}
{"url": "https://www.monitor.bg:443/bg/a/view/zastrahovatelite-upravljavat-7-6-mlrd-leva-sredstva-143914", "text": "Средствата, управлявани от дружествата, извършващи застрахователна дейност в България, възлизат на 7.602 млрд. лв. към средата на годината, съобщава БНБ. Техният размер се увеличава с 320.5 млн. лв. (4.4 на сто) в сравнение с края на юни 2017 г. (7.282 млрд. лв.) и намалява със 119.8 млн. лв. (1.6 на сто) спрямо края на първото тримесечие на 2018 г. (7.722 млрд. лева), отчита централната ни банка. Активите на дружествата, извършващи животозастраховане, нарастват със 141.9 млн. лв. (7.3 на сто) - от 1.936 млрд. лв. към края на юни 2017 г. до 2.078 млрд. лв. към края на същия месец на 2018 година. Техният относителен дял в общия размер на активите на застрахователите към края на юни 2018 г. е 27.3 на сто при 26.6 на сто към края на второто тримесечие на 2017 г. и 26.3 на сто в края на март 2018 година. Средствата, управлявани от дружествата, извършващи общо застраховане, се увеличават със 178.6 млн. лв. (3.3 на сто) - от 5.346 млрд. лв. към края на юни 2017 г. до 5.525 млрд. лв. към края на същия месец на 2018 г. и намаляват със 164.6 млн. лв. (2.9 на сто) спрямо края на март 2018 г. (5.689 млрд. лева).", "date": "2018.09.10", "title": "Застрахователите управляват 7,6 млрд. лева средства  "}
{"url": "https://www.monitor.bg:443/bg/a/view/novo-kyrvavo-napadenie-v-parij-143924", "text": "Часове след като афганистанец нападна французи в Париж, друг наръга с ножица пощальон в центъра на града. Инцидентът е станал на ул. \"Рокет\". След нападението на пощальона, мъжът е нападнал и случаен минувач. Не са ясни причините за атаката. Полицията е обезвредила нападателя с електрошок.", "date": "2018.09.10", "title": "Ново кърваво нападение в Париж"}
{"url": "https://www.monitor.bg:443/bg/a/view/francija-prechupi-laletata-v-parij-143919", "text": "Световният шампион Франция победи с лекота Холандия с 2:1 в двубой от Лига „А“ на Лига на нациите. Килиан Мбапе (15) и Оливие Жиру (74) бяха точни за \"петлите\", а Райън Бабел (66) се разписа за \"оранжевите\". След мача на „Стад дьо Франс“ в Париж играчите на Дидие Дешан участваха в шоу церемония, на която отново бяха наградени със световната купа. Те излизаха един по един на терена под овациите на феновете, като всеки си бе замислил някакъв странен танц. Иначе безспорно най-горещо бе в Никозия, където Кипър инфарктно спечели в нашата група срещу Словения с 2:1. Мачът вървеше към заслужено равенство, но в последната минута Петър Стоянович си отбеляза автогол за втората загуба на словенците. Вечерта в Лигата на нациите бе отлична за Грузия и Македония, които записаха втори победи. Грузинците излъгаха у дома Латвия с 1:0, а балканците спечелиха с 2:0 срещу Армения. Интересно бе и в Дания, където местните национали прекратиха бойкота и излязоха на терена срещу Уелс. Скандинавците удариха с 2:0 тима на Гарет Бейл след голове на Кристиан Ериксен и се реваншираха за загубата с 0:3 от Словакия, когато играха с аматьорите. В останалите мачове Лихтенщайн спечели с 2:0 срещу Гибралтар, а Украйна би с 1:0 Словакия.", "date": "2018.09.10", "title": "Франция пречупи „лалетата“ в Париж"}
{"url": "https://www.monitor.bg:443/bg/a/view/rokeryt-karal-sys-140-no-djipyt-minal-na-cherveno-143904", "text": "Със 140 км/час е карал убитият в неделя сутринта в Пловдив моторист, твърдят минувачи, станали случайни очевидци на кървавата катастрофа. В същото време 32-годишната шофьорка на джипа, която е отнела предимството, тръгнала за ляв завой на червен сигнал на светофара на кръстовището на улиците „Шипка” и „Съединение”. Дали думите им са верни и отговарят на фактите, ще бъде изяснявано от започналото разследване на Окръжната прокуратура в Пловдив. Със сигурност яснота по основните детайли какво точно се е случило в 10,10 часа в неделя сутринта на възловото кръстовище в район „Тракия”, ще даде и автотехническата експертиза. Веднага след мелето 32-годишната шофьорка е била арестувана за 24 часа от полицията. На сутринта в понеделник от окръжната прокуратура в Пловдив са я пуснали на свобода срещу парична гаранция от 1000 лева. Младата жена е обвинена от прокуратурата за причиняване на смърт по непредпазливост при пътно-транспортно произшествие, за което я грози затвор от 2 до 6 години. Младата дама обаче е с чисто криминално досие, а след катастрофата пробата й с дрегер е била отрицателна. Тя е карала джип „Дайхатцу” и на кръстовището между улиците „Шипка” и „Съединение” в пловдивския жилищен район „Тракия” е предприела ляв завой. Така тя отнела предимството на мотоциклет „Кавазаки”, а заради зверския удар джипът се преобърнал по таван. При удара на място загинал 53-годишният мотоциклетист Димитър, който живеел в „Тракия”. В джипа, заедно с 32-годишната шофьорка, били дете и 73-годишна нейна спътничка. Възрастната жена пострадала при сблъсъка и затова й била оказана медицинска помощ. На шофьорката била назначена и проба за наркотици. По случая е образувано досъдебно производство, което е под наблюдението на Окръжна прокуратура в Пловдив.", "date": "2018.09.10", "title": "Мотористът, загинал в Пловдив, карал със 140, но джипът минал на червено"}
{"url": "https://www.monitor.bg:443/bg/a/view/ban-syglasna-za-chastichno-otdeljane-na-nimh-143923", "text": "Работещите в НИМХ частично да се отделят от структурата на БАН. Това бе решено по време на заседание на Общото събрание на академията. По този начин оперативната дейност на института ще остане извън академията, а научната ще е част от нея. \"Казваме частично, тъй като знаете, че бяха декларирани 94% подкрепа за това. Има учени, служители, които не желаем да ги пренебрегнем. Станциите и имотите ще бъдат предоставени за ползване най-вероятно на НИМХ-а, но е немислимо да се мисли, че те ще останат в академията при положение, че оперативната дейност се нуждае от тези станции и имоти\", коментира председателят на събранието проф. Евелина Славчева. освободеният преди дни директор на Института по метеорология и хидрология проф. Христомир Брънзов. \"Ние няма как да функционираме без инфраструктурата, която е създавана, това са пунктовете. Както виждате, няма нито срокове, нито нищо. Институтът от 12 дни е без ръководство, така че дейността вече заглъхва, хората ще останат без аванс и заплата, защото няма кой да им подпише документите. Според мен в крайна сметка наистина защото в следващите дни институтът ще спре да работи и ще започне един пълен разпад на структурите му\", обясни Брънзов. \"Изходът няма да е от БАН, защото с това нещо, което правят - частично изваждане на оперативна дейност и част от научната, а не НИМХ с всичките му активи и пасиви, наистина води до делене на някакви две части. В случая втората част, която евентуално ще остане в БАН, не е ясно, тя ще бъде от няколко човека на фона на 724 - какъв смисъл има от нея\", коментира той. \"Смятаме, че финансовата независимост, която им предложихме в последния кръг на преговорите и в която целият техен бюджет се договаря директно с Министерския съвет, беше добронамерено от наша страна решение на проблема\", добави пък Евелина Славчева. Просветният министър Красимир Вълчев увери, че НИМХ ще продължи да работи като национална хидро-метеорологична служба, но и какъв точно да бъде организационно-правният му статут. Вълчев потвърди, че има опасенията, че няма да има заплати и аванси за служителите в НИХМ заради това, че институтът работи 12 дни без ръководство и няма кой да подписва никакви документи. „Моят апел е час по-бързо да определят временно изпълняващ длъжността директор, който да бъде приемлив за колектива на НИМХ. В момента няма кой да подпише\", коментира още образователният министър.", "date": "2018.09.10", "title": "БАН съгласна за частично отделяне на НИМХ"}
{"url": "https://www.monitor.bg:443/bg/a/view/trymp-obmislja-dali-da-udari-sirija-143918", "text": "Американският президент Доналд Тръмп обмисля дали американските сили да нанесат удари по руските и иранските военни в Сирия,писа The Wall Street Journal, цитирайки източник близък до президент.   Според изданието, Пентагонът разработва военни сценарии, но още не е решено какви точно ще са те. Съобщението идва часове след като западните медии съобщиха, че силите на Башар Асад и Русия са атакували последния бастион на терористите. Същевременно президентът на САЩ Доналд Тръмп приветства военния парад в Северна Корея \"без обичайното излагане на показ на ядрени ракети\", организиран в Пхенян по случай 70-годишнината от основаването на КНДР, предадеАФП. \"Това е голямо и много положително послание от страна на Северна Корея\", написа той в Туитър. Той допълни, че темата е била \"мир и икономическо развитие\", изказвайки благодарност на севернокорейския лидер Ким Чен-ун. Според него \"нищо не е по-добро от двама души, които се ценят един друг\".", "date": "2018.09.10", "title": "Тръмп обмисля дали да удари Сирия"}
{"url": "https://www.monitor.bg:443/bg/a/view/bojko-krystanov-dyrji-zalojnici-v-pyzel-pohiteni-143922", "text": "В епицентъра на обир, при който единственият, който знае кода за отварянето на сейфа, е вече мъртъв ще се окаже Бойко Кръстанов в премиерният първи епизод на уебпоредицата „Пъзел: Похитени“. Тук актьорът от „Стъклен дом“ и „Под прикритие“ ще влезе в редиците на лошите, а в ролята на негов ментор ще видим лошото момче на родното кино Асен Блатечки. Двамата са наемни убийци, чиято поредна мръсна поръчка се оказва по-трудна от предвиденото. В заложници на обира се превръщат младежи, чийто хъс за оцеляване ще послужи като най-големия прът в опитите на изпечените престъпници да се разминат безнаказано. Пред камерите за уебсериала застава и звездата от „Революция Z” Мона Гочева. В продукцията ще се запознаем и с едни от най-талантливите млади надежди у нас. Сред тях са Антъни Пенев, номиниран за „Икар“ в категория Дебют, Александър Евгениев – носител на наградата „Любимец 13 – Надежда на българския театър“, Мария Сотирова и носителката на „Златно перо“ Петя Стефанова. Първият епизод на „Пъзел: Похитени“ ще се завърти на 3 октомври по VboX7, а зад сериала стои екипът, работил по продукции като „Под прикритие“ и „Дъвка за балончета“. Екшън поредицата ще радва феновете с по една серия всяка сряда.", "date": "2018.09.10", "title": "Бойко Кръстанов държи заложници в „Пъзел: Похитени“"}
{"url": "https://www.monitor.bg:443/bg/a/view/svetlio-the-legends-vadjat-dve-novi-parcheta-143905", "text": "Ден преди старта на учебната година Светльо Витков и неговите Легенди ще преподадат урок по пънк в столичния клуб „Маймунарника“ заедно с лудите „Контрол“ и Doctor's Gogo Band. Авторите на „Бате Гойко“ са се подготвили и с две нови песни за големия лайв в София. Те ще представят за пръв път парчетата „Дай на батко!” и „Ачо”. Те ще са част от предстоящият албум на бандата, който се очаква да излезе в края на ноември. Албумът ще е със заглавие “Пени се” и ще включва 15 оригинални „произведения“ на Svetlio & The Legends. Билети за шумното събитие на 14 септември в “Маймунарника” вече са в продажба на цени от 20 лв, а в деня на шоуто ще са 25 лв.      ", "date": "2018.09.10", "title": "Svetlio & The Legends вадят две нови парчета"}
{"url": "https://www.monitor.bg:443/bg/a/view/profesor-ivanov-izmami-djado-na-95g-s-11-700-leva-143906", "text": "95-годишен дядо от Пловдив се върза на схема на ало измамници и олекна с 11 700 лева, които хвърлил от терасата си. Възрастният човек повярвал на обаждане по телефона, че дъщеря му се е разболяла от лаймска болест и трябват пари за лечението й. „Виж там какви пари можеш да събереш, защото дъщеря ти е тежко болна. С лаймска болест се е заразила и е в болница в момента”, казал непознат мъж на дядото. Непознатият се представил, като професор Иванов. Докато той говорел със стареца, по телефона се чул и женски глас, който увивал, плачел и се жалвал. Дядото припознал в женския глас този на дъщеря си и адски много се притеснил. Възрастният човек загубил ума и дума от страх. Той изобщо не се сетил първо да провери дали историята е вярна, като затвори на телефонните измамници и се обади на дъщеря си. Старецът се притеснил и успял да събере 11700 лева, които миналия петък по обяд хвърлил в пакет от терасата си. След това обаче дядото се чул с дъщеря си и разбрал, че е измамен. Била подадена жалба в полицията, а близките на възрастния мъж се надяват органите на реда да успеят да хванат измамниците.", "date": "2018.09.10", "title": "„Професор” Иванов измами с 11 700 лева дядо на 95 г."}
{"url": "https://www.monitor.bg:443/bg/a/view/ostavat-6-km-za-dovyrshvane-na-ogradata-s-rumynija-sreshtu-divi-svine-143909", "text": "Остават още около шест километра около село Росица за довършване на оградата за възпиране на дивите свине по българско-румънската граница като профилактична мярка против пренасяне на зараза от африканска чума по свинете, каза днес край силистренското село Кайнарджа министърът на земеделието, храните и горите Румен Порожанов, който направи инспекция на тукашния участък на оградата. Според министър Порожанов довършителните работи може да приключат и днес. По думите му оградата е ефективна. Организирани са патрули и ако се установят нарушения, се правят съответните ремонти. Подобрена е и дезинфекцията на граничните пунктове. „Има значително подобрение на мерките за дезинфекция по граничните пунктове с Румъния, свързани с предотвратяване разпространението на африканска чума по свинете у нас. Механичната пръскачка на ГКПП Кайнарджа от преди месец вече е заменена с дезинфекционна лира. Паралелно с това, служителите от всички пунктове по границата изземват продукти от сурово преработени колбаси от свинско месо, слагат ги във фризери, а след това се унищожават по места“, каза Порожанов. Министър Порожанов направи и среща с производители на индустриално свинско месо в Силистра. След срещата министърът заяви, че асоциациите на производителите са поставили въпроси, свързани с потенциалните заплахи от зараза с африканска чума по свинете, която може да тръгне от личните дворове на населението, темата за обезщетенията и темата за транспортните коридори, когато в една област се установи зараза и има ограничение на движението на животни. Министър Порожанов каза, че през тази седмица се очаква да се проведе Централен епизоотичен съвет, на който са поканени и производителите, и разговорите ще продължат. Министърът припомни, че в село Бозвелийско пробите за АЧС са отрицателни и апелира към стопаните, които имат домашни прасета там да ги усвоят по най-бързия начин. „На сайта на Българската агенция по безопасност на храните е публикувана подробна информация всички нерегистрирани задни дворове или домашни стопанства с прасета да бъдат регистрирани по най-бързия начин. Важно е това да се направи, за да има по-голяма биосигурност, тъй като е възможно болестта най-лесно да се генерира там“, подчерта министърът. По-късно през деня, министър Румен Порожанов ще се срещне в Букурещ с румънските си колеги на земеделието и развитието на селските райони Петре Дея и на водите и горите – Йоан Денеш. Сред основните теми ще бъдат гонките на диви прасета в Румъния, които създават предпоставки за напрежение  сред животните – те да бягат в най-различни посоки, включително и към България. „Едно от исканията ни ще бъде да се прекратят гонките или поне да бъдем информирани за дните, в които се провеждат. Целта е да  направим пост за наблюдение  и да се предприемат необходимите мерки“, обясни министърът. Той посочи, че вследствие на подобна гонка, има един случай, при който оградата е свършила работа, като е спряла животното.", "date": "2018.09.10", "title": "Остават 6 км за довършване на оградата с Румъния срещу диви свине"}
{"url": "https://www.monitor.bg:443/bg/a/view/marija-ignatova-iska-rachkov-da-spre-da-govori-po-telefona-143913", "text": "Мария Игнатова призна, че би променила някои неща в партньора си по екран и в личния живот Димитър Рачков. На първо време „да спре да говори по телефона и да спре да гледа в него“, си пожела чаровната блондинка при гостуването на двойката в първото за сезона издание на „На кафе“. Участието им в подновеното студио на Гала премина в постоянни шеги за „тосканската им сватба“, каквато беше дълго тиражирана, но така и непотвърдена от двойката. Те за пръв път от седем години се събират на екран и ще водят „Господари на ефира“ през есенния сезон. Рачков разкри, че се предвиждат нови рубрики в предаването, а със старта на „ВИП Брадър“ на екран ще се върне и хумористичния му еквивалент „Бай Брадър“, в който изненадващо ще се появи нов персонаж. Въпреки че отдавна не са заставали рамо до рамо на екран, Мария и Димитър признават, че нямат нужда от репетиции и не са и правили такива. Гала, разбира се, ги провокира и към по-личен разговор, в който Рачков разкри, че Игнатова се страхува от насекоми, а за самия себе си призна с усмивка: „аз съм амбициозен провинциалист“. откровена беше блондинката. Провокиран да определи какво харесва в любимата си, актьорът не успя да обърне всичко на шега, както по традиция и призна: „Мария е хубава. Мария е интелигентен човек и понеже съм от провинцията - елементарен, обичам да говоря с интелигентни хора. Двамата бяха единодушни, че спорят най-често за работа. А при Рачков такава не липсва, след като освен като водещ на „Господари на ефира“, той намира време да играе и новия си моноспектакъл „Забраненото шоу на Рачков“, идеята за който всъщност съществувала от преди 2 години. „Изненадващо дори за мен беше, че като обявихме първата дата на финала на „Капките“, ми звъннаха в 23:30 и ми казаха: „Продадохме онлайн 90% от залата“, спомня си актьорът. До момента е изиграл 12-13 представления, но вече е успял да влезе в ролята на Купидон по време на шоуто си в Бургас. Негов заклет фен, го помолил да му съдейства, за да предложи брак от сцената на нищо неподозиращата си половинка. Турнето на постановката продължава, а на всяка нова спирка ще има по един гост-изненада.", "date": "2018.09.10", "title": "Мария Игнатова иска Рачков да спре да говори по телефона"}
{"url": "https://www.monitor.bg:443/bg/a/view/cvetanov-obsydi-brekzir-s-anglijskija-poslanik-143907", "text": "Шефът на парламентарната група на ГЕРБ и зам.-председател на партията Цветан Цветанов се срещна с посланика на  Великобритания у нас  Ема Хопкинс. Разговорът между двамата бе съсредоточен върху последствията от Брекзит в сектор „Сигурност“, съобщиха от ГЕРБ. Цветан Цветанов и Ема Хопкинс се обединили около позицията, че трябва да се намери начин да се запази оперативният капацитет на сътрудничеството на държавите-членки на ЕС с Великобритания, за да се гарантира сигурността на европейските граждани. Цветан Цветанов, който е и председател на вътрешната комисия в НС, подчертал, че изграденото доверие и ефективни механизми на двустранно сътрудничество между двете страни ще допринесат значително за устойчивото и последователно развитие на стратегическото партньорство помежду им и след излизането на Великобритания от ЕС. В рамките на срещата посланик Хопкинс информирала Цветанов и за последния развой на преговорите по Брекзит и го запозна с резултатите от детайлното разследване по случая „Скрипал“.", "date": "2018.09.10", "title": "Цветанов обсъди Брекзит с английския посланик"}
{"url": "https://www.monitor.bg:443/bg/a/view/dvama-ot-trima-rabotodateli-shte-tyrsjat-personal-v-sledvashtite-12-meseca-143912", "text": "Двама от трима или над 67% от работодателите, участвали в проучване на Агенцията по заетостта за потребностите от работна сила, са заявили в периода от 6 август до 5 септември, че през следващите 12 месеца ще имат необходимост от нов персонал, съобщиха от ведомството. В проучването досега са участвали 2615 собственици на фирми. Те са посочили нуждите си от кадри в краткосрочен и средносрочен план. Работодателите могат да посочат търсените от тях кадри през следващата една година с квалификация по 183 професии и специалности от Списъка на професиите за професионално образование и обучение и по други 38 професии, предимно изискващи висше образование. Анкетираните имат възможност да заявят потребности и от предложените им 23 вида други умения и 8 ключови компетентност. Междинните резултати показват, че специалисти продължават да се търсят за административни, счетоводни и IT дейности. При кадрите със средна квалификация търсене има на електротехници и машинни техници, машинни оператори, оператори на компютър, монтьори. Потребностите са повече и за продавач-консултанти, готвачи, сервитьори, както и за заварчици, строители, шлосери, шивачи и др. Сред специалистите с висше образование са заявени предимно машинни, електроинженери и строителни инженери, ИКТ специалисти, финансови и административни специалисти, педагози и учители, медицински персонал. Търсят се също специалисти ТРЗ и УЧР, управление проекти, софтуер, шофьори, мотокаристи.", "date": "2018.09.10", "title": "Двама от трима работодатели ще търсят персонал в следващите 12 месеца"}
{"url": "https://www.monitor.bg:443/bg/a/view/driftadjija-vleze-na-letishteto-v-lion-143911", "text": "Френската полиция задържа мъж, който навлезе на пистата на летището в югоизточния град Лион, съобщи префектурата, цитирана от Франс прес. Няма пострадали при инцидента. По-рано беше съобщено, че същият автомобил се е движел с висока скорост в насрещната лента по магистрали, близо до летището, според източник, близък до разследването. По информация на прокуратурата водачът е оставил автомобила си и е опитал да избяга, но е бил обкръжен от полицаи и заловен. По данни на приложението за следене на полети \"Флайтрадар24\" се е наложило да бъдат отклонени няколко полета заради инцидента.", "date": "2018.09.10", "title": "Дрифтаджия влезе на летището в Лион"}
{"url": "https://www.monitor.bg:443/bg/a/view/desi-banova-rajda-do-dni-izbira-imeto-na-bebeto-143903", "text": "Синоптичката Деси Банова очаква да роди втория си наследник и първото си общо дете с президента Росен Плевнелиев до дни. Това призна държавният глава пред bTV, като допълни, че окончателното решение за името на бебето е в ръцете на съпругата му. „Не искаме да налагаме нашия дневен ред, нито нашето щастие, нито всичко това, което ни се изсипа на мен и на Деси в чисто човешки аспект и тази голяма любов и това бебе, което е в резултат на тази голяма любов. каза Плевнелиев. Връзката му с Деси стана обществено достояние миналия ноември. Тогава двамата обясниха, че искрата помежду им е пламнала близо половин година по-рано. Заветното „да“ те си казаха този юни. Междувременно Банова признава, че първите месеци от бременността си изкарала почти на легло, тъй като постоянно й прилошавало. Това провокирало дъщеричката й Йоана да изяви желание да я отмени в домашните задължения. Детето няма търпение да бута количката на братчето си, но отказва да се включи в смяната на памперси.", "date": "2018.09.10", "title": "Деси Банова ражда до дни, избира името на бебето"}
{"url": "https://www.monitor.bg:443/bg/a/view/djon-ledjynd-s-golemija-shlem-ot-artistichni-nagradi-143908", "text": "Джон Леджънд е първият чернокож, разписал се с поне по една награда от четирите най-престижни отличия в артистичните среди. Последното си признание той получи по време на раздаването на „Еми“-тата за креативни постижения. Приза си той получи в позицията си на продуцент на сценичния тв мюзикъл „Исус Христос Суперзвезда“. Другите награди от т.нар. Голям шлем, с които Леджънд вече се гордее, са „Оскар“ (за кино), „Грами“ (за музика) и „Тони“ (за театър). Така, той се превръща не само в първия чернокож, който е триумфирал и на четирите отличия, но е и най-младият притежател на статуетките. Сред артистите, които попадат в списъка с хора, имащи постижения във всички най-престижни отличия в артсредите на световно ниво, са Упи Голдбърг и Одри Хепбърн. Под продуцентството на Леджънд, „Исус Христос Суперзвезда“ направи премиерата си по NBC около Великден. Проектът се разписа в историята и с един от най-проблематичните кастинги, след като изпълнителят на All Of Me изигра и главната роля. Макар талантът му да е неоспорим, мнозина, сред които и журналистът Бил О'Райли, изразиха недоволството си, че ролята е поверена на чернокож. „От продукцията разбрах, че Исус е бил собственик на ателие за татуси“, написа О'Райли.", "date": "2018.09.10", "title": "Джон Леджънд с Големия шлем от артистични награди"}
{"url": "https://www.monitor.bg:443/bg/a/view/3-godishen-bere-dusha-sled-katastrofa-v-kazanlyk-143897", "text": "3-годишно момченце е настанено в старозагорската УМБАЛ „Проф. д-р Стоян Киркович“ с опасност за живота след катастрофа на казанлъшка улица, при която лек автомобил „Нисан Алмера“ е помел велосипедист. Зад волана на японското возила и бил 73-годишен казанлъчанин, който изгубил контрол над машината и с висока скорост застигнал и блъснал двуколесното  возило, карано от 49-годишен местен жител , който возел на рамката 3-годишиня си син. В резултат на удара велосипедистът променил посоката на движение и се блъснал в паркиран до тротоара  ''Фолксваген Пасат'', а детето паднало върху предното панорамно стъкло на друга спряна кола. Детенцето е  с черепно-мозъчна травма и увреждания на белия дроб,има пряка  с опасност за живота му въпреки усилията на лекарите. Двамата водачи са тествани за употреба на алкохол с техническо средство, което е отчело отрицателни резултати. В РУ „Полиция“ - Казанлък е образувано досъдебно производство.", "date": "2018.09.10", "title": "3-годишен бере душа след катастрофа в Казанлък"}
{"url": "https://www.monitor.bg:443/bg/a/view/levodolazi-izvadiha-avtomobil-ot-jazovir-koprinka-143898", "text": "Леководолази от морски клуб „Севт ІІІ“ извадиха от водите на язовир „Копринка“ край Казанлък потънал на около 10 м  автомобил „Опел Астра“. Старичкото возило се озовало на дъното на водоема след като собственикът му, запален риболовец решил да припали двигателя през открехнатия страничен прозорец. Колата внезапно потеглила по стръмния бряг и цамбурната в дълбокото, само по случайност шофьорът не я последвал. Близо три часа продължило изтеглянето, оказало се , че двигателната част се е забила в коренища и това затруднило опитите на леководолазите да я изтеглят. Наложило се да закачат балони със сгъстен въздух, а в последствие да дърпат със скутер, разказа Радуков, който от няколко десетилетия практикува леководолазно спасяване. Това не е първият случай за „удавяне“ на МПС-та в язовира, чийто обем е 140 млн куб м при 44-метрова каменно-насипна стена.Преди няколко месеца се наложило да бъдат вадени микробус и стар камион „ЗИЛ“, които се озовали на дъното при опит за среднощен риболов от бракониери Язовирът е пуснат в експлоатация през далечната 1955 година, а строителството му е започнало още през 1947-а година. Под водите на Копринка се намират останките от някогашната столица на траките Севтополис, преди да бъде завирен тя е била проучена и описана от археологическия екип на проф. Димитър Димитров и доц. Мария Чичикова. Сред най-интересните находки е каменният надпис гласящ :„На добър час! Клетвено задължение на Береника и нейните синове относно Епимен. Понеже Севт, докато беше още в добро здраве, предаде Епимена с имуществото му на Спарток, а Спароток срещу това му даде залог за вярност, Береника и нейните синове Хебризелм, Терес, Саток и Садала решиха, което засяга потомците им, да се предаде за цял живот Епимен с имуществата си на Спароток. На Епимен се вменява в дълг да служи на Спароток, доколкото му позволяват силите, и на онези, които Спароток му възложи. Синовете пък на Береника се задължават да изведат Епимен от храма на Самотракийските богове, без да му нанесат неправда, но да го предадат на Спароток заедно с имуществата му, като не обсебят нищо от тях, а ако той се възпротиви, да го съди Спароток… Нека тази клетва бъде за добро и щастие на тези, които я запазват, а от страна на Береника да бъде по отношение на него в сила старите клетви.“ Недалеко от мястото, където е бил изваден потъналият автомобил е импровизираната „корабостроителница“, където се изгражда реплика на тракийски птицеглав кораб. Ладията ще има собствен 5-членен екипаж от гребци, които ще разхождат с нея любители на античността.", "date": "2018.09.10", "title": "Леководолази извадиха автомобил от язовир Копринка   "}
{"url": "https://www.monitor.bg:443/bg/a/view/sydyt-iska-pomosht-ot-ispanskite-vlasti-za-ekstradirane-na-kluchov-svidetel-po-delo-za-grabej-143900", "text": "Пазарджишкият окръжен съд ще отправи искане до властите в Испания да съдействат за връщането у нас на ключов свидетел по дело за въоръжен грабеж. Става въпрос за въоръжения грабеж на братята Спас Спасов и Тодор Николов от Пазарджик, за който са подсъдими аржентинецът Фернандо Кастро, Джемал Аликов от град Пещера и Васил Атанасов от Пловдив. Този, който трябва да се доведе от Испания, за да даде показания по делото, е Живко Николов, който се намира в затвор в иберийската държава по обвинение за разпространение на наркотици. Съдиите по делото решиха да изпратят искане за правна помощ от испанските власти да предоставят като свидетел Николов и той да се върне в България, за да бъде разпитан. Магистратите оставиха без уважение исканията на защитниците на двете страни, касаещи разпити на нови свидетели и повторна видеотехническа експертиза. Не бе допусната и експертиза,отнасяща се до физическите данни на Джемал Аликов и Фернандо Кастро. На следващото съдебно заседание на 20 септември са призовани три вещи лица. Предстои изслушването и на три експертизи. Джемал Аликов от Пещера, аржентинецът Фернандо Кастро и Васил Атанасов от Пловдив са обвинени за това, че през декември 2015 година са нахлули маскирани и въоръжени с автомат и пистолети в офиса на Спас Спасов в Пазарджик и са ранили него и брат му. Грабителите тогава задигат мобилни телефони, пари, златни накити и други вещи за близо 57 хиляди лева. При обира те прострелват Спас Спасов в единия крак и брат му Тодор Николов. По това време в офиса на фирмата е била и съпругата на Спасов-Катя, от която са взети златните накити.  ", "date": "2018.09.10", "title": "Испания ни помага за екстрадиране на ключов свидетел по дело за грабеж"}
{"url": "https://www.monitor.bg:443/bg/a/view/a1-predlaga-novi-predplateni-startovi-paketi-s-dopylnitelni-bonusi-143893", "text": "А1 обновява своето портфолио от услуги, като ще предложи на клиентите си два нови предплатени стартови пакета – Комфорт и Комфорт Макс, които им носят големи бонуси от мегабайти и национални минути. Пакет Комфорт е на цена от 6 лева и идва с бонус от 100 национални минути и 1000 МВ мобилен интернет, които са валидни в рамките на 30 дни от активиране на картата. Пакет Комфорт Макс ще предложи на потребителите 200 национални минути и 2000 МВ мобилен интернет за още повече сърфиране. Цената на услугата е 8 лева и също е валидна за период 30 дни от активиране на картата. Новите пакети могат да бъдат закупени, както в магазинната мрежа на телекома, така и на a1.bg. В допълнение компанията предлага на своите клиенти при всяко презареждане, срещу такса от 5 лева, да получат още бонуси. При зареждане от 6 до 10 лева, потребителите могат да се възползват от 100 национални минути и 1000 МВ мобилен интернет. При зареждане на картата с поне 10 лева, клиентите получават 200 национални минути и 2000 МВ интернет. Всички бонуси са валидни за срок от 30 дни от презареждане на картата.", "date": "2018.09.10", "title": "А1 предлага нови предплатени стартови пакети с допълнителни бонуси"}
{"url": "https://www.monitor.bg:443/bg/a/view/pojar-v-studentski-grad-gori-jilishtna-sgrada-143895", "text": "Пожар в Студентски град, гори жилищна сграда. Няма данни за пострадали и ранени, един човек е бил евакуиран.  Огънят най-вероятно е тръгнал от въздухопровода на китайски ресторант, намиращ се на приземния етаж на постройката. „Причината тепърва ще се изяснява, но към момента е установено, че става въпрос за запалени мазнини от непочистени филтри, като пожарът е обхванал покрива на сградата”, обясни шефът на Столичната Пожарна Веселин Гетов. В сградата е имало един човек, който е бил евакуиран. „Пристъпили сме към уведомяване на хората, които живеят на адреса, че в сградата е имало пожар. Няма да допуснем влизането на мародери в сградата, докато собствениците не се появят да си огледат жилищата”, обясни още Гетов. Сигналът за инцидента е получен на тел. 112 в 12,29 часа. На място веднага отишли 4 противопожарни автомобила. Огънят вече бил обхванал и покрива на сградата.", "date": "2018.09.10", "title": "Пожар в Студентски град, гори жилищна сграда"}
{"url": "https://www.monitor.bg:443/bg/a/view/v-sofija-tekat-redovni-proverki-na-uchebnite-zavedenija-143896", "text": "В София текат постоянни проверки на ясли, детски градини и училища. Това стана ясно по време на среща между протестиращи и представители на Столичната община. Около 30-тина родители се събраха в понеделник сутринта пред сградата на общината, за да поискат обезщетяване на децата, останали извън класиранията, ефективен план за построяване на нужните институции по квартали и цялостно подобряване на системата за прием. Протестиращите поискаха оставките на директора на Дирекция „Образование“ Мария Минчева, както и на главния експерт Ирена Николова, защото години наред не са установили масовите нарушения в системата на детските градини. Малко след началото на протеста недоволните се срещнаха със зам.-кметът по образование д-р Тодор Чобанов и председателят на образователната комисия към СОС Малина Едрева. Васил Николов от Инициативен комитет за качествена и иновативна образователна система обяви, че общината проверява детски градини за нередности, но няма наказани. Чобанов категорично отхвърли твърдението и обясни, че по жалби и сигнали са извършени общо 118 проверки и са направени 150 предписания на директори на детски градини, след това са налагани редица наказания по кодекса на труда - забележка на двама директори, предупреждения за уволнения на четирима директори, а трима са уволнени дисциплинарно. От своя страна Едрева обясни, че единственият вариант за справяне с недостига на места в яслите и детските градини може да се реши с построяването на нови градини, което се прави и в момента. Тя уточни, че 2006 г. местата са били 32 000, а днес са 48200 и добави, че в момента 2903 са свободните места в градинските групи. В крайна сметка протестиращите и представителите на местната власт успяха да се потушат напрежението. Недоволните обявиха, че на този етап няма предвиждат нови протести и се разбраха да работят заедно с общината за разрешаването на проблемите в учебните заведения.", "date": "2018.09.10", "title": "В София текат редовни проверки на учебните заведения"}
{"url": "https://www.monitor.bg:443/bg/a/view/11-razglobeni-koli-bez-dokumenti-otkriti-v-nelegalni-punktove-za-skrap-143902", "text": "Два нелегални пункта за изкупуване на метални отпадъци, в които били намерени 11 разглобени моторни превозни средства без документи, са открити по време на полицейска операция, проведена от служители на сектор „Противодействие на икономическата престъпност“ в ОДМВР-Пазарджик. При проверка на сграда, намираща се в пазарджишкото село Говедаре, органите на реда установили, че 57-годишната С.Я. изкупувала черни и цветни метали. Жената извършвала дейността без да има лиценз за това. В двора били открити около 9000 кг. метални отпадъци, както и девет разкомплектовани на части моторни превозни средства. Отново в село Говедаре, в дворно място между две сгради било установено, че 48-годишният З.З. също извършвал подобна дейност. Установено е наличието на около 400 килограма метални отпадъци и две разглобени на части превозни средства. И на двете местопроизшествия са извършени огледи. Спрямо собствениците на незаконните пунктове се водят полицейски производства.", "date": "2018.09.10", "title": "11 разглобени коли без документи открити в нелегални пунктове за скрап "}
{"url": "https://www.monitor.bg:443/bg/a/view/2000-aplodiraha-mach-v-podkrepa-na-teatralen-fest-143899", "text": "Близо 2000 души се събраха под козирката на старозагорския стадион „Берое“, за да аплодират късно вечерта в неделя благотворителната среща между звездния тим на актьорите и зелено-белия отбор в подкрепа на второто издание на международния театрален фестивал „Данаил Чирпански“. Качен на бъги стигна до центъра на зеления килим председателят на Съюза на артистите Христо Мутафчиев, който даде началния удар на двубой, завършил 90 минути по-късно  с хандбалния резултат 11:6 в полза на формалния домакин. Обещалият в аванс да открие мача кмет на Стара Загора Живко Тодоров пристигна в „12 без 5“, край тъч линиятата междувременно „загряваше“ заместничката му, лекоатлетката – ветеран Красимир Чахова.Тодоров „оправда“ закъснението с „тапа по автомагистрала „Тракия“. Той подчерта, че и второто издание на феста ще бъде подкрепено от общината, така както първото, за което бе предоставена безплатно материалната база на драматичен театър „Гео Милев“. Точно 70 секунди се „разходи“ по терена Димитър Бербатов, смяната му бе обяснена с внезапно обадила се стара травма. Междувременно падна първият гол /отбелязан от Мартин Камбуров/ във вратата на излезлия от „под прикритие“ Ивайло Захариев, смяната му със Станимир Гъмов не попречи разликата в резултата да продължи към „точката на кипене“. Едва с появата на ветерана Влади Люцканов настъпи известен обрат. „Горд съм с гилдията, че така ентусиазирано се отзова на идеята да съхраним паметта на трагично отишлия си преди година твърде млад, едва що проходил на сцената Дани Чирпански. Надявам се че такива ще бъдат реакциите при всеки зов в подкрепа на колега…“, коментира Христо Мутафчиев, който се присъедини към седналите на резервната скамейка играчи от звездния тим на актьорите.  В отбора на международен студентски театрален фестивал “Данаил Чирпански” се включиха : Станимир Гъмов, Дарин Ангелов, Деян Ангелов, Велислав Павлов, Башар Рахал /автор на първия за артистите гол от дузпа в първото полувреме/ , Алек Алексиев, Орлин Павлов, Мартин Гяуров, Никола Стоянов, Любен Кънев, Николай Мутафчиев, Владимир Люцканов, Ивайло Захариев, Ники Илиев, Юлиян Петров, Христо Петков, Атанас Атанасов, Лео Бианки и Валери Йорданов. През цялото време те бяха надъхвани от  футболната легенда на “Берое” – Петко Петков и бившият капитан на домакините Ваня Джаферович. Специално подбран за шоуто беше и реферският състав:русокосата  Християна Гутева, обявена на „Съдийка №1“ за м.г. и асистентките й Павлета Рашкова, Снежана Петрунова и Гергана Цанкова като резерва. Сред публиката на трибуните беше и 3-месечната дъщеричка Ивайла на наскоро преминалия в ПФК „Берое“ Георги Ангелов. „Международният студентски театрален фестивал, чието първо издание се проведе тази пролет в Града на липите  е посветен на Данаил Чирпански, вдъхновяващ човек и студент в НАТФИЗ, който загуби живота си след автомобилна катастрофа през април 2016 г. Идеята за благотворителния мач, в подкрепа на фестивала, се роди от живота и историята на самия Данаил, който е бил част от Юношеския отбор на “Берое”, докато не намира по-голямата си страст – театъра…“, коментираха организаторите, които бяха приготвили за всички играчи възпоменателен медал.", "date": "2018.09.10", "title": "2000 аплодираха мач в подкрепа на театрален фест   "}
{"url": "https://www.monitor.bg:443/bg/a/view/prezidentyt-rumen-radev-pravitelstvoto-tirajira-skandali-i-intrigi-143886", "text": "Призовах правителството към своите отговорности - към момента то тиражира серийни скандали и интриги, за да очерни своите опоненти и да прикрие най-важните проблеми на нашето общество - корупцията и беззаконието. Това обяви пред журналисти след откриване на новата учебна година в Шуменския университет \"Епископ Константин Преславски\" президентът на Република България Румен Радев. Държавният глава обясни, че се е стигнало до изопачено тълкуване на думите му за евентуални предсрочни избори. \"Констатирах очевидното - към момента предсрочни избори няма да доведат до нов изборен резултат, до излъчване на ново мнозинство. По-скоро виждате, че и самите социолози не предвиждат някаква нова констатация и нове промени в създаването на една устойчива алтернатива. Всички я очакваме. Но моят призив е към политическите партии, всички да се обърнат към проблемите на българите.\" - каза президентът Радев. По въпроса за правителствените оставки държавният глава обяви, че решенията са изцяло в прерогативите на управляващите, лично на премиера. \"негово е решението, негова и е и отговорността, за мен е важен крайният резултат. Стига той да не се бави много и да ни занимават само с проблемите на властта. Българското общество има изключително тежки проблеми за решаване.\" - допълни Радев. \"Аз мисля, че всички трябва да пазим авторитета на бившия държавен глава дори когато той самият не знае как да си го опази.\" - така пък президентът заобиколи атаките на своя предшественик Росев Плевнелиев, че е първият президент популист. По-рано в понеделник Румен Радев се срещна с кмета на Община Шумен Любомир Христов. Държавният глава представил идеята за възстановяване на Военното училище в Шумен като самостоятелен ВУЗ, какъвто беше преди вливането му като факултет на Националния военен университет във Велико Търново. Самият Любомир Христов е от офицерското производство на Военното училище по артилерия и ПВО. Кметът Христов пък потърсил подкрепа от държавния глава за получаване на статут на национален паметник за мемориалния комплекс \"Създатели на българската държава\" над Шумен.", "date": "2018.09.10", "title": "Президентът Румен Радев: правителството тиражира скандали и интриги"}
{"url": "https://www.monitor.bg:443/bg/a/view/v-cern-razpadnaha-higs-bozona-143894", "text": "Учени от ЦЕРН за пръв път наблюдаваха разпадане на Хигс бозон на дънни кварки, предаде АФП. Шест години след откриването на Божията частица, най после специалистите от екипите \"Атлас\" и \"Си ем ес\" можаха да наблюдават нейното разпадане на елементарни частици, известни под наименованието дънни кварки. Опитите бяха осъществени на Големия адронен колайдер и потвърдиха хипотезата, че всепроникващото квантово поле, обусловено от Хигс бозона, дава маса и на дънния кварк. Пресслужбата на ЦЕРН припомни, че съгласно Стандартния модел на физиката на частиците, разпадането на Хигс бозона на двойка дънни кварки е най-честото явление. То се случва при 60 процента от всички разпадания на Хигс бозона. Проверката на това предположение бе от изключително значение за потвърждаването на Стандартния модел на физиката. Дълго време учените не успяваха да уловят сигнали от разпада на Хигс бозона на дънни кварки заради наличието на \"шумове\", които съпровождат този процес. По-рано бе констатиран един друг разпад на \"Божията частица\" - на двойка фотони. Стандартният модел е теоретична конструкция във физиката на елементарните частици, описваща електромагнитното, слабото и силното взаимодействие на всички елементарни частици. Стандартният модел не включва гравитацията и това остава един от основните въпроси във физиката. Според стандартния модел, цялото вещество се състои от 12 фундаментални частици — фермиони: 6 лептона (електрон, мюон, тау-лептон, и три вида неутрино) и 6 кварка (u, d, s, c, b, t), които могат да се обединят в три поколения фермиони. Кварките участват в силните, слабите и електромагнитните взаимодействия; заредените лептони (електрон, мюон, тау-лептон) — в слабите и електромагнитните; неутриното — само в слабите взаимодействия. Всичките три типа взаимодействия възникват като следствие от постулата, че нашият свят е симетричен по отношение на три типа калибровъчни преобразования. Носители на взаимодействията са калибровъчните бозони: 8 глуона за силното взаимодействие (група на симетрия SU(3)); 3 тежки калибровъчни бозона (W+, W−, Z0) за слабото взаимодействие (група на симетрия SU(2)); един фотон за електромагнитното взаимодействие (група на симетрия U(1)). Думата”кварк” няма определено смислово значение. С присъщо на физиците чувство за хумор Гел-Ман я заимства от романа на ирландския писател Джеймс Джойс „Бдението на Финеган“, чийто герой в съня си чува странната фраза „Три кварка за мистър Марк“. Според сегашния модел на кварките, те са шест вида, като всеки има свой антикварк. Кварките са съответно горен (u), долен (d), странен (s), чаровен (c), дънен (b) и топ (t) кварк. В основаната след Втората световна война Брукхейвънската национална лаборатория в Ню Йорк се извършват експерименти целящи да се наблюдават кварки като снопове ядра на златото се насочват един срещу друг при скорост близка до тази на светлинната. Резултатът е възстановяване на онова състояние на материята – така наречената „кварк-глуонна плазма“ – каквото се предполага, че е съществувало десет милионни от секундата след Големия взрив. През 1974 г. група учени под ръководството на Самюел Тинг открива J/ψ частицата, което доказва съществуването на чаровния кварк (c-кварк), за което получава Нобелова награда за физика за 1976 г. Дънния кварк, още известен като b-кварк (от bottom quark), е описан подробно от квантовата хромодинамика. Съществуването му е предсказано през 1973 г. от Макото Кобаяши и Тошихиде Маскава, за да обяснят нарушенията равенствата на заряда. Открит е през 1977 г. от Лион Ледърман във Фермилаб, експеримент E288, при сблъсъци произвели ботомониум. Кобаяши и Маскава печелят Нобелова награда за физика през 2008 г. за обяснението си на нарушението на паритета на заряда.", "date": "2018.09.10", "title": "В ЦЕРН разпаднаха Хигс бозона "}
{"url": "https://www.monitor.bg:443/bg/a/view/konkurs-za-nacionalna-nagrada-za-socialni-inovacii-143901", "text": "Конкурс за национална награда за социални иновации организира Министерството на труда и социалната политика. Инициативата се организира за трета поредна година, а целта й е да подкрепи социалната икономика и предприемачество. През настоящата година конкурсът се обявява за категориите социални иновации, свързани със заетост, социално включване и предоставяне на социални продукти и услуги. Крайният срок за кандидатстване е 17.30 часа на 12 октомври 2018 г. Предложенията се подават на електронен адрес: si_nagrada@mlsp.government.bg. До участие се допускат всички физически лица, граждани на България и юридически лица, регистрирани в България. Кандидатите следва да представят формуляр за кандидатстване (по образец) и декларация в свободен текст, която да удостоверява оригиналността на идеята. Подробности за конкурса можете да откриете  .", "date": "2018.09.10", "title": "Социалното министерство обяви конкурс за социални иновации"}
{"url": "https://www.monitor.bg:443/bg/a/view/grisho-otnovo-sedmi-v-sveta-nole-veche-e-treti-143885", "text": "Григор Димитров се изкачи с една позиция в световната ранглиста на АТР. Българинът беше елиминиран още в първия кръг на US Open от швейцареца Стан Вавринка, но с актив от 3755 точки от днес е под №7. Прогресът на Димитров стана възможен, след като Кевин Андерсън (РЮА) загуби в четвъртия кръг и не успя да защити точките от достигането си до финала през миналата година. Така той отстъпи с четири позиции до №9 в света. Най-голям скок в Топ 10 направи шампионът от Ню Йорк Новак Джокович, който се придвижи от 6-о на 3-то място с актив от 6445 точки. Сърбинът изостава на по-малко от 500 точки от втория Роже Федерер (6900). Лидер е Рафаел Надал с 8760 точки. Хуан Мартин дел Потро падна от 3-та на 4-та позиция с 5980 точки, Александър Зверев също отстъпи с едно място до №5 с актив от 4890 точки. Следват Марин Чилич (+1) с 4715, Димитров, Доминик Тийм (+1) с 3665, Андерсън с 3595 и Джон Иснър (+1) с 3470 точки. Първата ни ракета при жените Виктория Томова загуби пет позиции и падна до 147-мо място в ранглистата на WTA. Втората ракета на България Елица Костова запазва 179-ото си място, докато третата - Сесил Каратанчева, също губи шест позиции и от днес е под номер 203 в света. Сериозни размествания обаче има и в челната десетка, където шампионката от Откритото първенство на САЩ Наоми Осака (Яп) прави пробив. От днес тя е под номер 7 в света с актив от 4115 т. Водачка при дамите е румънката Симона Халеп (8061 т.), следвана от датчанката Каролин Вознячки (5975) и германката Ангелик Кербер (5425). Следват: Каролин Гарсия (Фр, 4725), Петра Квитова (Чех, 4585), Елина Свитолина (Укр, 4555), а след Осака са: Каролина Плишкова (Чех, 4105), Слоун Стивънс (САЩ, 3912), Йелена Остапенко (Лат, 3787) и др.", "date": "2018.09.10", "title": "Гришо отново седми в света, Ноле вече е трети"}
{"url": "https://www.monitor.bg:443/bg/a/view/plamen-konstantinov-shte-opitame-da-styjnim-jivota-na-iran-143887", "text": "Ще се опитаме да им стъжним живота на Иран, обяви селекционерът на волейболните национали Пламен Константинов веднага след първия успех на тима му срещу Финландия с 3:0 на световното първенство. Иран е следващият съперник на националите ни, като двубоят е на 13 септември от 20:30 ч във Варна. Относно добрия старт в първенството, на което сме домакин с Италия, Константинов коментира: „Хубаво начало, чиста победа, като резултат най-доброто, което можеше да очакваме за старт на световното първенство. Като игра, имаме много плюсове, които да добавим в следващите мачове, надявам се. Това също ми дава оптимизъм, защото срещу Финландия изиграхме един мач, в който не сработи нашата блокада най-вече. Отдавам го и на това, че в много от ситуациите съперниците не рискуваха, не търсиха риска, а търсиха повече топката да остава в игра. Имаме много \"пипнати\" топки като проценти, което означава, че сме прочели играта на разпределителя им, но ефективността ни на блок е ниска. Това е един от плюсовете, които ще се появят и ще ги добавим в следващите мачове. И другото, на което трябва да обърнем внимание, че и във втория, и третия гейм ние самите оставяхме финландците в играта. Имаше ситуации, в които, ако бяхме по-концентрирани и обработвали топката в контраатака и бяхме използвали техните слабости, можеше резултатът да е 20:10 примерно, а ние продължавахме да ги връщаме в гейма, което с по-опитен отбор може да обърне мача. Това са детайли, които трябва да изчистваме за напред. Ще се опитаме да стъжним живота на Иран”, заяви Константинов пред Sportal TV.", "date": "2018.09.10", "title": "Пламен Константинов: Ще опитаме да стъжним живота на Иран"}
{"url": "https://www.monitor.bg:443/bg/a/view/zatvoriha-gara-v-london-zaradi-podozritelen-paket-143888", "text": "Британската полиция съобщи, че проучва подозрителен автомобил на паркинга на търговски център в Източен Лондон, което доведе до затварянето на оживена лондонска гара, предаде Ройтерс. Британската транспортна полиция съобщи, че влаковете няма да спират на Стратфорд Стейшън в Източен Лондон и гарата е затворена заради инцидент със сигурността в търговския център Уестфийлд./", "date": "2018.09.10", "title": "Затвориха гара в Лондон заради подозрителен пакет"}
{"url": "https://www.monitor.bg:443/bg/a/view/ford-eko-sport-sreshtu-fish-za-4-lv-v-cherven-brjag-143925", "text": "Леката кола \"Форд ЕкоСпорт\" от \"Втори ТОТО шанс\" за играта \"6 от 49\" е една от най-атрактивните печалба в тираж №72 на БСТ. Ще го подкара късметлия, заложил на 4 комбинации за \"6 от 49\" за 4 лв. в Червен бряг. Неговият номер беше изтеглен с жребий от всичките, участвали в тиража без допълнителен залог. Цените на този модел започват от 25 000 лева, така че инвестицията му се е изплатила минимум 6250 пъти. Най-скъпата парична печалба обаче дойде от играта \"5 от 35\". Тя е 25 867 лева и е от единствената петица във II теглене за 25 4117 лева, плюс 5 четворки по 90,00. Улучени се накуп с фиш със 7 числа пълно комбиниране (ПК) в 1 зона, плюс 2 зони обикновено попълване и 1 комбинация за \"Тото Джокер\" за 11,60 лв. Джакпотът в \"6 от 49\" порасна с нови 115 896,75 лв. и достигна 6 643 271,30 лева. Очаква се до тираж №73 в четвъртък да скочи поне с още 105 000 лева. Така в трите джакпота - в \"6 от 42\" - към 225 000 и 3 млн. в \"Зодиак\", ще се съберат над 10 370 000 лева.  Числа - (2, 14, 24, 29, 32, 34); 6 - няма, 5 - 16 по 2414,50 лв., 4 - по 71,30 лв., 3 - 5,00 лв.; ДЖАКПОТ: 6 643 271,30 лв.  Числа - (4, 5, 7, 15, 24, 42); 6 - няма, 5 - 10 по 1117,20 лв., 4 - по 24,20 лв., 3 - по 2,40 лв.; ДЖАКПОТ: 505 276,13 лв.  I теглене - (11, 26, 28, 30, 33); 5 - няма, 4 - по 183,00 лв., 3 - по 6,90 лв.; II теглене - (3, 5, 20, 23, 26); - 1 от 25 417,00 лв., 4 - по 90,00 лв., 3 - по 4,40 лв.  Позиции - (4, 5, 6); Цифри – (4, 7, 8); 3 - 22 по 1228,20 лв., 2 - 2506 по 10,80 лв.; ДЖАКПОТ: 0,00 лв.  Числа - (18, 25, 29, 43, 50); Зодия 5 - Лъв; 5+1 - няма, 5 - няма, 4+1 - няма, 4 - 8 по 500,00 лв., 3+1 - 15 по 100,00 лв., 3 - 183 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Година 68, месец 05, дата 18, ден 5, I група - няма, II - няма, III - 1 от 382,20 лв., IV - 6 по 39,80 лв., V - 6 по 39,80 лв., VI - 14 по 13,70 лв., VII - 28 по 8,50 лв., VIII - по 4,90 лв., IX - по 5,10 лв., X - по 4,10 лв., XI - по 1,80 лв., XII - по 1,90 лв., XIII - по 1,80 лв., XIV - по 1,20 лв., XV - по 1,10 лв.; ДЖАКПОТ: 1289,99 лв.  \"6 от 49\" 619287543 Червен бряг . \"5 от 35\" 049083663 София  \"5 от 35\" 824535562 Варна", "date": "2018.09.10", "title": "\"Форд ЕкоСпорт\" срещу фиш за 4 лв. в Червен бряг"}
{"url": "https://www.monitor.bg:443/bg/a/view/hubchev-vyv-vyztorg-sled-pobedata-njamam-dumi-143890", "text": "Селекционерът на България Петър Хубчев заяви, че трудно може да намери думи, за да опише представянето на “лъвовете”, които с много борба спечелиха и втория си двубой в Лигата на нациите. “Трикольорите” надиграха с минималното 1:0 силния състав на Норвегия, а в герой се превърна нападателят на „Черно море“ Радослав Василев, който реализира победното попадение през втората част. Легендарният защитник и герой от САЩ’94 поздрави футболистите си и заяви, че е изключително доволен от видяното на “Васил Левски”: “Тази победа е още по-сладка от успеха в Словения, защото бе още по-сърцата. Ако трябва да бъдем реалисти, надхитрихме отбора на Норвегия. Цяла седмица говорим за тази битка, за тази борба, за това желание и необходимост да се раздадем докрай. Не мога да намеря точните думи, за да опиша начина, по който се държаха момчетата.“ „Наистина, нямам думи. Чисто футболно, а и физически отстъпваме много на Норвегия, но понякога, да не кажа дори по-често, по-силният дух побеждава. Имена на отделни футболисти няма да назова, колкото и да ме провокирате. Няма как да отлича когото и да било. Доволен съм! Каквото трябва, ще го кажа директно в очите на всеки един играч”, допълни още селекционерът на България.", "date": "2018.09.10", "title": "Хубчев във възторг след победата: Нямам думи!"}
{"url": "https://www.monitor.bg:443/bg/a/view/bronhopnevmonija-teche-ot-cheshmata-v-bresha-143891", "text": "Здравните власти в най-богатата италианска област Ломбардия са вдигнати под тревога заради избухналата в районите на градовете Бреша и Мантова епидемия от бронхопневомония. Само за последните няколко дни там са регистрирани 150 случая на опасната болест, като са хоспитализирани 121 пациенти в напреднал стадий на заболяването. За съжаление бронхопневомонията, ширнала се в съвсем необичаен за нея сезон, вече взе и две жертви – въпреки лекарските грижи, след няколко дни с висока температура и силна кашлица починаха мъж на 85 години и жена на 69 години. Последните болнични бюлетини информират, че е тежко състоянието поне на още 30 души, които са подложени на интензивно лечение. Засега специалистите по епидемиология в Ломбардия сочат като най-вероятен причинител на болестта бактерия в питейната вода от водопровод, който снабдява засегнатите райони. Търсят се и други „виновници“ за заразата с бронхопневомония - най-вече сред месните и млечните хранителни продукти, но вниманието на санитарните власти е насочено преди всичко към водата. Ето защо те призовават населението да използва за пиене и готвене само минерална вода в стъклени бутилки, като в същото време полага изключителни грижи за личната хигиена. А ако на хората все пак им се наложи да утолят жаждата си с тази от водопровода, то те първо трябва да точат минута - две само гореща вода, след което да си пуснат студената. Препоръчва се също така потребителите на живителната течност от водопроводи да се пазят от пръските и да отварят широко прозорци винаги, когато врътват кранчето, за да я пуснат. В същото време медиите биха тревога, че опасното заболяване може да удари сериозно и учащите се, тъй като школата в Ломбардия отварят врати на 12 септември, а там се ползва изключително вода от водопроводи.", "date": "2018.09.10", "title": "Бронхопневмония тече от чешмата в Бреша"}
{"url": "https://www.monitor.bg:443/bg/a/view/gerojat-vasilev-tova-e-sbydnata-mechta-za-men-143892", "text": "Големият герой на България срещу Норвегия - Радослав Василев, сподели, това е сбъдната мечта за него. Нападателят се появи като резерва на “Васил Левски” и реализира с глава победното попадение в 59-ата минута на мача. „Изстрадана победа с много тичане и себераздаване. Видяхме още миналия мач, че колективният дух ще ни трябва. С много воля и тактическа дисциплина успяхме да победим. Продължаваме да се трудим, за да радваме хората, заяви Василев минути след успеха. - Този мач е една сбъдната мечта за мен. Гледал съм толкова велики двубои на този стадион. Изключително радостен съм от успеха и отбелязания гол. Това е пътят! Всяка една победа вдъхва допълнително самочувствие на играчите”, допълни още голмайсторът. Капитанът на тима ни Ивелин Попов пък сподели, че българите са ударили своя опонент с тяхното оръжие. „Беше много трудно. Ударихме Норвегия с тяхното оръжие, с центриране от фланга. Колективът го има, себераздаването го има. Полека-лека започваме да си връщаме доверието у феновете. Нека не правим сметки, играем мач за мач. Всички футболисти се представиха добре. Връщаме това, което беше позабравено от феновете. Всеки един импулс в такъв важен мач винаги помага. Победихме благодарение на феновете. Отдавна не сме стартирали с шест точки”, заяви Попов.", "date": "2018.09.10", "title": "Героят Василев: Това е сбъдната мечта за мен"}
{"url": "https://www.monitor.bg:443/bg/a/view/teroristi-nahluha-v-petrolnata-kompanija-na-libija-143889", "text": "Въоръжени мъже нападнаха днес централата на Националната петролна компания (NOC) в либийската столица Триполи , където се чуха експлозия и изстрели, според източник на либийските служби за сигурност и свидетели, предаде Франс прес. По данни на телевизионния канал \"Ар Раид\" при нападението са загинали поне шестима души, съобщи ТАСС. По уточнени данни офисът на NOC е бил атакуван от група нападатели, сред които е имало и самоубийци. Трима са взривили поясите си с експлозиви, а останалите са проникнали в сградата и взели заложници. Сградата, разположена близо до центъра на Триполи, се запали и беше обкръжена от силите за сигурност, каза техен представител. Телевизионният канал \"218\" съобщи, че ръководителят на NOC Мустафа Санала е бил евакуиран. Либийската телевизия \"Алаан\" предаде онлайн, че шестима нападатели от \"Ислямска държава\" са открили огън и са детонирали експлозиви докато щурмували сградата. Горните етажи са били обхванати от пламъци, а пожарникарите е трябвало да използват кранове, за да спасят хората в сградата, които бягали към последния етаж, според сайта на Либийския център за наблюдение. \"Службите за сигурност издирват въоръжени мъже в сградата. Но наш приоритет е да евакуираме цивилните, останали вътре\", каза за АФП Ахмед бин Салем, говорител на звеното Ал Редаа - въоръжена група, която служи в полицията в Триполи. \"Положението е под контрол\", увери той и добави, че самоличността на нападателите още не е установена. Служител на NOC разказа, че въоръжени мъже с качулки са нападнали централата след престрелка с охраната. Атаката беше извършена няколко дни след като с посредничеството на ООН беше договорено примирие, сложило край на продължили повече от седмица кървави сблъсъци между съперничещи си милиции в южните квартали на Триполи. В северноафриканската държава има две съперничещи си правителства: едно в Триполи и друго в източния град Тобрук.  ", "date": "2018.09.10", "title": "Терористи нахлуха в петролната компания на Либия, има убити"}
{"url": "https://www.monitor.bg:443/bg/a/view/robi-uiljams-si-pada-po-ivo-dimchev-143874", "text": "Артистът с широка палитра от таланти Иво Димчев може да се похвали, че е спечелил симпатиите не на кой да е, а на хулигана на британския поп - Роби Уилямс. Димчев се появи на сцената на Х Factor в Англия и бързо привлече внимание към интересната си персона. Той застана под светлината на прожекторите с перхидролена коса, странен мустак и „фалшиви татуирани зърна“, както той сам ги нарече. Изпълнението на 42-годишния българин по традиция беше на кантар между гениален пърформанс и пародия, което веднага го изстреля в листата с най-коментирани участници в риалити формата. Той провокира с авторска песен - Lucky Day, както и с интересна хореография, за която гърба му на сцената пазиха четирима танцьори. „Не съм срамежлив човек и не се страхувам да експериментирам“, категорично заяви той в своята виедо визитка и го доказа. „Не мисля, че хората разбират забавлението през повечето време. с тези думи Роби Уилямс предшества първото „да“ на Иво към финала. Нежната половинка на британската суперзвезда – Аида Фийлд, също подкрепи нашенеца и намигна, че със сигурност ще го запомни.  Продуцентът Саймън Кауъл, известен още като „откривателя на таланти“, със сигурност също откри потенциала на Димчев и дори го последва зад кулисите.  Единственият член на журито, който не протегна ръка към таланта на Димчев, е Луис Томлинсън от One Direction. Но пък той нарече пърформанса на Иво като което в този случай си е комплимент. Клипът от представянето на Димчев разпали бурни дебати в социалните мрежи, като общото заключение е, че зрителите го намират за „много странен, но уникален и въздействащ“. Българският артист прикова вниманието и на чуждестранните медии, сред които популярни издания като The Sun, Daily Star и Radio Times.", "date": "2018.09.10", "title": "Роби Уилямс си пада по Иво Димчев"}
{"url": "https://www.monitor.bg:443/bg/a/view/na-mestnija-vot-v-rusija-masovi-aresti-i-pobeda-za-partijata-na-vlastta-143883", "text": "Местните избори, провели се в неделя в Русия, завършиха в почти цялата страна с победа за управляващата партия „Единна Русия“. Това сочат предварителните данни на ЦИК, обявени в понеделник. Има региони обаче, където водят кандидатите на опозицията – такъв е случат в Иркутска и Уляновска области, където вота печелят комунистите, предаде Newsru.com. Денят на изборите съвпадна с провеждането на масови митинги из страната, организирани от поддръжници на руския опозиционер Алексей Навални. Излезлите по улиците протестираха срещу планираната от правителството пенсионна реформа, информира Ройтерс. По данни на полицията в Санкт Перетбург, в града са били задържани 100 митингуващи, като от проекта „ОВД-Инфо“ оценяват техния брой на 354. Общо в цялата страна са били арестувани около 840 души, твърдят от правозащитни местни организации, информира руската служба на ВВС.     ", "date": "2018.09.10", "title": "На местния вот в Русия: масови арести и победа за партията на властта  "}
{"url": "https://www.monitor.bg:443/bg/a/view/kon-zahapa-3-godishen-za-pilioka-143878", "text": "Изнервен кон захапа 3-годишния Давид в Сандански. Нелепият инцидент се разиграл в събота сутринта, когато момчето излязло на двора да си играе. Баща му бил наоколо, а майката домакинствала в къщата. Давид закачал коня, вероятно го подразнил с нещо и докато бащата се намесил конят захапал момчето в областта на половите органи. Бащата веднага закарал виещият от болка свой син в санданската болница, където раната е обработена от медиците. С линейка момчето е транспортирано в „Пирогов“. Преди около 3 месеца пак в Сандански 8-годишният Сашко беше изритан от кон в гърдите, след което ухапан по шията, напомня struma.bg. Тогава момчето си играело край коня, който се хранел в момента.  Внезапно животното изритало детето и го захапало за шията. Родителите откарали сина си в Спешна помощ – Сандански. Момченцето е прегледано и пренасочено към приемен блок, където веднага е свикани екип специалисти. Направени са скенер и изследвания. За късмет конят бил с пълна уста, когато захапал детето, и не е успял да му прекъсне артерия. Тогава след преглед в Спешна помощ – Сандански бе свикан екип специалисти, назначени бяха скенер и други изследвания, а малкият Сашко бе настанен под наблюдение в хирургично отделение на МБАЛ „Югозападна болница” в Сандански.", "date": "2018.09.10", "title": "Кон захапа 3-годишен "}
{"url": "https://www.monitor.bg:443/bg/a/view/oranjerijnite-domati-skochiha-s-27-st-143870", "text": "С 27 ст. или с над 15% до 2,05 лв./кг скочи цената на оранжерийните домати през миналата седмица, сочи още статистиката на ДКСБТ. За сметка на това полските домати поевтиняха със 7,5% до 98 ст. за кило. Според председателя на комисията Владимир Иванов се наблюдава дефицит на домати, което доведе до ценови колебания. „Той е най-вече за най-търсените и качествените розови домати, които обаче са около 4 лв. и нагоре по сергиите. Такива пари са много за българина, независимо какво е качеството”, обясни Иванов за „Монитор”. „Заради намаляващото производство у нас се засилва вносът от Гърция и от Турция и пазарът ще бъде залят и бързо нещата ще се стабилизират. Само ден-два след като се появи недостигът започна да се увеличава импортът. Търговците успяват бързо да реагират. Появили ли се търсене то веднага се запълва. Пазарът е добре зареден”, смята председателят на ДКСБТ.", "date": "2018.09.10", "title": "Оранжерийните домати скочиха с 27 ст."}
{"url": "https://www.monitor.bg:443/bg/a/view/siderov-zapodozrja-zagovor-sreshtu-premiera-143879", "text": "Лидерът на Атака Волен Сидеров заподозря заговор срещу премиера Бойко Борисов от близки кръгове. Това стана ясно от думите на самия Сидеров на влизане в сградата на МС, където по-рано през деня се проведе коалиционния съвет между ГЕРБ и \"Обединени патриоти\". „Аз започвам да подозирам, че има нещо като заговор срещу премиера. В това участват хора, които са много близки до него”, каза Сидеров и уточни, че не иска да прави интриги, но не може да несе каже това, което вижда.  Сидеров не пожела да каже кого визира. От думите на Сидеров стана ясно, че основният му аргумент в тази теза е липсата на реакция от страна на ГЕРБ след декларацията и действията на лидера на НФСБ и вицепремиер Валери Симеонов, в която се казва, че Борисов управлява като диктатор. В тази връзка той, отново повтори тезата си, че никой дори от министрите не е станал да защити коалицията и да опровергае думите на Симеонов, че премиерът е „диктатор”. Именно затова всички министри в кабинета трябва да си ходят.  каза Сидеров.  Той припомни, че предложил Симеонов да си подаде оставката, но тази негова идея, не срещнала подкрепа от премиера и останалите в коалицията. Сидеров определи действията и изказванията на Симеонов като етюди, което пък водело до рушене на коалицията. Именно затова той го призова да каже иска ли разтуряне на на коалицията и има ли изгода за някого. И обясни, че всички изказвания на Симеонов се подемат от реформаторите - „бившия военен министър Николай Ненчев, Радан Къневци, Атанас Атансовци, Иво Прокопиев. Тази група, която в момента не е в парламента и иска реванш“. По думите му тази група иска сваляне на правителството и хаос, за да сложи свои министри. Основният въпрос пред мен е в качеството на какъв съм и ще бъда в коалицията. Влизам , за да питам какво точно е колективно управление, каза Сидеров на влизане, а поводът е искането на НФСБ парламентарната група на патриотите да се управлява колективно и от трите парти в патриотичната коалиция - НФСБ, ВМРО, Атака. „Оставките аз не ги приемам, приема ги Борисов. Новите кандидатури същи се предлагат от Борисов и ГЕРБ и се гласуват от НС. Какво точно ще направим тук„, каза Сидеров.  На свой ред Цветанов определи като несъстоятелни тези, че има различно мнение или разделение между него и Борисов, или между парламентарната група на ГЕРБ и премиера. В ГЕРБ сме единни, никога не е имало разминаване в позициите ни, отсече Цветанов и добави - обяви той. Липсата на провеждането на редовни заседания на коалиционния съвет пък създало противоречието между партиите в коалицията, но си взели поука. Така при следващи подобни промени в кабинета, първо ще бъдат консултирани с патриотите, независимо дали са от квотата на ГЕРБ. По думите му този коалиционен съвет бил най-приятният от всичките през последните седмици. Накрая Цветанов се обърна директно към соцлидера Корнелия Нинова. \"Да бъде спокойна - няма никакво напрежение между Борисов и Цветанов.... Но пък не знам дали това важи за ПГ на БСП\", каза той. Шефът на ГЕРБ в НС припомни решението на Нинова в пленарна залата да останат само 20 червени депутати, а останалите да тръгнат на тур из народа. Според него тези решения на Нинова са еднолични и създават дискомфорт в групата на БСП.", "date": "2018.09.10", "title": "Сидеров заподозря заговор срещу премиера, Цветанов: В ГЕРБ сме единни (ОБНОВЕНА)"}
{"url": "https://www.monitor.bg:443/bg/a/view/dupkata-v-mks-probita-umishleno-143881", "text": "Дупката в Международната космическа станция /МКС/ е пробита умишлено – до този извод стигнали членовете на вътрешната комисия на руската ракетна компания „Енергия“, предаде РИА Новости. Проверяващите изясняват причината, довела до появата на отверстие в обшивката на космическия кораб „Съюз МС-90“, като на космонавтите е възложено да съберат доказателства по случая. Комисията квалифицира инцидента като „преднамерено действие на неустановени лица, довело до изтичане на въздух от МКС“, съобщи източник от ракетно-космическия отрасъл на Русия, цитиран от агенцията. Тази формулировка на проверяващите е базирана на факта, че вътре в „Съюз“ не са били предвидени никакви планови действия за пробиване на дупка в  корпуса с дебелина 2 милиметра. „Ако някой е използвал свредло, то това е била преднамерено“, категорични са от разследващата комисия. Източникът на РИА Новости поясни, че корабите „Съюз“ се произвеждат в поединично, а монтажът се осъществява ръчно, затова често отделните детайли се подбират на място. Но бормашина в случая не се използва, тъй като всички отверстия се изготвят предварително с помощта на преса. По-рано друг източник от „Енергия“ обясни, че комисията е изучила цялата производствена документация и е стигнала до извода, че на кораба не са извършвани действия, които биха довели до образуването на дупка. По тази причина  разследващите работят върху две основни версии. Според първата, майстор е извършил дейност, която не е била предвидена от конструкторската документация, а контролиращият го специалист не е внесъл в журнала  записи за тази дейност. Другата версия предполага действия само на един човек, който специално е проникнал на кораба.           В тази връзка комисията на „Енергия“ изучава делата на всички, напуснали корпорацията сътрудници, които са имали достъп до „Съюз МС-90“ в периода след производството му. Една от разглежданите версии е отмъщение на уволнен служител, допълва РИА Новости. Паралелно с работата на комисията, на космонавтите на МКС е възложено да съберат доказателства, които биха помогнали в разследването. \"Ако снимките и видео материалите, както и измерванията, направени в деня на откриването на дупката, вече са изпратени на Земята, сега е възложено да се вземат проби от лепилото, с което е залепена тъканта, покриваща и скриваща пробитата алуминиева стена на кораба \", обясниха специалисти от космическия бранш. Инцидентът на „Съюз“ се случи в края на август. Тогава астронавтите откриха малка цепнатина в битовия отсек на кораба. Първоначално се смяташе, че отверстието е възникнало при попадане на микрометеорит. По-късно обаче стана ясно, че дупката се е появила след използването на свредло. \"Въпрос на чест е за ракетното конструкторско бюро „Енергия“ и Космическата корпорация да бъде открит отговорния за инцидента, да се  разбере дали това е случаен дефект или става дума за умишлена повреда\", заяви тогава ръководителят на „Роскосмос“ Дмитрий Рогозин. Той допълни, че трябва да се изясни още дали дупката е пробита на Земята или в космоса.  ", "date": "2018.09.10", "title": "Дупката в МКС пробита умишлено "}
{"url": "https://www.monitor.bg:443/bg/a/view/jajcata-naj-evtini-vyv-veliko-tyrnovo-olioto-v-haskovo-143869", "text": "Яйцата на едро през миналата седмица се продаваха най-евтино във Велико Търново, където бройката вървеше от 14 до 21 ст. Най-високата цена на кокошия продукт бе отчетена в Пловдив - от 25 до 30 ст. парчето, сочат данните на Държавната комисия по стоковите борси и тържищата (ДКСБТ). В София яйцата на едро се продаваха от 17 до 24 ст./бр. Под границата от 20 ст. те можеха да се купят още и в Благоевград, Добрич, Ловеч и Ямбол - по 19 ст., а също и в Силистра - за 18 ст./бр. Средната цена на яйцата размер „М” за цялата страна през периода бе 20 ст. или с една стотинка повече спрямо по-миналата седмица. За времето от 3 до 7 септември каймата смес на борсите се продаваше средно по 4,62 лв./кг или с 5 ст. повече от последната седмица на август. Най-евтино месният продукт можеше да се купи на едро във Върна - за 3,90 лв./кг. Максималната му цена в морската столица достигна 4,80 лв. Най-скъпо каймата на едро вървеше от 5,28 до 6,10 лв./кг във Велико Търново. Над 5 лв. бе минимална цена още и в Ямбол и Пловдив - по 5,60 лв./кг, а също и в София, където бе в рамките на 5,10-5,30 лв./кг, сочи още статистиката. Замразените пилета по борсите в страната се предлагаха най-скъпо в Добрич по 4,95 лв./кг. Това преди 30 години можеше да се приеме за парадокс. Във времената на дефицит варненци отиваха да пазаруват там, защото хранителните магазини в морската столица бяха доста по-празни. Дори имаше виц, че причината е защото във Варна имали делфинаруим, а в Добрич - свинариум и птицекомбинат. През миналата седмица най-евтините замразени бройлери се продаваха между 2,60 и 3,50 лв./кг в Хасково. В София цената на едро им бе от 3,21 до 4,70 лв./кг. В два района на страната минималната цена бе над границата от 4 лв./кг - във Велико Търново (4,05 лв.) и в Сливен (4,10 лв.). За периода олиото бе най-скъпо в София. Пластмасовите бутилки от по 1 л се продаваха на едро в столицата от 1,85 до 2,40 лв. Най-ниската цена бе регистрирана в Хасково - от 1,65 до 1,80 лв./л. В още 8 области на страната максималната цена бе под 2 лв. - Варна - 1,99 лв., Велико Търново, Враца и Монтана - по 1,90 лв., Ловеч и Ямбол - по 1,95 лв., Плевен - 1,84 лв. и Силистра - 1,88 лв./л.", "date": "2018.09.10", "title": "Яйцата най-евтини във Велико Търново, олиото - в Хасково"}
{"url": "https://www.monitor.bg:443/bg/a/view/nole-specheli-us-open-i-se-izravni-sys-sampras-snimki-143884", "text": "Новак Джокович спечели втора поредна титла от „Големия шлем“, след като триумфира на US Open. Сърбинът победи Хуан Мартин Дел Потро (Арж) с 6:3, 7:6(4), 6:3 за 3.19 часа. Джокович спечели турнира за трети път в кариерата си след 2011 и 2015 г. Ноле прибави 14-та титла от „Големия шлем“, с което се изравни с Пийт Сампрас (САЩ) във вечната ранглиста. Пред тях са само Роже Федерер (20) и Рафаел Надал (17), но сърбинът има възможност да промени статуквото. За 29-годишния Дел Потро това бе втори финал на турнир от Шлема. Предишния път аржентинецът победи Рафаел Надал и Роже Федерер, за да стигне до успех именно на US Open през 2009 г. \"Когато претърпях операция на лакътя по-рано през годината, наистина можех да разбера през какво минава Хуан Мартин. Беше труден период, но човек се учи, когато трябва да се справя с неприятности, когато е паднал. Опитвам се да извлека най-доброто от себе си в тези моменти, заяви Ноле при награждаването. - Може би преди 10 години щях да ви кажа, че съжалявам, че играя в една ера с Федерер и Надал. Но днес съм наистина щастлив от това. Мисля, че съперничеството с тези момчета, мачовете с тях, ме направиха тенисиста, който съм днес. Те ме оформиха и дължа успехите си на тях двамата\", заяви още Джокович. \"Това е любимият ми турнир, цели девет години работих, за да се върна отново на финала тук, призна аржентинецът. - Мъчно ми е сега, не ми се говори за тенис. И макар да ми е тежко, аз се радвам за моя приятел Новак Джокович, той е един страхотен тенисист и заслужава успеха. Винаги ми е било приятно да гледам неговите мачове и как играе тенис. Това си остава моето любимо място и искам да кажа на всички ви, че ви обичам искрено\", заяви Дел Потро.", "date": "2018.09.10", "title": "Джокович спечели US Open и се изравни със Сампрас (СНИМКИ)"}
{"url": "https://www.monitor.bg:443/bg/a/view/borisov-posochi-novite-ministri-143882", "text": "Премиерът Бойко Борисов посочи имената на кандидатите за трима нови министри в кабинета. Така за МВР се предлага главният секретар на ведомството Младен Маринов. За транспортен министър от ГЕРБ гласят Александър Манолев, който в момента е зам.-министър на икономиката, а за МРРБ депутатката от ГЕРБ Петя Аврамова. В момента тя е зам.-председател на регионалната комисия в парламента, а преди това е била кмет на Враца. \"За да не се спекулира с имена, ще ви кажа за кандидатите, на които сме се спрели“, обясни Борисов в присъствието на коалиционните партньори, шефът на ПГ на ГЕРБ Цветан Цветанов и финансовия министър Владислав Горанов. Това стана след заседанието на коалиционния съвет, който продължи около час и половина в МС, а на него ГЕРБ и „Обединени патриоти“ обсъдиха кой да оглави МВР, МРРБ и транспортното ведомство на мястото на Валентин Радев, Николай Нанков и Ивайло Московски. Техните оставки бяха поискани от премиера заради трагичната катастрофа край Своге, при която загинаха 17 души. когато трябва да бъдат и гласувани рокадите в кабинета. \"Имаме мнозинство да бъдат подкрепени и трите\", подчерта премиерът. От думите на Борисов се разбра, че в коалиционния съвет е имало своеобразно два лагера – от една страна лидерът на НФСБ и вицепремиер Валери Симеонов и Цветан Цветанов, които били против оставките, а от другата страна самият Борисов, заедно с лидера на „Атака“ Волен Сидеров и другият вицепремиер патриот Красимир Каракачанов. Борисов поясни, че чул аргументите на Симеонов и Цветанов, както и че имало много истина в оценката на министрите. каза той и допълни: „Но затова ние пък с Волен Сидеров и Красимир Каракачанов бяхме на другото мнение. И това ни прави различни от останалите. Не можем да кажем, че имат вина за катастрофата и нещастието, но не можем да се направим, че нищо не се случило, както в предишни правителства“. Премиерът изрази задоволство от положителната оценка на колегите му от коалицията за работата на тримата министри, но е категоричен, че \"това, което е обявено вече като политическа отговорност, колкото и широка да е тази фраза, трябва да се понесе\". По думите му сега Цветанов и Сидеров като председатели на парламентарните групи пък трябва да осигурят нужното мнозинство в залата. Въпреки това в понеделник отново ще има заседание на коалиционния съвет, като Борисов и уточни, че това е във връзка с упреците, че не се събира често. Малко преди това премиерът обясни, че по време на коалиционния съвет партньорите са обсъдили направеното досега и изпълнението на управленската програма. Там, където имаме успехи продължаваме, там, където имаме слабости, се набелязаха мерки, коментира министър-председателят. „Надявам се спекулациите да спрат,защото какво ли не чух тези дни“, посочи още Борисов. Оставил експертите да се „развихрят в измишльотините по темата“. „Най са ми интересни като казват какво мисли Борисов“, отчете още той. Малко по-късно пък Цветанов даде да се разбере, че заради политическото си решение НФСБ все пак ще гласува „против“ оставките на тримата министри, но след това \"за\" новите кандидати, които са все от квотата на ГЕРБ. увери Цветанов. Тепърва ще се решава кой да наследи на поста Младен Маринов, като Цветанов уточни, че това ще е вътрешен за системата човек. Цветанов поясни, че цялостната професионална биография на Маринов е минала в МВР и увери, че по никакъв начин няма да има сътресения при освобождаването на поста от министър от Валентин Радев. Цветанов ще продължи да настоява за оптимизиране на работата на МВР и бързи мерки за изваждане на КАТ в друга сграда в покрайнините на София на територията на \"Жандармерията\".   По-късно през деня в предаването \"Лице в лице\" Цветанов отново повтори, че няма заговор срещу Борисов, а ГЕРБ е стабилна. Той даде да се разбере, че други рокади няма да има, а в четвъртък няма да се внасят оставки на други министри, освен на Нанков, Радев и Московски. Цветанов посочи, че при избора на новите министри премиерът е изхождал от професионалните им качества и опит. \"В ГЕРБ доста хора, които могат да заемат министерски постове. от думите на Цветанов стана ясно, че някой законодателни проекти могат да бъдат резивизрани - като например глобите да отиват във фонда за пътна безопасност, нарушителите да се санционират вендга, а така да се освободи полицейски ресурс.  Междувременно от БСП изпратиха позиция на партията относно оставките и новите кандидатури. Според столетницата новите министри ще \"продължат досегашната вредна политика на правителството\". БСП определят това като \"отчаян ход\", с който управляващитеиска да си купят време. \"Дори и да го получат, то ще бъде агония, до следващия конфликт в управляващата коалиция\", се казва в позицията на червените, които уточняват, че ще гласуват против тези номинации и остават на позицията за оставка на целия кабинет. ", "date": "2018.09.10", "title": "Борисов посочи новите министри, оставките влизат в НС (ОБНОВЕНА)"}
{"url": "https://www.monitor.bg:443/bg/a/view/kutija-se-bori-s-pristrastjavaneto-kym-smartfona-143880", "text": "Повечето родители не искат децата им да прекарват, прекалено много време, втренчени в смартфона или таблета си, но може да бъде трудно да се следи колко дълго децата използват подобно устройство както и да устоят на изкушението, когато не трябва да го използват. Затова е създаден TechDen. TechDen е кутия с възможност за заключване, която може да съхранява и зарежда две Apple или Android устройства наведнъж, както и таблети с размери до 10.5 инча. С помощта на приложение за iOS / Android родителите могат да определят ежедневен график за времето, през което всяка от двете вратички на TechDen автоматично да се отключва, позволявайки на детето или децата да имат достъп до устройствата си.   Известия позволяват на детето да знае колко време му е останало от във всяка сесия, както и приложението на телефона на родителя, което му позволява да знае кога и колко дълго се използва устройството от всяко дете. Приложението също така проследява колко често детето връща своевременно устройството си в TechDen, след като ограничението за време прекарано пред екрана е изтекло. След определен брой връщания навреме, децата могат да претендират за предварително съгласувана с родителите награда. TechDen е обект на кампания в Kickstarter, като цената му е $ 119, ако стигне до производство. Предвидената цена на дребно ще е $ 199.", "date": "2018.09.10", "title": "Кутия се бори с пристрастяването към смартфона"}
{"url": "https://www.monitor.bg:443/bg/a/view/bylgarinyt-jade-vse-po-malko-hljab-143863", "text": "- Увеличение на цената на хляба наистина имаше в някои региони още в началото на август и септември. Тя варираше от 5 до 15 стотинки в зависимост от вида на брашното. Най-голямо е поскъпването при тъмните хлябове, по-малко при белите и закуските. Знаете, че в нашия сектор сме зависими най вече от цената на брашната, с които основно работим. Логично е при драстично увеличение на брашното да има и корекции при цената на произведените от него продукти. Но засега не ми се иска да давам някакви негативни прогнози. - Много са причините. Знаете, че се увеличи цената на тока, на газта. Брашното за нас е основен фактор. И когато има съвкупност от няколко такива фактора, като се съберат няколко такива увеличения, трябва да реагираме, за да можем следващия път пак да заредим складовете със зърно. - Нека поясним, че става дума за различни неща. Едно е колко пшеница се изкарва като количество, но съвсем друго е качеството й. Според мен засега брашната са качествени. Реколтата е добра, вярно е, че имаше валежи, но голямо количество от зърното бе прибрано преди дъждовете. Но имайте предвид, че у нас с всяка изминала година се консумира все по-малко хляб, така че е необходимо и много по-малко брашно. Затова смятам, че реколтата е добра и количеството зърно е достатъчно за страната ни. - Това отдавна не е така. Тенденцията е от години. Хлябът вече не е този социален продукт в потребителската ни кошница. У нас вече се консумира много малко хляб. Причината е, че хората или пазят диети, или предпочитат по-специални видове хляб. Имам лични наблюдения – в един магазин на 1 хляб се продават 15 кутии цигари. Казваме, че хлябът е скъп, а в същия момент даваме по 5 лв. за цигари или предпочитаме да си купим безалкохолни напитки, което е необяснимо. Така че дори да има някакво увеличение в цената, не мисля, че това ще е от голямо значение за българина. - Точно така. Предпочитаме да купим нещо друго от магазина вместо хляб. - Много хора държат да се хранят здравословно и избират пълнозърнести или консумират ограничено количество хляб. Това са хора, които имат различен режим на хранене, имат необходимата грамотност да консумират по-добри и по-качествени хлябове. Храненето също подлежи на развитие. Би трябвало човек да се храни според потребностите и необходимостите си. - Тази година са произведени около 5 млн. т пшеница. В същото време обикновено в страната ни се консумира около 1 млн. т. Така че има достатъчно зърно и не бива да се опасяваме, че качеството на брашното ще е лошо. Напротив, към момента работим с много добро брашно. - В никакъв случай. Според мен има достатъчно количество. Такава е и информацията на стоковите борси. - В началото на жътвата цената на тон хлебно брашно беше в порядъка на 610-630 лв., а към настоящия момент се търгува между 730-750 лв. Има увеличение с над 100 лева. - Нека изчакаме и да не прибързваме с прогнозите. Не е задължително да има увеличение на цената. Ако основният продукт запази цената си, и ние няма да прибягваме към такива промени. В момента на пазара е спокойно, дори има свръхпроизводство и не виждам никакви опасения. Не вярвам бюджетът на семействата да бъде засегнат. - Най-големият проблем е дефицитът на кадри. Не можем да осигурим необходимата работна ръка. Знаете, че това е неблагоприятен труд, работи се нощем, тежко е. Хората търсят по-високо заплащане, квалификацията е много ниска. Обезлюдяването в някои райони също е голям проблем. - Не бих казал, че има. Или дори и да има такава, не е в големи размери. Според мен отдавна секторът е изсветлен. Фирмите са регистрирани, непрекъснато се осъществяват проверки. Така че не бих казал, че има лоши практики на пазара. - По принцип всеки производител смята, че продуктите му се предлагат на ниска цена. У нас цената на хляба не бе променяна от две години и половина. Дори имаше спад с 8-9%; сега стигнахме до ниво от преди две години. Увеличението е въпрос на много компоненти – цената на тока, на газта, на горивата и най вече цената на основния фактор – брашното. - Ако съдим по бюлетините, има намаление на производството на пшеница. За България обаче количеството, което се добива, е предостатъчно и няма как да останем без хляб. Няма да се върнат 90-те години. Както казах, единственото, което ме притеснява в сектора, е липсата на кадри. Малко хора се насочват към този дребен занаят. Възнагражденията са добри, основните прагове, които съществуват в самия бранш, дори са малко по-високи от средните за страната. Младите хора обаче предпочитат да работят като бармани, а не като хлебари. Трябва да отчетем и че все повече в бранша се използват и машините, а не се разчита на труда на хората.  ", "date": "2018.09.10", "title": "Българинът яде все по-малко хляб"}
{"url": "https://www.monitor.bg:443/bg/a/view/centrovete-za-hora-s-uvrejdanija-prepylneni-143851", "text": "Дневните центрове за хора с увреждания в страната са препълнени. Това показват данните на Агенция социално подпомагане, предоставени на „Монитор“. В тези социални центрове в края на юли е имало 4689 души при общ капацитет от 4617 места. Това означава, че в тях има 72-ма души повече, отколкото е капацитетът им. Най-много хора побират тези в област София, следвани от Благоевград, Пловдив и Габрово. У нас има 172 дневни центъра за хора с увреждания, като най-осезаемо недостигът им се усеща при тези, които са за младежи и деца. Центровете, които са смесени и за деца, и за пълнолетни лица имат точно толкова ползватели, колкото е и капацитетът им. Реално обаче дефицит има и при тези, които са само за възрастните. Там от социалните услуги се възползват само 22-ма над установената бройка, но на опашката чакат още 47 души. За място в центровете за хора с увреждания у нас пък се надяват общо 77 души. Единствено дневните центрове за пълнолетни лица с увреждания, които предлагат седмична грижа, не са препълнени. В тях хората са с 8 по-малко от капацитета. При тях те заплащат такса в размер на 30% от личния си доход за пълен месец. При ползване на услугата за част от месеца, сумата се изчислява пропорционално на присъствените дни. Останалата част се финансира от държавния бюджет. Децата ползват социалните услуги безплатно. Размерът на финансовите средства за 2018 г. По-голям интерес към средищата за пълнолетни лица с увреждания имало в големите населени места, обясниха за „Монитор“ от АСП. Причината била реформирането на системата за социални услуги, както и развитието на подкрепящите услуги в общността, добавят още социалните. Именно в големите градове бил недостигът на места и се налагало да се изчаква за настаняване. Заради това в актуализирания план на Националната стратегия „Визия за деинституционализация на децата в РБългария“ се предвижда създаването на 27 центъра за подкрепа на деца с увреждания и 16 дневни центъра за подкрепа на деца с тежки множествени увреждания. Освен това ще бъдат разкрити и 20 нови центъра за специализирана здравно-социална грижа за подрастващи с увреждания с потребност от постоянни медицински грижи и 8 нови центъра за специализирана здравно-социална грижа за деца с високорисково поведение. За възрастните пък в които ще се предоставят социални и интегрирани здравно-социални услуги за лица с увреждания и възрастни хора, зависими от грижа: В момента текат проверки на АСП и ДАЗД във всички центрове. Сред установените нарушения са не добре поддържана битова и околна среда, недостатъчно работни помещения, липса на достъпност за лица със затруднения в придвижването. Освен това било констатирано и липса на социални работници, рехабилитатори, психолози и логопеди.", "date": "2018.09.10", "title": "Центровете за хора с увреждания препълнени"}
{"url": "https://www.monitor.bg:443/bg/a/view/chajldish-gambino-spira-turnetata-143855", "text": "Рапърът Чайлдиш Гамбино разочарова многобройната си армия от фенове с новината, че настоящето му световно турне ще е последно в кариерата му. Певецът, чието име по паспорт е Доналд Глоувър младши, съобщи на присъстващите на концерта си в Атланта, част от обиколката му, че това е финална среща. защото са научили, че повече няма да тръгвам по турнета“, обърна се към меломаните 34-годишният рапър. Малко преди това, Гамбиво издаде, че избягва да използва интернет след излизането на хита му This is America, защото не му допадат коментарите за изпълнението на песента. В речта си рапърът не пропусна да сподели, че е голям почитател на британската звезда Адел.", "date": "2018.09.10", "title": "Чайлдиш Гамбино спира турнетата"}
{"url": "https://www.monitor.bg:443/bg/a/view/bebetata-zatrudnjavat-kandis-suanepul-143862", "text": "Моделът Кандис Суанепул призна, че й е трудно да гледа цели две бебета едновременно, след като гушна втория си син Ариел през юни Много е напрегнато, но е невероятно. Да виждам любовта между двамата е страхотно. изповяда се пред сп. People тя. Все пак грижите за втория наследник на красавицата с южноафрикански корени са по-малко, по нейни думи. „С второто е доста по- лесно, но в тази ситуация са две, което го прави по-трудно. Но второто наистина е ангелче. Все едно ми казва : разказа още тя. Баткото в семейството е Анака, който през октомври ще навърши 2 годинки. Чаровната блондинка, която получи статутът „ангел“ на Victoria's Secret през 2010-а, не отглежда рожбите си сама. Бащата - нейният годеник и колега Херман Николи, също помага в смяната на памперси.", "date": "2018.09.10", "title": " Бебетата затрудняват Кандис Суанепул "}
{"url": "https://www.monitor.bg:443/bg/a/view/deca-i-vyzrastni-remontiraha-uchilishten-basejn-v-razgrad-143860", "text": "Десетки деца и техните родители се включиха в доброволческа акция, с която да помогнат в за довършителните дейности - боядисване, освежаване, малки ремонти по вратите по ремонтирания това лято басейн е разградското училище „И.С.Тургенев“. Възпитаници на школото и негови приятели, учители и граждани, сред които и деца на 3-5 години помогнаха къпалнята да бъде в изряден вид преди старта на учебната година. Съоръжението за последно е напълнено с вода през 2005 г., а благодарение на ремонта басейнът ще е единственото място в Разград, където ще може да се плува и през зимата. Като награда всички, които се включиха в доброволната акция получиха дипломи за оказаната помощ, както и възможността да влизат безплатно. Днес предстои да бъде направена проба на коритото, а официалното откриване ще е няколко дни преди старта на учебната година – 14 септември.", "date": "2018.09.10", "title": "Деца и възрастни ремонтираха училищен басейн в Разград"}
{"url": "https://www.monitor.bg:443/bg/a/view/poslanikyt-na-shvejcarija-otkriva-v-sofija-izlojbata-energija-za-jivot-143871", "text": "Новоназначеният посланик на Конфедерация Швейцария в България Н. Пр. Мюриел Берсе Коен и заместник-кметът на София Дончо Барбалов официално ще открият днес от 11:00 часа изложбата „Енергия за живот“ в Градската градина в София. Изложбата ще е достъпна до широката публика до 16 септември. „Енергия за живот“ представя водещата роля на Швейцария във възобновяемата енергия и новите модерни технологии за един по-чист свят: от „Солар Импулс“ - първият пилотиран самолет, който летя около Земята ден и нощ, захранван само от слънцето до най-голямата в света лодка, задвижвана от слънчева енергия; от най-високо разположеният вятърен парк в Европа до първата в света енергийно независима многофамилна жилищна сграда. Швейцария има много иновации и постижения във възобновяемата енергия, чистите технологии, устойчивата употреба на енергийни ресурси, опазването на околната среда и здравословния начин на живот, които да сподели в световен мащаб. 97% от производството на електроенергия в Швейцария е с неутрални емисии на въглероден двуокис, като 55% от нея се генерира от възобновяеми енергийни източници. И още нещо - швейцарците са световни шампиони в рециклирането. Енергийната стратегия 2050 на Швейцария бе одобрена с референдум през май 2017, когато гласоподавателите подкрепиха нов закон за енергетиката, който цели насърчаването на възобновяемата енергия, забраната на нови атомни централи и намаляването на енергопотреблението на страната, както и да спомогне за намаляването на енергийното й въздействие върху околната среда. Изложбата\"Енергия за живот\" е организирана от Българо-швейцарската търговска камара в партньорство с швейцарски фирми и финансовата подкрепа на Швейцария.", "date": "2018.09.10", "title": "Посланикът на Швейцария открива в София изложбата „Енергия за живот“"}
{"url": "https://www.monitor.bg:443/bg/a/view/myj-kla-turisti-v-parij-sedem-raneni-143875", "text": "Седем души бяха ранени, четирима от тях тежко, при нападение с нож снощи в Париж, предаде Франс прес. Нападателят е бил въоръжен с нож и железен прът. Той е арестуван. Оказва се, че е афганистанец. \"Засега нищо не дава основание да се смята, че нападението е терористично\", каза пред АФП източник, близък до следствието. Той добави, че нападателят вероятно е афганистанец, който се е нахвърлил срещу непознати на улицата малко преди 23:00 ч. местно време в северен Париж, близо до канала Урк. Според полицейски източник двама от ранените са английски туристи.", "date": "2018.09.10", "title": "Афганистанец кла туристи в Париж - седем ранени"}
{"url": "https://www.monitor.bg:443/bg/a/view/myj-napadna-dvama-s-noj-na-kurskata-gara-v-moskva-143877", "text": "Мъж нападна хора на емблематичната Курска гара в Москва.  Мъжът е бил с огромен кухненски нож е ранил двама пътници - млад мъж и момиче. Нападателят е задържан. Пострадалите са били хоспитализирани. Нападателят е 55-годишен рецидивист от бивша съветска република. Полицията е изпратила задържания за медицинско освидетелстване. По данни на очевидци неговото състояние било неадекватно. Изясняват се обстоятелствата около инцидента.  ", "date": "2018.09.10", "title": "Мъж нападна двама с нож на Курската гара в Москва "}
{"url": "https://www.monitor.bg:443/bg/a/view/levi-i-desni-po-ravno-v-shvecija-nacionalistite-treti-143876", "text": "Управляващата в Швеция лявоцентристка Шведска социалдемократическа работническа партия и съюзените с нея формации печелят 40,6 на сто от гласовете на парламентарните избори вчера и имат незначителна преднина пред опозиционния десноцентристки блок Алианс, който получава 40,1 процента. Трета е антиимигрантската партия Шведски демократи, сочат първоначалните резултати след преброяване на гласовете в 4800 от общо 6004 избирателни района, предаде Ройтерс. В коалиция със социалдемократите са Партията на зелените и Лявата партия. Социалдемократите се представят най-слабо от десетилетия, отбелязва Асошиейтед прес. Опозиционният блок Алианс обединява Умерената коалиционна партия, Християндемократическата, Центристката и Либералната партия. Националистическата и антиимигрантска партия Шведски социалдемократи се нарежда на трето място със 17,8 на сто от гласовете. Нейният лидер Ими Окесон заяви, че е готов да сътрудничи с други партии и да каже на лидера на Умерената партия \"как да управлява страната\". Асошиейтед прес прогнозира, че преговорите за управляваща коалиция могат да продължат седмици или месеци, преди да бъде съставено ново правителство. Шведският премиер социалдемократ Стефан Льовен каза, че ще остане на поста през следващите седмици и призова за сътрудничество между политическите сили, след като вчерашните парламентарни избори не излъчиха ясно мнозинство и поставиха крайната десница в позицията на арбитър в силно фрагментиран политически пейзаж, предадоха Ройтерс и Франс прес. \"Имаме две седмици до откриването на сесията на новия парламент. Ще продължа да работя спокойно като министър-председател, с уважение към избирателите и шведската изборна система\", каза Льовен на митинг на неговата партия. \"Едно е сигурно - никой не получи мнозинство. Следователно е естествено да започне сътрудничество между блоковете\", продължи той. Тези избори \"погребват политиката на блоковете\", каза министър-председателят социалдемократ и прикани партиите от десноцентристкия Алианс да проявят морална отговорност. През изминалите четири години Льовен оглавяваше правителство на малцинството на Шведската социалдемократическа работническа партия и Зелените, с подкрепата на Лявата партия в парламента.", "date": "2018.09.10", "title": "Леви и десни по равно в Швеция, националистите трети "}
{"url": "https://www.monitor.bg:443/bg/a/view/kachvat-v-tyrgovskija-registyr-sobstvenicite-na-ofshorki-143854", "text": "Реалните собственици на офшорки, които държат фирми у нас, също ще бъдат декларирани пред Търговския регистър. Промяната е залегнала в закона за мерките срещу изпирането на пари, а от правосъдното министерство предлагат да бъде променена и Наредбата за Търговскяи регистър, за да се създадат бланки за новите данни. В предложението на МП е записано, че с промяна на закона е било предвидено в Търговския регистър да се вписват физическите лица, които са действителни собственици на фирми, регистрирани в юрисдикции с преференциален данъчен режим. Същото изискване важи и за физически, юридическите лица или други правни образувания, чрез които пряко или непряко се упражнява контрол върху търговските дружества у нас. За целта ще се изготви ново приложение No Б7, чрез което тези данни да бъдат предоставени за публикуване в Търговския регистър. В докладната на правосъдното ведомство се отбелязва, че новите документи няма да доведат до допълнителни разходи за държавния бюджет. Разходите за осъществяване на промени в образците на приложенията и в полетата на електронната база данни ще са в рамките на утвърдения бюджет на Агенцията по вписванията. Междувременно от на интернет страницата си Агенция по вписванията уведоми своите потребители, че планира обновяване на информационната инфраструктура и през почивните дни ще бъде извършена миграция на част от информационните системи. Поради това за кратко и временно беше преустановен достъпът до следните дистанционни услуги, извършвани по Интернет: Справки в Имотен регистър чрез приложението за отдалечен достъп \"One Stop Shop\" - в периода от 17,00 ч. на 07.09.18 (петък) до 06,00 ч. сутринта на 10.09.2018 г. (понеделник). Достъп до публичното приложение на Търговския регистър и регистъра на юридическите лица с нестопанска цел в периода от 02:00 ч. до 03:00 ч. сутринта на 08.09.2018 г. (събота).", "date": "2018.09.10", "title": "Качват в Търговския регистър собствениците на офшорки"}
{"url": "https://www.monitor.bg:443/bg/a/view/porojanov-dnes-otiva-v-bukuresht-da-koordinira-borbata-s-chumata-po-svinete-143867", "text": "Българският министър на земеделието, храните и горите Румен Порожанов днес около 14:00 часа ще проведе и срещи в Букурещ за координиране на борбата с африканската чума по свинете (АЧС) с румънските си колеги на земеделието и развитието на селските райони Петре Дея и на водите и горите - Йоан Дене, съобщиха от МЗХГ. Преди това министър Порожанов в 10:00 часа той ще направи оглед на оградата по сухоземната граница с Румъния край Силистра, а след това в 11:00 часа ще започне среща с индустриалните свиневъди в областната администрация.", "date": "2018.09.10", "title": "Порожанов днес отива в Букурещ да координира борбата с чумата по свинете"}
{"url": "https://www.monitor.bg:443/bg/a/view/vss-si-tyrsi-pazitel-na-lichni-danni-143837", "text": "Висшият съдебен съвет си търси пазител на личните данни след влизането в сила на новия европейски регламент. Точката е залегнала като последна в разписания от правосъдния министър Цвцка Цачева дневен ред на Пленума в четвъртък. Това е първо заседание на кадровиците на Темида след лятната ваканция. Точката е внесена от главния секретар на съвета Силвия Илиева и касае „доклад относно необходимост от определяне на длъжностно лице по защита на личните данни съгласно чл. 28 от Регламент (ЕС) 2016/679 на Европейския парламент и публикуване на интернет сайта на Висшия съдебен съвет на информация в изпълнение чл. 12 от ОРЗД.“. Новият регламент за защита на личните данни влезе в сила от 25 май 2018 г. и изисква във всяка държавна институция или фирма, която е имала достъп до данните на 1000 души да има обучен служител по опазване на личната информация. В нормативния документ е предвидено и това, че трябва да бъде назначен пазител на данните – вътрешен експерт или външна фирма, която да се грижи за данните.", "date": "2018.09.10", "title": "ВСС си търси пазител на лични данни"}
