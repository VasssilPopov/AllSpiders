{"url": "http://www.monitor.bg/a/view/75732-%D0%91%D1%8A%D0%BB%D0%B3%D0%B0%D1%80%D0%B8-%D1%81%D0%BF%D0%B0%D1%81%D0%B5%D0%BD%D0%B8-%D0%BE%D1%82-%D1%80%D0%BE%D0%B1%D1%81%D0%BA%D0%B0-%D1%84%D0%B5%D1%80%D0%BC%D0%B0-%D0%B7%D0%B0-%D1%86%D0%B2%D0%B5%D1%82%D0%B0-%D0%B2-%D0%90%D0%BD%D0%B3%D0%BB%D0%B8%D1%8F/", "text": "\n                    Около 200 имигранти, повечето мъже от Литва, Румъния, България и Полша, са извършвали робски труд във ферма за цветя в Корнуол. Това е било установено след акция на полицията в съдействие със службата за борба с нарушения на трудовите права, предаде Би Би Си. Арестувани са двама мъже по подозрение в престъплението \"съвременно робство\", а трети е задържан като ръководител на криминалната банда. Освободените са настанени в специално създаден приемен център, където им се оказва хуманитарна и правна помощ. В помощ на полицията са представители на Армията на спасението, на Общинския съвет на Корнуол, на Червения кръст и преводачи. \n                    ", "date": "2018.02.08", "title": "Българи спасени от робска ферма за цвета в Англия"}
{"url": "http://www.monitor.bg/a/view/25344-%D0%93%D0%95%D0%A0%D0%91-%D0%B2%D0%BD%D0%B5%D1%81%D0%B5-%D0%B2-%D0%9A%D0%A1-%D0%BF%D0%B8%D1%82%D0%B0%D0%BD%D0%B5%D1%82%D0%BE-%D1%81%D0%B8-%D0%B7%D0%B0-%D0%98%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D1%86%D0%BD%D0%B8%D1%8F/", "text": "\n                    \n                                        От ГЕРБ внесоха в КС искането си за тълкувателно решение на Истанбулската конвенция. Под него стоят подписите на 75 депутати от партията, а управляващите смятат, че конституционните съдии ще приемат за допустимо искането им и ще излязат с тълкувателно решение от 3 до 5 месеца. Заедно с това сме приложили всички получени становища в Народното събрание досега, както положителни, така и отрицателни, коментира шефът на правната комисия Данаил Кирилов. По думите му обаче това не означава, че няма да се поискат и допълнителн. Според него много ключово ще бъде становището на Министерство на правосъдието и това на външните работи. От ГЕРБ са изяснили всички спорове, свързани с понятията и смятат, че КС ще даде най-обективното заключение за Истанбулската конвенция\"Смятам, че са 2 вероятно вариантите - Коституционният съд да приеме, че Истанбулската конвенция съответства на конституцията, т.е. допустима е ратификацията, а вторият - обратното, че Истанбулската конвенция противоречи на конституцията. Не искаме да коментираме на този етап бъдещи евентуални промени в конституцията“, заяви Кирилов. \n                    \n                                    ", "date": "2018.02.08", "title": "ГЕРБ внесе в КС питането си за Истанбулската конвенция"}
{"url": "http://www.monitor.bg/a/view/57574-%D0%93%D1%80%D0%B8%D0%BF-%D1%83%D0%B1%D0%B8-4%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D0%B8%D1%87%D0%B5%D0%BD%D1%86%D0%B5/", "text": "Вероятно дете е починало от вирусен енцефалит, който се развил мълниеносно като усложнение от болестта\n                    Момиченце на четири години от Враца почина след усложнения от грип. Предполага се, че смъртта на детето е настъпила след мълниеносно развил се вирусен енцефалит.\n\nПрез последните два-три дена мъничето поддържало висока температура. Състоянието му се влошило в сряда вечерта и родителите му го закарали до дежурния частен медицински център в жилищен комплекс „Дъбника” на д-р Саид Дауд. Там лекарите измерили температурата му, която се оказала много висока, приложили аналгетици и викнали линейка. Момиченцето било транспортирано до болницата, където след като минало през спешното отделение било прието в детското. Лекарите съобразили, че трябва да му се направи скенер, който показал, че има оток на мозъка. Състоянието му продължавало да се влошава, пулсът му бил нисък и то изпаднало в кома. Детето било преместено в реанимацията, където лекарите го поставили на изкуствено дишане и му давали необходимите. Направили консултация и с националния консултант по инфекциозни болести, който предположил, че става дума за вирусен енцефалит. Но въпреки усилията докторите, детето издъхнало към 11 часа в четвъртък.\n\nДържавното обвинение веднага се е заело да разследва трагичния случай, съобщи заместник окръжният прокурор Камелия Трифонова. Назначени са редица експертизи, чрез които да се разбере дали лекарите се действали правилно. Чакат се и резултатите от аутопсията, които ще изяснят причините за смъртта на момиченцето.\n                    ", "date": "2018.02.08", "title": "Грип уби 4-годишно момиченце"}
{"url": "http://www.monitor.bg/a/view/22089-%D0%91%D0%BE%D1%80%D0%B8%D1%81%D0%BE%D0%B2-%D1%81%D0%BC%D0%B5%D0%BD%D0%B8-%D0%B7%D0%B0%D0%BC%D0%BC%D0%B8%D0%BD%D0%B8%D1%81%D1%82%D1%8A%D1%80%D0%B0-%D0%BD%D0%B0-%D1%82%D1%83%D1%80%D0%B8%D0%B7%D0%BC%D0%B0/", "text": "\n                    Министър-председателят Бойко Борисов освободи по негова молба Милко Теофилов като заместник-министър на туризма, считано от 15 февруари. На длъжността е назначен Любен Кънчев. Той е магистър по френска филология от СУ „Св. Климент Охридски“, има и втора специалност „Български език и литература“. Над 30 години е работил на различни позиции в БНТ. От 2012 г. е заместник-кмет в община Костинброд с ресори образование, култура, социални дейности, спорт и туризъм.\n                    ", "date": "2018.02.08", "title": "Борисов смени зам.-министъра на туризма"}
{"url": "http://www.monitor.bg/a/view/75398-%D0%9A%D0%BE%D0%BC%D0%B8%D1%81%D0%B8%D1%8F%D1%82%D0%B0-%D0%B7%D0%B0-%D0%BF%D1%80%D0%BE%D1%82%D0%B8%D0%B2%D0%BE%D0%B4%D0%B5%D0%B9%D1%81%D1%82%D0%B2%D0%B8%D0%B5-%D0%BD%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%B2%D0%BD%D0%B5%D1%81%D0%B5-%D0%B8%D1%81%D0%BA-%D0%B7%D0%B0-%D0%BE%D1%82%D0%BD%D0%B5%D0%BC%D0%B0%D0%BD%D0%B5-%D1%81%D1%80%D0%B5%D1%89%D1%83-%D0%B1%D0%B8%D0%B2%D1%88-%D0%BA%D0%BC%D0%B5%D1%82/", "text": "\n                    Комисията за противодействие на корупцията и за отнемане на незаконно придобитото имущество (КПКОНПИ) внесе в Окръжен съд Кърджали иск за отнемане на имущество в размер на 421 425 лв. от бившия кмет на Неделино Стоян Беширов.\nПроцедурата е започната по реда на отмененият Закон за отнемане в полза на държавата на незаконно придобито имущество (ЗОПДНПИ) след получено уведомление, че Беширов е привлечен като обвиняем за това, че като кмет на гр. Неделино умишлено не изпълнил и нарушил служебните си задължения във връзка със Закона за обществените поръчки и от това са настъпили значителни вредни последици за общината.\nКПКОНПИ претендира отнемане от Стоян Беширов, съпругата му и контролираните от тях търговски дружества на земеделски земи и гори на територията на с. Загорски, общ. Кирково, гр. Неделино и гр. Ракитово, както и суми, преминали по банкови сметки и лични парични вноски в търговски дружества.\nОбщинските съветници декларират несъвместимост по места\n\nКомисията за противодействие на корупцията и за отнемане на незаконно придобитото имущество напомня, че с оглед разпоредбата на §19, т.2 от Закона за противодействие на корупцията и за отнемане на незаконно придобитото имущество, с която се изменя чл.34, ал.5 от Закона за местното самоуправление и местната администрация. В срок до 23.02.2018 г. общинските съветници следва да подадат пред органа по избора или пред постоянната комисия на съответния общински съвет декларация за промяна в декларираните обстоятелства за несъвместимост по чл.39 от ЗПКОНПИ.\n                    ", "date": "2018.02.08", "title": "Комисията за противодействие на корупцията внесе иск за отнемане срещу бивш кмет"}
{"url": "http://www.monitor.bg/a/view/83346-%D0%95%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%BF%D1%80%D0%B0%D1%82%D0%B8%D1%85%D0%B0-%D0%B2-%D0%91%D1%80%D1%8E%D0%BA%D1%81%D0%B5%D0%BB-%D0%BB%D1%8F%D1%82%D0%BD%D0%BE%D1%82%D0%BE-%D0%B2%D1%80%D0%B5%D0%BC%D0%B5/", "text": "Италиански евродепутат: Има по-важни неща за обсъждане \n                    Европейският парламент прие резолюция, в която призова за задълбочена оценка на практикуваната в момента смяна между зимно и лятно часово време. Документът бе гласуван в Страсбург с 384 гласа \"за\", 153 \"против\" и 12 въздържали се. ЕП отчита, че множество проучвания не са успели да стигнат до заключителен резултат, както и че съществуват опасения за човешкото здраве. Затова ЕП призовава Европейската комисия да извърши задълбочена оценка и, ако е необходимо, да представи предложение за промяна. Действащата директива влезе в сила през 2011 г. и предвижда въвеждане и отмяна на лятното часово време съгласувано в ЕС за целите на вътрешния пазар. За обсъждане в четвъртък бяха предложени два въпроса. Първият от тях предлагаше незабавно гласуване за пълно премахване на смяната на времето, но предложението не намери подкрепа в европарламента. Според еврокомисаря по транспорта Виолета Булц, която смята, че местенето на стрелките трябва да бъде задължително премахнато, фактите са налице – различното време в различните държави в ЕС е непоносимо за пазарите на съюза. Ръководителят на работната група за премахване на смяната на времето Павел Свобода подчерта, че 20% от европейците страдат от местенето на стрелките напред-назад и имат здравословни проблеми свързани с това. Освен това, според него умората, която предизвиква въпросната практика често води до доста повече инциденти по пътищата. Проблеми имат дори кравите, които давали по-малко мляко заради промяната в работния ритъм на фермерите, докато физиологичният им часовник работи по старому. Другата гледна точка бе защитена от члена на европарламента Анджело Чока. Италианец извади голям часовник на трибуната в парламента и каза, че на никого не му пука. „Трябва да говорим за миграцията и бедността, за нещата, които наистина имат значение“, смята италианецът. Миналата година в Литва заявиха, че ще поискат от ЕС да отмени закона за смяна на часовото време, защото за повечето хора е неприятно два пъти в годината да трябва да местят стрелките на часовниците си. В началото на тази година Финландия също призова ЕС да се откаже от лятното време. Именно затова депутати от ЕП прецениха, че лятното време трябва да бъде премахнато, но последна дума ще има Европейската комисия със задълбочената оценка и съответните предложения, която възможно ще бъде последвана от дълги обсъждания в парламентите в отделните страни членки на ЕС. Превключването на часовника напред-назад води до умора, недоспиване и намалена трудоспособност за много европейци, заяви евродепутатът Момчил Неков (Група на Прогресивния алианс на социалистите и демократите в ЕП), цитиран в съобщение на ЕП. Мярката, въведена у нас през 1979 г., губи своята актуалност и основното си предимство – икономическата полза. Според някои оценки, българинът пести годишно едва между 60 стотинки и левче от тази промяна. Според сектор „Здравеопазване“ рисковете от катастрофи и здравословни последици са в пъти по-големи. В ЕС ефектът от негативните тенденции се равнява на 131 млрд. евро. Статистиката у нас сочи, че в дните след превъртането на стрелките повикванията към Бърза помощ нарастват с 12%, а инфарктите – със 75%. Време е Европейската комисия в най-кратки срокове да промени директивата за лятното часово време, добави той. \n                    ", "date": "2018.02.08", "title": "Евродепутатите пратиха в Брюксел лятното време"}
{"url": "http://www.monitor.bg/a/view/38670-%D0%A7%D0%B8%D1%81%D1%82%D1%8F%D1%82-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BE%D1%82-%D1%85%D1%80%D0%B0%D1%81%D1%82%D0%B8-%D0%B8-%D0%B4%D1%8A%D1%80%D0%B2%D0%B5%D1%82%D0%B0/", "text": "\n                    Екипи на Югозападното държавно предприятие продължават работата по отстраняване на дървесна и храстова растителност в 3-метровата полоса по българо-македонската държавна граница. Дейностите по почистване, поддържане и обновяване на граничната линия започнаха през пролетта на 2017г., като вече са почистени 59 километра. До крайната точка - връх Тумба в планината Беласица, където се събират границите на България, Гърция и Република Македония, остават около 8 километра. Това е най-тежкият участък, тъй като теренът е силно пресечен с голям наклон. Почистването там ще бъде извършено при благоприятни атмосферни условия.\n\nВ момента 15 служители на ЮЗДП, оборудвани с бензиноморни триони и храсторези, отстраняват самозалесили се дървета и храсти в участък в достъпната част на Беласица, в землището на петричкото с. Габрене. Цялостната дейност по почистване се очаква да приключи до началото на юни.\n\nПрез 2016 г. служители на ЮЗДП съдействаха за отстраняване на дървета и храсти върху общо 79 километра по българо-гръцката и българо-македонската граници. \n                    ", "date": "2018.02.08", "title": "Чистят границата с Македония от храсти и дървета"}
{"url": "http://www.monitor.bg/a/view/57593-%D0%95%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D0%B3%D0%BB%D0%B0%D1%81%D1%83%D0%B2%D0%B0-%D0%B7%D0%B0-%D0%BF%D1%80%D0%B5%D0%BC%D0%B0%D1%85%D0%B2%D0%B0%D0%BD%D0%B5-%D0%BD%D0%B0-%D0%BB%D1%8F%D1%82%D0%BD%D0%BE%D1%82%D0%BE-%D0%B8-%D0%B7%D0%B8%D0%BC%D0%BD%D0%BE%D1%82%D0%BE-%D1%87%D0%B0%D1%81%D0%BE%D0%B2%D0%BE-%D0%B2%D1%80%D0%B5%D0%BC%D0%B5/", "text": "\n                    Европейският парламент ще гласува проекторезолюция за премахване смяната на лятното и зимното часово време. Представители на всички парламентарни групи заявиха на брифинг вчера, че тази смяна трябва да спре.\n\nЧленът на Европейската народна партия и председател на комисията по правни въпроси Павел Свобода съобщи, че има много искания от различни страни- членки тази практика да се прекрати.\n\nЕвродепутатът от партията на Зелените / Свободен европейски алианс Хейди Хаутала мотивира необходимостта от тази мярка с вредите, които смяната на времето нанася върху здравето на хората. Дебатите в пленарна зала започват тази сутрин, а самият вот се очаква в ранния следобед. \n                    ", "date": "2018.02.08", "title": "Европейският парламент гласува за премахване на лятното и зимното часово време"}
{"url": "http://www.monitor.bg/a/view/52989-%D0%91%D0%BE%D1%80%D1%81%D0%B0-%D0%B7%D0%B0-%D0%B4%D0%B8%D0%B0%D0%BC%D0%B0%D0%BD%D1%82%D0%B8-%D0%BF%D1%83%D1%81%D0%BA%D0%B0-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B0-%D0%BE%D0%B1%D0%B5%D0%B7%D0%BF%D0%B5%D1%87%D0%B5%D0%BD%D0%B0-%D1%81%D1%8A%D1%81-%D1%81%D0%BA%D1%8A%D0%BF%D0%BE%D1%86%D0%B5%D0%BD%D0%BD%D0%B8-%D0%BA%D0%B0%D0%BC%D1%8A%D0%BD%D0%B8/", "text": "\n                    Борсата за диаманти в Израел, която е една от най-големите в света, обяви намеренията си да пусне криптовалута, обезпечена със скъпоценни камъни, съобщи „Прайм”.\n\nДигиталната валута ще е в 2 разновидности. Първата - Carat ще бъде за широк кръг инвеститори. Втората - Cut се предлага да бъде използвана за разплащания между професионални участници на диамантения пазар.\n\nСтойността на Carat ще се обезпечава на 25% с диамантите, предлагани на израелската борса за скъпоценни камъни, уточнява АФП, като се позовава на изявление на управляващия директор на борсата Ели Авидар. Според него това ще направи израелската „диамантена” криптовалута по-привлекателна от съществуващите сега в света вече 1400 такива дигитални пари.\n                    ", "date": "2018.02.08", "title": "Борса за диаманти пуска криптовалута, обезпечена със скъпоценни камъни"}
{"url": "http://www.monitor.bg/a/view/27110-%D0%A0%D0%B0%D0%BD%D0%B5%D0%BD%D0%BE-%D0%B4%D0%B5%D1%82%D0%B5-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BF%D0%BE-%D0%BF%D1%8A%D1%82%D1%8F-%D0%A1%D0%BE%D1%84%D0%B8%D1%8F-%D0%A0%D1%83%D1%81%D0%B5/", "text": "\n                    Тежка катастрофа затруднява движението по главния път София - Русе. На около 20 километра преди Русе лек автомобил е катастрофирал, съобщава БНР. Има пострадали, сред които и дете. Движението се регулира от полицията.\n                    ", "date": "2018.02.08", "title": "Ранено дете при катастрофа по пътя София - Русе"}
{"url": "http://www.monitor.bg/a/view/63282-%D0%90%D0%BA%D1%86%D0%B8%D1%8F-%D0%BD%D0%B0-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D0%98%D1%85%D1%82%D0%B8%D0%BC%D0%B0%D0%BD/", "text": "Задържан танцува на глава в районното, МВР проверява случая\n                    Напрежение в ромската махала на Ихтиман заради починал мъж, бити полицаи, масирана акция, клипове на танцуващ арестант в районното и шестима арестувани. Това е равносметката от последните два дни в близкия до София град. При акцията в града в четвъртък бяха арестувани четирима, а ден по-рано други двама. Причината за масовата операция и засилено полицейско присъствие в целия град беше нападението над двама униформени. Инцидентът стана във вторник, а заради него баща и син бяха първите оказали се с белезници на ръцете. При опит да избяга от проверка на пътя по-младия ударил патрулка, а след това се скрил в махалата. Полицаите обаче го открили и срещнали яростен отпор. Агресивният мъж дърпал и скъсал униформата на младши автоконтрольор от града, след което го ударил в лицето. Според прокуратурата действията на мъжа се отличавали с изключителна дързост. Баща му пък е обвинен, че по същото време на ул. „Дунав“ също дърпал за униформата полицай, скъсал пагоните и джоба и му нанесъл удар в лицето. Целта била да спре полицаите, които проверявали сина му. \nВ четвъртък се появиха данни и че други 60 души са обградили служителите на МВР и са искали да спасят съкварталците си. След пристигнало подкрепление обаче двамата роднини били арестувани, а още на следващия ден множество униформени се изсипали в махалата, тъй като имало предварително планирана операция срещу престъпния контингент, съвпаднала и с нападението над униформените. Освен това се целяло да не се допусне и ескалация на напрежението в ромската махала.\nДо такова се стигнало за кратко, след като по време на претърсванията бил получен сигнал за починал 65-годишен мъж. Според хората от квартала причината била акцията. Той се притеснил и получил инсулт. От МВР обаче отрекоха тези твърдения и обясниха, че въпросната къща на починалия дори не била претърсвана.\nПо-късно в четвъртък шефът на областната дирекция на МВР София Георги Григоров обясни, че вече всичко е спокойно, а двамата мъже, участвали в нападението на полицаите са получили обвинения.  \n„Обстановката в Ихтиман е притеснителна. Това, което мога да кажа от последните минути е, че защитата на обвиняемите е направила отвод на цялата прокуратура в Ихтиман. Очевидно се бърза, за да изтекат 72-та часа , за да няма компетентна прокуратура, която да реагира. Ще ги разочаровам - разследването е възложено и на прокуратурата в Елин Пелин“, уточни вчера следобед главния прокурор Сотир Цацаров.\nМинистърът на вътрешните работи Валентин Радев пък осъди нападението над униформени в Ихтиман.\n„Аз също съм възмутен. Не може и обществото трябва да свикне никой да не си позволява да посяга на длъжностно лице, още по-малко на тези от полицията“, посочи Радев. Тези хора трябва да въвеждат ред и когато върху тях се посяга, се посяга и на държавността, каза той.\nВътрешният министър е разпоредил проверка на клиповете, показващи как задържан в Районното управление в Ихтиман е принуждаван вероятно от полицейски служители да танцува, да пее и да кара колело. \n„Аз също гледах клиповете и съм възмутен, разпоредих на главния прокурор да се направи проверка откога са тези клипове, кой е присъствал и след това да се вземат мерки“, добави Радев.\n\n\n                    ", "date": "2018.02.08", "title": "Шестима в ареста заради  битите полицаи в Ихтиман   (ОБНОВЕНА)"}
{"url": "http://www.monitor.bg/a/view/67518-%D0%92%D0%BE%D0%B5%D0%BD%D0%B5%D0%BD-%D0%BF%D0%B0%D1%80%D0%B0%D0%B4-%D0%B2-%D0%9F%D1%85%D0%B5%D0%BD%D1%8F%D0%BD-%D0%BF%D1%80%D0%B5%D0%B4%D0%B8-%D0%9E%D0%BB%D0%B8%D0%BC%D0%BF%D0%B8%D0%B0%D0%B4%D0%B0%D1%82%D0%B0/", "text": "\n                    Военен парад започна в столицата на КНДР, съобщи японската агенция Киодо. Парадът е по случай 70-ата годишнина от създаването на Корейската народна армия. Тази година не бяха поканени чуждестранни журналисти, които да отразят събитието. През последните дни в японската и западната преса се появиха съобщения, че на 8 февруари – ден, преди церемонията по официалното откриване на Зимните олимпийски игри в Сеул, в столицата на Северна Корея ще се проведе мащабен военен парад, посветен на 70-ата годишнина от създаването на Корейската народна армия. По-рано в Южна Корея се появиха съобщения по данни на космическото разузнаване, че на летище в околностите на Пхенян се провеждат усилени репетиции за парада. В тях се твърди, че участват близо 12 000 военнослужещи и около 600 единици военна техника. Военни паради в столицата на КНДР се провеждат на площад „Ким Ир Сен“. По-рано един от чуждестранните граждани, намиращи се в Пхенян, публикува снимки на струпване на тежка военна техника на площада в профила си в „Туитър“.\n                    ", "date": "2018.02.08", "title": "Военен парад в Пхенян преди Олимпиадата "}
{"url": "http://www.monitor.bg/a/view/19220-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-8-%D1%84%D0%B5%D0%B2%D1%80%D1%83%D0%B0%D1%80%D0%B8-%D1%87%D0%B5%D1%82%D0%B2%D1%8A%D1%80%D1%82%D1%8A%D0%BA/", "text": "\n                    Овен 21 март – 20 априлДнес всичко ще става по трудния начин. Ще ви се наложи да прилагате силови подходи, за да прокарате идеите и амбициите си. На всички нива ще се изисква да влагате повече усилия, да се защитавате и нападате, да бъдете безкомпромисни там, където не ви правят копромис и не ви влизат в положението. Ако точно днес заминете за чужбина може дълго да не се върнете или да си уредите допълнителен престой. Не се препоръчват оперативни намеси по отношние на тазобедрената става, жлъчката и черния дроб.Работа-4Пари-5Любов-5Късмет-4Здраве-4  Телец 21 април – 20 мйЩе се наложи да се правят реформи, но генерални и животопроменящи, а не повърхностни и замазващи положението. Някъде ситуацията е опряла до кокал и ще излезе от контрол. Може да се влезе в открити противопоставяния и битки на интереси. Не е ден за публични изявления, тълпата и неуправляема. Препоръчва се пост и въздържание, отказ да се влиза в чужда територия на влияние и да се манипулират околните. Отварят се огромни апетити. Конкурентните битки се изострят и не могат да се овладеят.Работа-5Пари-4Любов-4Късмет-5Здраве-4    Близнаци 21 май – 21 юниТежък и риков ден за родените в първата декада. Днес и утре Марс и Луна ви гледат в опозиция от знака на Стрелеца, а Нептун от Риби долива масло в огъня на болезнените амбиции и претенции. Бъдете внимателни със стимулантите. Може да се възобнови старата ви алергия или да проявите непоносимост и негативна реакция спрямо колега и близък. Трудно овладявате чувства и импулси. Това ще даде възможност на враговете да ви провокират и накарат да си изпуснете нервите. Увеличете самоконтрола. Днес сексът разболява и вреди.Работа-4Пари-5Любов-5Късмет-4Здраве-4    Рак 22 юни – 21 юлиДен на болезнени рокади и революционни промени в начина ви на работа и живот. Настроени сте безкомпромисно към грешките на другите, но никой няма да отстъпи, дори и да не е прав. Стремежът е да се завладяват чужди територии, да се подлива вода, да се оказва натиск в най-болезнените места. Дипломацията е натикана в ъгъла. Бъдете внимателни и не действайте първосигнално. Някой има намерение да вади с вашата ръка горещите кестени от огъня. Не се наемайте да играете посреднически роли в защита на чужд интерес.Работа-4Пари-5Любов-5Късмет-4Здраве-4   Лъв 22 юли – 22 августБитките и разправиите на другите ще ви разчистват пътя. Така може да се окажете единствен кандидат за местата, за които се бият спорещите. Влизате в ролята на третия, който печели, когато други двама се карат. Ден на лъжи и интриги. Трябва да сте много добре подготвени, за да водите играта и да си докарате печалби. Залогът е голям, апетитите трудно се контролират и който захапе кокала няма да го пусне. Ден на невъзвръщенците, на тези които се отказват вече да се борят на местна почва. Тълпата може да бъде опасно провокирана.Работа-5Пари-5Любов-5Късмет-5Здраве-4   Дева 23 август – 22 септемвриРодените в първата декада ще изживеят болезнени моменти на битки и отхвърляне. Ще ви захапе конкуренцията, може да се появи уличаващ ви материал или нещо друго подмолно и провокиращо пряката ви дейност. Лесно може да влезете в открити схватки. Постарайте се да запазите самообладение. Днес емоциите не са добър съветник, а болезнената ви ревност и амбиция може да ви направят лесна мишена. Не отивайте в крайности. През уикенда нещата ще се оправят, ще мислите и действате различно, умно и методично.Работа-4Пари-4Любов-4Късмет-4Здраве-4   Везни 23 септември – 22 октомвриДенят се свързва с отровите, алергиите, преследването и маниакалните депресии. Слабоволевите се отказват от битката, а силните действат безкомпромисно. Не е ден за преговори, особено ако усещате, че имате жесток и нелоялен противник. Вичко ще става по втория начин, завоалирано и скрито. Не се поддававайте на гнева, не си режете ноктите и не провеждайте по възможност различни интервенции. Но това е и ден за разбиране, покаяние и прошка. Простете, ако можете на близките, които в нараняват.Работа-4Пари-5Любов-5Късмет-4Здраве-4   Скорпион 23 октомври – 22 ноемвриДен на безкомпромисни битки по върховете и на неорганизирано недоволство в низините. Кой както може използва и мачка другите. Днес и сексът разболява и може да ви докара компромат. Смирете апетитите, осигурете си защити, не тръгвайте с голямата кошница и не влизайте в конфликти. Реформите ще се прокарват с насилие и страдание за дадена група. Недоволството и у дома ви нараства. Младите открито се противопоставят на старите. Контролирайте гнева и по възможност отложете пътувания. Ден на невъзвръщенците.Работа-5Пари-4Любов-4Късмет-5Здраве-4   Стрелец 23 ноември – 21 декемвриРодените в първата декада може да бъдат провокирани по най-незначителни поводи, а за по-големите да не говорим. Луна и Марс във вашия знак провокират болезнени емоционални реакции спрямо всичко и всички. Все нещо ще ви издразни, ще се намери кой да ви бръкна в раната и да я подлюти. Конкуренцията напипва слабото ви място, близък ви изневерява по един или друг начин, а и вие не стоите мирни и сте загърбили дипломатичния подход. При такова положение може да се очакват само болки и разочарования.Работа-4Пари-5Любов-4Късмет-4Здраве-4  Козирог 22 декември – 20 януариНе с подавайте на гнева, контролирайте емоциите максимално, за да не си докарате професионални и зравословни проблеми. Ден на крокодила, кой както може ще ви захапе, ще ви завлече с пари и голи обещания. Манипуаторите са в стихията си, намират се посредници за всичко. Дистанцирайте се от битките на работното място, не участвайте в интриги и не се поддавайте на провокации. Сега е момента за доброволна жертва в името на децата. Може да поемете негативите от прибързаните действия на близък. Конфликтите се изострят.Работа-4Пари-4Любов-5Късмет-4Здраве-4   Водолей 21 януари – 19 февруариДнес се нарушават всякакъв тип диети. Нещо ще ви засърби и заболи, ще преминете определената граница. Събуждат се старите страсти, които вечно са ви наранявали. Контролирайте се максимално, не търсете повод за скандали и заяждане. Не се препоръчват колективи изяви и участия в демонстрации на сила, които странични фактори и хора провокират. Не се превръщайте в знаме на чужди интереси, ако искате да успете. Ограничете контактите, отложете и любовните срещи. Днес сексът, особено на чуждо, разболява и вреди.Работа-4Пари-5Любов-5Късмет-4Здраве-4   Риби 20 февруари – 20 мартРоденете около 1 март да бъдат особено внимателни. От една накриво казана дума или непремерен жест може да пламнат скандали и семейни войни. Не пренасяйте проблемите от работата у дома и обратното. Точно днес не изневрявайте и вечерта се приберете навреме. С голяма вероятност ще ви спретнат компромат и ще бъдете изложени на опасност. Може да пострада работата и политическата ви кариера. Предстоят болезнени елиминации. Не посягайте към чашката и не позволявайте да ви провокират.Работа-4Пари-4Любов-4Късмет-4Здраве-4   Честит Рожден Ден!Личната ви година е тройка. Планирайте преход в нова среда, на ново работно място, в нов дом или в чужда страна. Постарайте се да използвате всяка възможност за лично и духовно израстване. Животът ви ще се стабилизира, ще намерите нещо търсено отдавна и ще се натоварите с нови ангажименти. Изискването е да не сърдите Темида. Платете навреме данъци и такси.Родените днес ще бъдат хора на риска, ще са безкомпромисни в пътя си към върховете на славата. Имат болезнена амбиция. Постарайте се да я туширате, а не да я провокирате. Няма да се спират пред нищо, за да постигат целите си.Неблагоприятно за зачеване, вероятно е да се раждат деца с мутации и увреждания. Заченатите днес ще бъдат изключително честолюбиви. Другите ще ги приемат не за това, което са в същност.\n                    ", "date": "2018.02.08", "title": "Хороскоп за 8 февруари, четвъртък"}
{"url": "http://www.monitor.bg/a/view/9383-%D0%A0%D0%B0%D0%B7%D0%BF%D0%BB%D0%B0%D0%BA%D0%B0%D1%85%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D0%B2%D0%B5%D1%82%D0%B5%D1%80%D0%B0%D0%BD-%D1%81-%D0%BB%D1%8E%D0%B1%D0%B8%D0%BC%D0%B0-%D0%BF%D0%B5%D1%81%D0%B5%D0%BD/", "text": "\n                     \n\nАкапелно изпълнение на любимата му песен „Болен ми лежи Миле Попйорданов“ разплака навръх рождения му ден доайенът на старозагорската журналистика и дългогодишен  главен редактор на вестник „Септември“ Йордан Стоев.\n\nРоденият преди 8 десетилетия в бургаското село Атолово / създадено с пари от наследството на лорд Атол, за да бъдат настанени там бежанците от Македония и Тракия/посрещна празника си с нов сборник разкази под наслов „„Градината на праведни грешници“. В седмата си вече белетристична книга авторът на стотици фейлетони и хумористични „задевки“ , подписвани с псевдонима ДакиСто е събрал весели случки от живота на местната бохема.Повечето са от салона на някога култовата кръчма „Пегас“, отворила врати в бившата морга на Азмановата болница, където срещи са си давали писатели, художници, композитори и музиканти.Стоев е възкресил позабравени или напълно непознати за младите читатели творци като поетите Димитър Данаилов-Моряка и Христо Батинков-Банчо, сторил е и поклон към изключително талантливия и без време отишъл си майстор на четката Иван Попчев.Автор на корицата е друг от старозагорските доайени – художникът доц. Злати Златев,а сборникът носи щемпела на издателска къща „Лаген“, създадена от някогашния народен представител и поет Трифон Митев.\n\nВ опит „да оправдае“ заглавието на сборника „Градина на праведни грешници“ писателят сътвори нов бисер с думите си: „На осемдесет мъжът спира да бъде полигамен или моногамен, но пък си остава все така…гамен!“, което накара препълнената зала да избухне в аплодисменти.\n\n Доайенът, който има зад гърба си половин век журналистическа практика твърди, че и до ден днешен е запазил любопитството си, това го пазело от болести и лоши мисли.Въпреки годините Стоев е започнал работа над нов документален роман, посветен на поета Христо Батинков, с когото го е свързвала истинска мъжка дружба, вече имало наброски и за документална книга, посветена на родното му село Атолово.\n\nТой напомни, че шестте милиона от наследството на лорд Атол отишли за пресушаването на някогашното Стралджанско блато и изграждането на 140 къщи за бежанците, придошли в пределите на България след Балканската война.За разходването на средствата се грижела през 20-те години на миналия ХХ век фондацията на съпругата му „Спасете децата“.\n                    ", "date": "2018.02.08", "title": "Разплакаха журналист – ветеран с любима песен  "}
{"url": "http://www.monitor.bg/a/view/88206-%D0%9F%D1%80%D0%BE%D0%B3%D1%80%D0%B0%D0%BC%D0%B0%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%BE%D0%BB%D0%B8%D0%BC%D0%BF%D0%B8%D0%B9%D1%86%D0%B8-%D0%B2-%D0%9F%D1%8C%D0%BE%D0%BD%D1%87%D0%B0%D0%BD/", "text": "Часовете са в наше време\n                    Ски-скок квалификации, малка шанца, мъже, Владимир Зографски 14.30 - 15.40 ч.Ски-бягане - 7.5 км+7.5 км скиатлон, жени, Антония Григорова 9.15 - 10.20 ч.Шейни - мъже, единично, 1 и 2 манш, Павел Ангелов 12.10 - 15.20 чБиатлон - 7.5 км спринт, жени, Десислава Стоянова, Емилия Йорданова, Стефани Попова, Милена Тодорова, Даниела Кадева 13.15 - 14.45 ч.Ски-скок: малка шанца, мъже, финал, Зографски 14.35 - 16.20 ч.Алпийски ски - спускане, мъже, Алберт Попов, Камен Златков 4.00 -6.05 ч.Ски-бягане - 15+15 км скиатлон, мъже, Веселин Цинзов, Йордан Чучуганов 8.15 - 10.10 ч:Шейни мъже, единично, 3 и 4 манш, Ангелов 11.50 - 14.35 ч.Биатлон - 10 км спринт, мъже, Красимир Анев, Владимир Илиев, Михаил Клечеров, Антон Синапов, Димитър Герджиков 13.15 - 14.55 ч.Алпийски ски - гигантски слалом, жени, Мария Киркова 3.15 - 4.55 и 6.45 - 8.35 ч.Биатлон - преследване 10 км, жени 12.10 - 13.00 ч:Биатлон - преследване 12,5 км, мъже 14.00 - 14.55 ч.Алпийски ски - комбинация (спускане и слалом), мъже, Попов, Златков 4.30 - 6.10 и 8.00 - 9.25 ч.Ски-бягане - спринт, мъже, Цинзов, Чучуганов 10.30 - 11.45 ч.Ски-бягане - спринт, жени, Григорова 3.00 - 15.00 ч.Алпийски ски: слалом, жени Киркова 3.15 - 4.50 и 6.45 - 8.25 ч.Биатлон - 15 км индивидуално, жени, Стоянова, Йорданова, Попова, Тодорова, Кадева 13.05 - 15.00 ч:Алпийски ски - супергигантски слалом, мъже, Попов, Златков 4.00 - 6.10 ч.Ски-бягане - 10 км свободен стил, жени, Григорова 8.30 - 10.15 ч.Биатлон 20 км индивидуално, мъже, Анев, Илиев, Клечоров, Синапов, Герджиков 13.00 - 15.00 ч:Сноубордкрос, жени - квалификации Александра Жекова 3.00 - 4.25 ч., финали 5.15 - 6.15 ч.Ски-бягане - 15 км св. стил, мъже, Цинзов, Чучуганов 8.00 - 9.50 ч.Ски-скок - квалификации, голяма шанца, Зографски14.30- 15.40 ч.17.02Алпийски ски Супер Г жени, Киркова 4.00 - 5.55 ч.Биатлон масов старт 12,5 км жени 13.15 - 14.10 ч.Ски-скок финал, голяма шанца, Зографски 14.30 - 16.15 ч.Алпийски ски - гигантски слалом, мъже, Попов, Златков 3.15 - 5.10 и 6.45 - 8.45 ч.Биатлон - масов старт 15 км, мъже 13.15 - 14.15 ч.Биатлон - смесена щафета 2х6 км жени и 2х7,5 км мъже 13.15 - 14.45 ч.Алпийски ски - спускане, жени, Киркова 4.00 - 5.50 ч.Ски-бягане отб., спринт св. стил, мъже, Цинзов, Чучуганов 12.00 - 13.20 ч.Алпийски ски - слалом, мъже, Попов, Златков 3.15 - 5.10 и 6.45 - 8.40 ч.Сноуборд - квалификации, пар. гигантски слалом, мъже и жени, Радослав Янков, Теодора Пенчева 5.00 - 6.50 ч.Биатлон щафета 4х6 км, жени 13.15 -14.45 ч. :Алпийски ски - комбинация спускане и слалом, жени, Киркова 4.00-5.25 и 7.30-8.45 ч.Биатлон - щафета 4х7,5 км, мъже 13.15 -14.45 ч.Сноуборд - финали, пар. гигантски слалом, мъже и жени, Янков, Пенчева 5.00 - 6.30 ч.Ски-бягане - 50 км масов старт, кл. стил, мъже, Цинзов, Чучуганов 7.00 - 10.05 ч.Ски-бягане - 30 км масов старт, кл. стил, жени, Григорова 8.15 - 10.20 ч.\n\n\n                    ", "date": "2018.02.08", "title": "Програмата на българските олимпийци в Пьончан"}
{"url": "http://www.monitor.bg/a/view/75711-%D0%9F%D0%BE%D0%BB%D0%B8%D1%82%D0%B8%D0%BA%D0%B0-%D0%B4%D0%BE%D0%BF%D0%B8%D0%BD%D0%B3-%D0%B8-%D0%B8%D0%BD%D0%BE%D0%B2%D0%B0%D1%86%D0%B8%D0%B8-%D0%B7%D0%B0-%D0%B8%D0%B3%D1%80%D0%B8%D1%82%D0%B5-%D0%B2-%D0%9F%D1%8C%D0%BE%D0%BD%D1%87%D0%B0%D0%BD-2018/", "text": "Корейците похарчиха над $10 млрд. за организацията\n                    От 9 до 25 февруари южнокорейският град Пьончан ще бъде в центъра на световните събития с домакинството си на XXIII олимпийски зимни игри. Страната приема за пръв път най-големия зимен спортен форум и за втори след летните игри в Сеул точно преди 30 години. Още преди да са започнали състезанията е ясно, че това ще бъде най-многобройната бяла олимпиада с 2925 състезатели от 92 държави. За сравнение преди 4 години в Сочи имаше 2858 атлети от 88 страни. САЩ отново ще атакуват по всички фронтове с най-много участници (242-ма), следвани от Канада (226) и др. Домакинът Южна Корея ще бъде представен от 144-ма спортисти, а България ще има 21 състезатели в 6 вида спорт. За първи път на зимни олимпийски игри ще участват състезатели на Малайзия, Сингапур, Еквадор, Еритрея, Нигерия и Косово.В Пьончан ще бъдат раздадени 102 комплекта медали. В програмата са добавени шест нови дисциплини – биг еър (мъже и жени сноуборд), масов старт на кънки-бягане (мъже и жени), двоен микст (кърлинг) и отборно състезание (алпийски ски). От представените в Сочи спортове отпада паралелният слалом в сноуборда за мъже и жени, с което шансовете на България за призово класиране намаляха драстично с оглед на очакванията ни към Радо Янков.Пьончан е вторият най-малък град след норвежкия Лилехамер през 1994 г., който приема зимна олимпиада. Той се намира на 110 км от столицата на Южна Корея – Сеул, и на 80 км от границата със Северна Корея. Разположен е в планински регион, като 84% от територията му е с надморска височина над 750 м. На огромните пасища около града се отглеждат овце, които са на голяма почит и са част от атракцията на региона. Зимните курорти и будистките храмове около Пьончан го правят една от основните туристически дестинации в страната.Пьончан спечели домакинството на 23-ите зимни олимпийски игри преди 7 години в конкуренцията на Мюнхен (Гер) и Анеси (Фр), при третия си опит. Преди това корейците загубиха битката с Ванкувър за игрите през 2010 и със Сочи за 2014-а.По груби изчисления разходите по организиране но игрите ще ударят $10 млрд., но икономическите ползи за страната ще надвишат многократно тази сума.Със сигурност обаче игрите ще бъдат най-високо технологичните именно заради страната, която ги организира. В Пьончан са горди, че далеч преди началото на състезанията пуснаха в експлоатация супер скоростен влак, който съкрати 3-часовия път до столицата Сеул на само 65 минути. Другата голяма радост за организаторите, а и за спортистите е, че те ще бъдат настанени само на 10 минути от съответните състезателни обекти. Естествено, мобилната комуникация ще е от най-висок клас - 5G, ще се използват виртуални реалности, изкуствен интелект и роботи, които да са в помощ на делегациите и гостите на олимпиадата.Още преди старта им игрите вече станаха умиротворител на корейския полуостров. След множество преговори на високо равнище КНДР получи покани и ще участва с 22-ма свои спортисти в Южна Корея. Половината от състезателите влязоха в обединен женски отбор по хокей на лед, което е безпрецедентно в досегашната история.Двете Кореи ще дефилират заедно на церемонията по откриването на 9 февруари, ще имат обединен корейски флаг, носен от двама знаменосци - по един от всяка държава. Затворената азиатска страна ще изпрати и други 24-ма официални представители, както и 21 журналисти на игрите, а МОК се ангажира да осигури необходимата екипировка на севернокорейските спортисти.За сметка на това обаче не бе разрешен проблемът с руските състезатели и за втора олимпиада след лятната в Рио 2016 страната ще бъде представена от независими атлети под флага на МОК. Колко точно руснаци ще участват сигурно и в Москва не знаят, тъй като до последно вървят дела в Спортния арбитражен съд в Лозана и десетки спортисти обжалват санкциите, наложени им за реално или предполагаемо участие в допинг аферата от Сочи 2014. Истината обаче е, че Русия беше обезкървена като най-силните им състезатели не бяха допуснати до Пьончан по една или друга причина. От одобрените от МОК 169 руснаци повечето не фигурират в световния елит.Така че при всички случаи ни очакват важни за историята и интересни за гледане игри, които у нас ще могат да се следят по тв каналите на БНТ и Евроспорт.\n\n\n                    ", "date": "2018.02.08", "title": "Политика, допинг и иновации за игрите в Пьончан 2018"}
{"url": "http://www.monitor.bg/a/view/30236-10%D1%82%D0%B5-%D0%B3%D0%BE%D0%BB%D0%B5%D0%BC%D0%B8-%D0%B7%D0%B2%D0%B5%D0%B7%D0%B4%D0%B8-%D0%B2-%D0%9F%D1%8C%D0%BE%D0%BD%D1%87%D0%B0%D0%BD/", "text": "\n                    На игрите в Пьончан ще липсват 8-кратният олимпийски шампион по биатлон Оле Ейнар Бьорндален, който не покри нормативите на норвежката федерация и носителят на 6 титли в шорттрека - натурализирания в Русия кореец Виктор Ан, не получил покана от МОК. Бьорндален все пак си осигури присъствие като помощник в тима на Беларус, където е неговата съпруга и майка на дъщеря му Ксения - Даря Домрачева, една от звездите на биатлона на тази олимпиада.Преди да пристане на Бьорндален, беларускинята, която е сега на 31 г., стана една от главните героини на игрите в Сочи 2014 г., където спечели 3 титли - в преследването на 10 км, индивидуалната дисциплина на 15 км и масовия старт на 12,5 км. Във Ванкувър 2010 г. има бронз на 15 км, носителка е на Кристалния глобус за Световната купа 2015 г., има и 2 световни титли - на 10 км преследване 2012 и на 12,5 масов старт 2013 г. Норвежката ски бегачка е сред най-титулуваните спортисти в Пьончан. На 37 години тя има 6 олимпийски титли и е сред големите фаворити за такива във всички дисциплини в Пьончан. В актива й пък най-внушителната цифра е 14. Толкова са световните й титли. Невероятната германка ще навърши на 22 февруари 46 години. Първия си олимпийски медал в бързото пързаляне с кънки печели в Албервил през 1992 г. Има общо 5 златни (от 5 поредни олимпиади), 2 сребърни и 2 бронзови отличия от зимни игри. В актива й са 6 световни и 2 олимпийски рекорда, 6 световни титли и общо 30 медала от шампионати на планетата.Най-титулуваният биатлонист след Оле Ейнар Бьорндален. На 32 години има 4 олимпийски златни медала, три от които обаче спечелени с щафетите на Норвегия, както и 11 титли от световни първенства, 5 в индивидуалните дисциплини. Швейцарецът е действащият ски бегач с най-много отличия - 3 олимпийски титли - на 15 км св. стил от Ванкувар 2010, на 15 км класика и в скиатлона от Сочи'14, една световна, три големи кристални глобуси от Световната купа, трикратен победител в Тур до ски. На 31 години е един от най-сигурните претенденти за злато в Пьончан, където няма да бяга големият му конкурент Петер Нортхуг. Живата легенда на холандските и световни кънки продължава да събира медали от всякакви състезания и на 31 години. В Сочи тя успя да се качи 5 пъти на подиума от състезанията в 6 дисциплини, а златните отличия в колекцията й са четири. В Пьончан се е заканила да вземе поне 1-2, но апетитът й идва обикновено с успехите. Германецът Феликс Лох има на 28 години почти всичко, което може да се спечели в спускането с шейни. Това са 3 златни олимпийски медала - единично от Ванкувър и единично и в щафетата от Сочи. В колекцията му са и 9 световни титли. В Сочи беше знаменосец на делегацията на Германия. Още един кънкобегач на 31 години. Холандецът е жива легенда. Има в актива си три олимпийски титли - на 5000 м във Ванкувър и в Сочи и на отборното преследване в Сочи. Реално трябваше да са 4, защото през 2010 г. спечели с огромно предимство на 10 000 м, но допусна груба грешка с прехода в коридорите и беше дисквалифициран. Има 9 световни титли и 9 световни рекорда. Японецът е уникален не толкова с отличията си, колкото със своето спортно дълголетие. И то в ски скока, където натоварванията са огромни. На 45 години има 2 олимпийски медала, сребърни, спечелени преди 20 години в Лилехамер 1994 г. в отборното състезание на голяма шанца и от Сочи 2014-а индивидуално на голяма шанца. Участвал е на 13 световни първенства и има над 530 старта за Световната купа. Сегашното му участие на зимни игри ще е 8-о в неговата кариера, което е рекорд. Тя е новата звезда на американците в алпийските ски. В Сочи преди 4 години влезе в историята, като стана най-младата шампионка на зимни игри. Там спечели златото в слалома, преди да навърши 19 години. В тази дисциплина има и 3 световни титли. През миналата година стана №1 в Световната купа, а този сезон води с огромна разлика пред конкурентките си в генералното класиране. На 22 години има 41 победи и 59 подиума за Световната купа от 128 старта. \n\n\n                    ", "date": "2018.02.08", "title": "10-те големи звезди в Пьончан"}
{"url": "http://www.monitor.bg/a/view/54253-%D0%91%D0%B8%D1%85%D0%BC%D0%B5-%D0%93%D1%80%D1%83%D0%B7%D0%B8%D1%8F-%D0%B7%D0%B0-%D0%A4%D0%B5%D0%B4-%D0%BA%D1%8A%D0%BF/", "text": "\n                    България спечели мача си с Грузия от Група “А” в I група в зона Европа/Африка на турнира \"Фед къп\" в Талин (Ест). В първия мач на сингъл Изабелла Шиникова се наложи с 6:3, 6:3 над София Шапатава, а във втория Виктория Томова надигра с 6:2, 6:3 326-ата в ранглистата на WTA Екатерине Горгодзе. Така нашите си осигуриха победата още преди мача на двойки. Преди ден българките загубиха с 1-2 от Сърбия, като в мача на двойки дебютантките Джулия Терзийска и Петя Аршинкова записаха впечатляваща победа над Деяна Раданович и Олга Данилович с 6:3, 7:6(8).\n\nС успеха над Грузия националките си осигуриха оставане в група I на зона Европа/Африка, а след мача между Сърбия и Грузия ще стане ясно и крайното подреждане. Само първият продължава към полуфиналите на надпреварата.\n                    ", "date": "2018.02.08", "title": "Бихме Грузия за „Фед къп“"}
{"url": "http://www.monitor.bg/a/view/17369-%D0%9B%D0%B5%D0%B2%D1%81%D0%BA%D0%B8-%D1%81%D0%B5-%D1%80%D0%B0%D0%B7%D0%B4%D0%B5%D0%BB%D0%B8-%D1%81-%D0%90%D1%81%D0%B5%D0%BD-%D0%91%D1%83%D0%BA%D0%B0%D1%80%D0%B5%D0%B2/", "text": "\n                    Ръководството на футболен клуб „Левски“ освободи от длъжност мениджърът и координатор на спортно-техническата дейност Асен Букарев. Той е подал оставка и двете страни се разделят по взаимно съгласие.\"Клубът благодари на г-н Букарев за всеотдайната работа през последните години в ролята му на помощник треньор и главен мениджър и му пожелава много лични и професионални бъдещи успехи\", пишат от клуба.\n\n\n                    ", "date": "2018.02.08", "title": "„Левски“ се раздели с Асен Букарев"}
{"url": "http://www.monitor.bg/a/view/961-%D0%A4%D0%B5%D0%B4%D0%B5%D1%80%D0%B5%D1%80-%D0%B0%D1%82%D0%B0%D0%BA%D1%83%D0%B2%D0%B0-%D0%B2%D1%8A%D1%80%D1%85%D0%B0-%D0%B2-%D0%A0%D0%BE%D1%82%D0%B5%D1%80%D0%B4%D0%B0%D0%BC/", "text": "\n                    Швейцарският маестро Роже Федерер може да се върне на върха в световната ранглиста на ATP в края на следващата след повече от 5 г. пауза. Той ще атакува върха в Ротердам, след като получи „уайлд кард“ за основната схема.В момента Федерер изостава само със 155 т. от лидера в класацията Рафаел Надал, но може да го измести, ако достигне до полуфиналите в Ротердам. В надпреварата трябва да играе и Григор Димитров, който ще е поставен под №2 в схемата и ще срещне Федерер чак на финала, вече като №1 в света. Швейцарецът е участвал 8 пъти в турнира и има две титли от него през 2005 и 2012 г. Ако се върне на върха, 36-годишният Маестро ще подобри постижението на Андре Агаси (33 г.) за най-възрастен №1 в света.Надал, който се отказа заради контузия на 1/4-финалите на Australian Open, ще се върне на корта най-рано за турнира в Акапулко в края на февруари.\n\n\n                    ", "date": "2018.02.08", "title": "Федерер атакува върха в Ротердам"}
{"url": "http://www.monitor.bg/a/view/73482-%D0%A1%D1%82%D0%BE%D0%BC%D0%B0%D1%88%D0%BD%D0%B8%D1%8F%D1%82-%D0%B2%D0%B8%D1%80%D1%83%D1%81-%D0%BD%D0%B0%D1%81%D1%82%D1%8A%D0%BF%D0%B2%D0%B0-%D0%BA%D1%8A%D0%BC-%D0%BE%D0%BB%D0%B8%D0%BC%D0%BF%D0%B8%D0%B9%D1%81%D0%BA%D0%BE%D1%82%D0%BE-%D1%81%D0%B5%D0%BB%D0%BE/", "text": "\n                    Норовирусът, който от няколко дни притеснява домакините на зимната олимпиада, настъпва застрашително към селото на спортистите. Броят на диагностицираните и подложени на лечение срещу заболяването скочи почти тройнио и вече наброява 86 души, съобщават здравните власти в Република Корея. Заболяването обаче продължава да се разпространява около олимпийското село и спортните арени, а домакините на зимните игри все още се затрудняват в неговото ограничаване.Представител на Корейския център за контрол на заболяванията добави, че броят на заразените по всяка вероятност ще продължава да нараства. В резултат на това властите започнаха да следят внимателно повече места покрай огнището на заболяването, което е в населено място в близост до домакина на игрите Пьончан.Само преди два дни корейците обявиха, че са открили 32 случая на заболявания сред служители по сигурността на олимпиадата и са поставили други 1200 души под карантина. Това принуди властите да изпратят 900 военнослужещи за охрана на 20 спортни арени.Допълнителните 54 случая на заболяване от норовирус са засегнали още 38 души от охраната, полицаи, служители в спортните съоръжения и един журналист. От Центъра за контрол на заболяванията подозират, че вирусът се разпространява чрез питейната вода, но епидемиологичното изследване все още не е потвърдило тези съмнения.Симптомите на норовируса включват гадене, повръщане, диария, стомашни и мускулни болки, главоболие и температура. Засега няма данни български представители да са се заразили с него. \n\n\n                    ", "date": "2018.02.08", "title": "Стомашният вирус настъпва към олимпийското село"}
{"url": "http://www.monitor.bg/a/view/42713-%D0%A1%D0%B5%D0%B2%D0%B8%D0%BB%D1%8F-%D0%BD%D0%B0-%D1%84%D0%B8%D0%BD%D0%B0%D0%BB-%D0%A2%D0%BE%D1%82%D0%BD%D1%8A%D0%BC-%D1%81%D0%B5-%D1%80%D0%B0%D0%B7%D0%BF%D1%80%D0%B0%D0%B2%D0%B8-%D1%81%D1%8A%D1%81-%D1%81%D0%BB%D0%B0%D0%B1%D0%B0%D1%86%D0%B8/", "text": "\n                    “Севиля” е първият финалист в турнира за Купата на краля. Андалусийци се наложиха с 2:0 над “Леганес” и в спора за трофея ще се изправят срещу победителя от двойката “Валенсия” - “Барселона”, които играха снощи. Головете за тима на Винченцо Монтела вкараха Хоакин Корея в 15-ата минута и Франко Васкес в самия край на редовното време.За Купата на Англия пък „Тотнъм“ си взе без грешка поправителния изпит срещу четвъртодивизионния „Нюпорт Каунти“, след като в първата среща се спаси с изравнителен гол в последните секунди. В преиграването на „Уембли“ „шпорите“ нямаха проблеми и биха с 2:0, като в следващата фаза ще играят срещу „Рочдейл“.В Германия пък вече са ясни четирите полуфиналисти в турнира. Последната квота взе „Шалке“, който спречели с 1:0 срещу „Волфсбург“. Останалите претенденти за националната купа са „Байерн“ (Мюнхен), „Байер“ (Леверкузен) и „Айнтрахт“.В същото време „Лион“ успя за първи път от 5 години да стигне до 1/4-финалите за Купата на Франция, след като „хлапетата“ елиминираха „Монпелие“ с победа с 2:1 като гост.\n\n\n                    ", "date": "2018.02.08", "title": "“Севиля“ на финал, „Тотнъм“ се разправи със слабаци"}
{"url": "http://www.monitor.bg/a/view/88536-%D0%A1%D1%82%D0%B0%D0%BC%D0%B5%D0%BD-%D0%91%D0%B5%D0%BB%D1%87%D0%B5%D0%B2-%D0%98%D0%BC%D0%B0%D0%BC%D0%B5-%D1%81%D0%B8%D0%BB%D0%B8-%D0%B7%D0%B0-%D0%B4%D1%83%D0%B1%D1%8A%D0%BB/", "text": "\n                    ЦСКА-София има сили, за да направи дубъл, печелейки титлата и Купата на България. Това увери треньорът на „червените“ Стамен Белчев, коментирайки състоянието на тима преди подновяването на официалните мачове. Спецът бе категоричен, че отборът му ще е готов на 90 процента за старта на пролетния полусезон, а целта ще е да има постоянство в изявите на играчите. „Готови сме на 90 процента, остават само едни малки детайли, които ще изчистваме в движение, коментира Белчев в интервю за „Диема Спорт“. Според мен най-сериозни пропуски имаме в атака и там трябва да се работи. Наясно съм с избора на титулярен състав, но има много мачове и със сигурност ще се наложи да правя ротация. Моето най-голямо желание е да показваме стабилност и постоянство в изявите и резултатите. Ако успеем, съм убеден, че ще спечелим титлата и Купата на България“, допълни Стамен Белчев. В Първа лига ЦСКА-София е основен конкурент на „Лудогорец“ и е само на точка от „орлите“, а за купата е на полуфинал срещу големия съперник „Левски“. В събота ЦСКА-София ще представи новите попълнения в контролата с „Царско село“, която е от 13 часа на стадион „Българска армия“.\n\n\n                    ", "date": "2018.02.08", "title": "Стамен Белчев: Имаме сили за дубъл"}
{"url": "http://www.monitor.bg/a/view/56589-30-%D0%BC%D0%B8%D0%BB%D0%B8%D0%BE%D0%BD%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D1%82-%D0%9A%D0%BE%D0%BD%D1%82%D0%B5-%D0%B2-%D0%A7%D0%B5%D0%BB%D1%81%D0%B8/", "text": "\n                    30 милиона евро са в основата на играта между мениджъра на „Челси“ Антонио Конте и ръководството на клуба. Именно толкова е неустойката в договора, ако италианският специалист бъде уволнен. Към момента шефовете на „Челси“ са убедени в нуждата от раздяла с Конте, като дори открито водят преговори с испанския специалист Луис Енрике. Хората на Роман Абрамович обаче се надяват сегашния мениджър сам да напусне клуба – нещо, което той не прави. Конте е твърдо решен да прибере неустойката, като принуди ръководството да го уволни. Спецът е чакан да поеме националния отбор на Италия, а играта на нерви явно ще продължи и този уикенд, когато „Челси“ е домакин на „Уест Бромич“. „Сините“, които са все още действащият шампион на Англия, са само на точка от изпадане извън Топ 4, като във врата им дишат „Тотнъм“ и „Арсенал“. В Шампионската лига пък „Челси“ има тежката задача да се изправи срещу испанския гранд „Барселона“ и при отпадане Конте със сигурност ще си събере багажа.\n\n\n                    ", "date": "2018.02.08", "title": "30 милиона задържат Конте в „Челси“"}
{"url": "http://www.monitor.bg/a/view/12013-%D0%A1%D0%B2%D0%B5%D1%82%D1%8A%D1%82-%D1%81%D0%B5-%D0%BF%D0%BE%D0%BA%D0%BB%D0%BE%D0%BD%D0%B8-%D0%BD%D0%B0-%D0%A1%D1%82%D0%BE%D0%B8%D1%87%D0%BA%D0%BE%D0%B2-%D0%B7%D0%B0-%D0%A7%D0%A0%D0%94/", "text": "Камата спори с Бербатов в анкета на УЕФА\n                    Честитки от цял свят получи легендата Христо Стоичков за 52-ия си рожден ден. Камата стана на 52, като празнува в Маями, където работи като коментатор за телевизионния гигант „Унивижън“.Още сутринта сайтът на УЕФА пусна честитка до бившия нападател, засипвайки го със суперлативи. В материала се изброяват множеството успехи в кариерата на Стоичков, който е наречен „Един от най-великите играчи в историята“. Освен това се припомнят и думи на покойния Йохан Кройф, който като треньор на „Барселона“ заявява „Искам това момче, той е гений“. Интересното е, че навръх рождения ден на Стоичков УЕФА пусна онлайн анкета за най-велик играч в историята на българския футбол. В допитването един срещу друг са Камата и Димитър Бербатов, като нападателят на „Керала“ водеше с 53 на 47 процента в гласовете на феновете. Според мнозина причина за това е по-младата аудитория на онлайн гласуващите, мнозина от които не са гледали Стоичков на живо.В честитките очаквано се включи и любимият на рожденика „Барселона“. Каталунците пуснаха снимка на Стоичков с екипа на тима, пожелавайки му много успехи. Освен това към пожеланията имаше и клипче с впечатляващ гол на Камата срещу „Атлетик“ (Билбао) от сезон 1990/91. На видеото българинът тръгва с изумителна скорост по дясното крило, без колебание се справя със защитата на баските и бележи с изстрел от 16 метра в близкия ъгъл. „Скоростта и желанието му за голове бяха впечатляващи“, допълва сайтът на „Барса“.Рожденият ден на Стоичков беше отбелязан и от ЦСКА-София, където Камата е акционер. „Червените“ се заканиха, че ще му поднесат най-добрия подарък, като станат шампиони през пролетта.\n\n\n                    ", "date": "2018.02.08", "title": "Светът се поклони на Стоичков за ЧРД"}
{"url": "http://www.monitor.bg/a/view/31897-%D0%91%D1%83%D0%BA%D0%B0%D1%80%D0%B5%D0%B2-%D0%BD%D0%B0%D0%BF%D1%83%D1%81%D0%BD%D0%B0-%D0%9B%D0%B5%D0%B2%D1%81%D0%BA%D0%B8-%D0%BD%D0%B0-%D0%93%D0%B5%D1%80%D0%B5%D0%BD%D0%B0-%D0%B8%D0%B7%D0%BD%D0%B5%D0%BD%D0%B0%D0%B4%D0%B0%D0%BD%D0%B8/", "text": "Има си причини, но е рано да ги кажа, коментира бившият директор\n                    След по-малко от 3 месеца в ръководството Асен Букарев изненадващо напусна „Левски“. Силният човек на „Герена“ е пожелал да бъде освободен, а раздялата бе официализиранa експресно и с формулировка „по взаимно съгласие“. Букарев си тръгва само часове след рождения си ден и заяви, че има сериозни причини да го направи. Към този момент обаче щял да запази мълчание.„Разделих се с „Левски“ по взаимно съгласие. Разбира се, че има причини, за да си тръгна. Или по-точно - да се разделим. Засега обаче не искам да изпадам в каквито и да било подробности и да говоря \"как\" и \"защо\", лаконичен бе Букарев.На „Герена“ всички бяха повече от изненадани от този негов ход. Вече бившият директор събра отбора преди обедната тренировка и им съобщи за решението си. Играчите пък нямаха идея за случващото се, като новината им дойде като гръм от ясно небе. Футболистите изпратиха с аплодисменти Букарев, който също бе видимо развълнуван от раздялата. „По ирония на съдбата си тръгвам само няколко часа след моя рожден ден, но понякога се случват и такива неща в живота. Да, направихме селекция, подготвихме се за пролетния полусезон на продължителния лагер в Малта. Но... За някои вероятно раздялата звучи прекалено сензационно. Тя обаче е факт“, допълни Буки.Изпълнителният директор на „Левски“ Красимир Иванов пък също разкри, че Букарев е изненадал всички с желанието си да напусне. Шефът също така отрече да има конфликт между вече бившия директор и треньора Делио Роси. „За мен, а и за собственика Спас Русев тази оставка е изненадваща и неочаквана. Пред нас Букарев изтъкна лични причини. Доколкото знам, собственикът Спас Русев искаше да го задържи и двамата са провели разговор, но явно не се е стигнало до разбирателство. С Асен работихме страхотно по селекцията и оценката за свършеното от него е много висока. Не мисля, че е имало неразбирателство между него и Делио Роси, двамата бяха в добри отношения“, допълни Иванов. Директорът също така отрече слуховете, че Букарев си тръгва, за да се отвори място за Наско Сираков. В близките часове пък щял да бъде финализиран трансферът на Жуниор Мапуку в Китай.\n\n\n                    ", "date": "2018.02.08", "title": "Букарев напусна „Левски“, на „Герена“ изненадани (ОБНОВЕНА)"}
{"url": "http://www.monitor.bg/a/view/25452-%D0%9E%D0%BB%D0%B8%D0%BC%D0%BF%D0%B8%D0%B0%D0%B4%D0%B0%D1%82%D0%B0-%D1%82%D1%80%D1%8A%D0%B3%D0%BD%D0%B0-%D1%81-%D1%83%D1%81%D0%BF%D0%B5%D1%85-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5/", "text": " Влади Зографски се класира за финала на малка шанца\n                    Ски скачачът Владимир Зографски пръв от българите стартира в официално състезание на олимпийските игри в Пьончан и пръв се класира за финал. 24-годишният самоковец постигна в квалификационния опит 98,5 м и получи 118 т., които го наредиха на 17-о място от 57 стартирали.Влади остави след себе си в подреждането доказани имена като Нориаки Касай (Яп), Дайки Ито (Яп), Роман Коуделка (Чех) и Грегор Шлиренцауерн (Ав). Така на 10 февруари от 14:35 ч. наше време Зографски ще участва във финала на малката шанца. Пръв в квалификацията е Андреас Велингер (Гер) със 103 м и 133,5 т.Зографски даде заявка за добро представяне още в тренировките преди старта. Във втората сесия на първото занимание сутринта той получи пета оценка за преодолените 104 м. Вечерта българинът се приземи на 101 м и на 99 м. Той обаче предпочете да пропусне сутрешната тренировка преди квалификацията, когато температурите паднаха под 20 градуса.\"Наистина е много студено. Но сега за разлика от Сочи, където дебютирах на олимпиада, съм много по-спокоен\", коментира Влади след тренировката си. Преди четири години той не успя да се класира за финалите на малка шанца, а на голяма остана на 47-о място.Утре от 13 ч българско време ще е официалното откриване на олимпиадата. Знаменосец на нашата делегация ще е сноубордистът Радослав Янков, който отпътува за Корея в сряда вечерта.\"Заминаването за олимпиадата е малко по-различно от други състезания, то е като за битка, за война, сподели Янков. - Тръгвам с положителна настройка. Пожелавам си да покажа това, на което съм способен.\"В Пьончан вече е и председателят на БОК Стефка Костадинова, която имаше планирани няколко неформални срещи преди да присъства в официалната ложа на тържественото откриване.Днес българските спортисти преминаха през специално откритото фотостудио в олимпийското село, за да могат техните снимки да се появяват по време на представянето на стартовите състави и решетки в телевизионните предавания. Някои от биатлонистите ни пък вече преминаха през първия допинг тест по време на престоя си в Пьончан. \n\n\n                    ", "date": "2018.02.08", "title": "Олимпиадата тръгна с успех за българите"}
{"url": "http://www.monitor.bg/a/view/31531-%D0%A0%D1%83%D1%81%D0%B8%D1%8F-%D0%BF%D1%80%D0%B0%D0%B2%D0%B8-%D0%B0%D0%BB%D1%82%D0%B5%D1%80%D0%BD%D0%B0%D1%82%D0%B8%D0%B2%D0%BD%D0%B8-%D0%B8%D0%B3%D1%80%D0%B8/", "text": "\n                    Русия иска да организира алтернативни олимпийски игри през месец март, след края на тези в Пьончан. Това каза пред журналисти вицепремиерът на Русия Виталий Мутко.\"Министерството на спорта още работи по датите на провеждане и те ще бъдат обявени, след като бъдат уточнени със съответните федерации. Това ще се случи след олимпийските игри, вероятно през март, а състезанията ще се проведат в различни градове\", допълни Мутко.Алтернативните олимпийски игри ще бъдат открити, на тях ще бъдат поканени чужди състезатели, а освен това ще имат награден фонд, както е в Пьончан. Естествено, в тези игри ще участват всички руски спортисти, които получиха забрана да се състезават в Пьончан.Спортният арбитражен съд (КАС) ще обяви утре сутринта решението си по жалбите на 47-те руснаци след отказа на МОК да ги допусне до участие. 45 спортисти и двама треньори от Русия подадоха жалби, след като МОК реши да не ги допусне до олимпиадата. Първите 32 жалби бяха разгледани вчера, а днес и останалите 15, след което КАС ще излезе с окончателно становище по случая.\n\n\n                    ", "date": "2018.02.08", "title": "Русия прави алтернативни игри"}
{"url": "http://www.monitor.bg/a/view/63537-%D0%A1%D0%BD%D1%8F%D0%B3-%D0%B8-%D1%81%D1%82%D1%83%D0%B4-%D1%82%D0%BE%D1%80%D0%BC%D0%BE%D0%B7%D1%8F%D1%82-%D1%81%D0%BA%D0%B8%D0%BE%D1%80%D0%B8%D1%82%D0%B5/", "text": "\n                    Студът в Пьончан, който прави снега по-твърд, се оказа голяма пречка за олимпийците. Най-потърпевши от това са скиорите. „Снегът е коренно различен от този, на който сме свикнали да караме в Европа. Тук все едно караш на стиропор“, констатира германската ски-бегачка Щефани Бьолер, която в Пьончан ще участва на четвъртата си олимпиада в скиатлона.Преди ден някои от скиорите обявиха, че заради студа са принудени да изхвърлят ските си на боклука след само една тренировка.\"Не може да направим нищо относно студа. Снегът прилепва в основата на ските и ги изкривява. Един от треньорите каза, че са изхвърлили ските на боклука след проведената тренировка\", коментира Крейг Рандел от техническия екип по поддръжка на пистите, за когото това е трета олимпиада.По думите на звездата при алпийците Марсел Хиршер снегът буквално разрязва ските. \"Снежинките стават остри като бръсначи на минус 20 градуса и режат основата на ските. Затова всяко спускане е с нов чифт ски\", обясни австриецът, който е фаворит за златото в слалома. \n\n\n                    ", "date": "2018.02.08", "title": "Сняг и студ тормозят скиорите"}
{"url": "http://www.monitor.bg/a/view/32227-smokie-%D0%BF%D0%BE%D0%BB%D1%83%D0%B4%D1%8F%D1%85%D0%B0-%D0%BF%D0%BE-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BA%D1%83%D1%85%D0%BD%D1%8F/", "text": "\n                    С невероятни изненади и вкусотии на VIP- вечеря в нов ресторант във Варна бяха посрещнати рок легендите от култовата група Smokie. Новооткритият арт ресторант предложи богато многопластово меню за своите специални гости, които ще разтърсят Варна със своите незабравими хитове. Сет от 6 вида аперитиви, 2 вида хайвер, мус от сьомга с лек спаначен привкус, ароматни билки в крем от сирена, люта разядка със специален дресинг... бяха сервирани на музикантите, като вечерта им се превърна в истинска дегустация на българска автентична и съвременна кухня. Телешките стекове, приготвени по желание на гостите, три вида меса, котлети от пресен див лаврак и гвоздеят на вечерта - зелевите сарми, оставиха рок легендите без думи.\n\n\"Бяха приготвени главозамайващо“, коментираха артистите, които казаха още, че не са яли нещо по-вкусно. Цялата вечеря беше полята с първокласни червени вина и различни видове бира. Преди концерта си групата ще посети термалния комплекс и ще се насладят на гледката към морето на първа линия от хотел в курорта „Св. Св. Константин и Елена“, където са отседнали по покана на собствениците.\n                    ", "date": "2018.02.08", "title": "Smokie полудяха по българската кухня"}
{"url": "http://www.monitor.bg/a/view/80137-%D0%93%D0%BB%D0%BE%D1%80%D0%B8%D1%8F-%D0%9F%D0%B5%D1%82%D0%BA%D0%BE%D0%B2%D0%B0-%D0%B2%D0%B4%D0%B8%D0%B3%D0%B0-%D1%81%D0%B2%D0%B0%D1%82%D0%B1%D0%B0-%D0%B2-%D0%BF%D0%BB%D0%B0%D0%BD%D0%B8%D0%BD%D0%B0%D1%82%D0%B0/", "text": "\n                    Манекенката, преквалифицирала се в актриса - Глория Петкова, вдига сватба в планината. Тя ще изрече заветното „да“ на дългогодишния си приятел Димитър, с който красавицата е живяла до скоро в Ница. Глория, която редовият зрител помни с невротичните й кризи и скандали с Емануела във „ВИП Брадър“ през 2016 г., била трогната от непоправимия романтизъм на партньора си. „Една нощ споделих, че ми се яде хот-дог и той веднага ми осигури цели пет, въпреки късния час“, разказа с усмивка пред Нова тв тя\n\nБъдещите младоженци избраха да се венчаят в България, за да може на церемонията да присъства бабата на Глория, която е много възрастна. Годежният си пръстен 26-годишната хубавицата, която се подвизава още като диджей, дизайнер и художник, получи като подарък за рождения си ден през октомвриПреди съдбоносния въпрос Димитър я изненадал със самолетна разходка над Седемте рилски езера, а след това и с романтична вечеря в хотел. Стаята била обсипана с рози, а той спазил традицията да падне на едно коляно.\n\n \n                    ", "date": "2018.02.08", "title": "Глория Петкова вдига сватба в планината "}
{"url": "http://www.monitor.bg/a/view/89346-%D0%9E%D0%B1%D0%B2%D0%B8%D0%BD%D0%B8%D1%85%D0%B0-%D0%94%D0%B6%D0%B0%D0%BA%D0%BE-%D0%B2-%D0%BF%D0%BB%D0%B0%D0%B3%D0%B8%D0%B0%D1%82%D1%81%D1%82%D0%B2%D0%BE/", "text": "\n                    Популярният продуцент Куинси Джоунс обвини Майкъл Джексън в плагиатство 9 години след смъртта на поп идола. „Нямам желание да го казвам публично, но Майкъл открадна доста песни. Той бе толкова макиавелистичен, колкото е възможно\", каза 84-годишният Джоунс в пред Vulture. По думите му сред парчетата, за които Джако си позволил взаимстване е и Billie Jean. Части от нея, казва той, са плагиатствани от State of Independence на Дона Самър, излязла няколко месеца по-рано. Продуцент и на двете песни е именно Джоунс, който продължава с откровенията си спрямо Джексън, като го обяви и за „стиснат“.\n                    ", "date": "2018.02.08", "title": "Обвиниха Джако в плагиатство"}
{"url": "http://www.monitor.bg/a/view/83095-master-chef-%D0%BA%D0%B0%D0%BD%D0%B8-%D0%B7%D1%80%D0%B8%D1%82%D0%B5%D0%BB%D0%B8-%D0%B7%D0%B0-%D0%B6%D1%83%D1%80%D0%B8/", "text": "\n                    Дванадесет от най-големите фенове на Master Chef ще получат шанса да се докоснат до храната на новата армия от хоби-готвачи и да я оценят в отборна битка, ако се включат във Фейсбук играта на шоуто. От тях се иска до 11 февруари да отговорят правилно на въпроса с какъв супер десерт спечелиха своите титли Симеон Червенков, Севда Димитрова и Божана Кацарова.\n\nОсвен да се потопят в изисканата обстановка на ресторанта, късметлиите, чиито имена ще бъдат изтеглени този понеделник с томбола, ще могат да се снимат и да вземат автографи от журито в лицето на Андре Токев, Петър Михалчев и Лео Бианки. В голямата битка за 100 000 лева, кулинарен курс в академия  и титлата MasterChef на България участват твърди характери с разностранни таланти в различни сфери на изкуството, готови да докажат чрез отличния вкус, че са достойни за приза. Стартът на формата е на 26 февруари от 21 ч. \n                    ", "date": "2018.02.08", "title": "Master Chef кани зрители за жури "}
{"url": "http://www.monitor.bg/a/view/27341-%D0%9E%D0%B7%D0%B8-%D0%9E%D0%B7%D0%B1%D1%8A%D1%80%D0%BD-%D1%82%D1%80%D1%8A%D0%B3%D0%B2%D0%B0-%D0%BD%D0%B0-%D0%BF%D1%80%D0%BE%D1%89%D0%B0%D0%BB%D0%BD%D0%BE-%D1%82%D1%83%D1%80%D0%BD%D0%B5/", "text": "\n                    Рок легендата Ози Озбърн тръгва на двегодишно прощално турне, съобщи „Контактмюзик“. Фронтменът на Black Sabbath ще стартира обиколката No More Tours 2 в края на април с фестивални участия в САЩ. След това  ще изнесе концерти в Централна и Южна Америка и Европа. Към 69-годишния британец се очаква да се присъединят и негови дългогодишни сътрудници като Зак Уайлд, Роб \"Бласко\" Никълсън, Томи Клуфетос, Адам Уейкман. „Бях благословен с две успешни музикални кариери. Надявам се, че това последно турне ще бъде мащабно празненство за феновете и всички, които са се радвали на музиката ми през последните пет десетилетия“, споделя Ози.В момента той се готви да гушне седмо внуче. Синът му – продуцентът Джак Озбърн и съпругата му Лиса, очакват трети наследник. За щастливата новина стана ясно наскоро от снимка в Инстаграм, която младото семейство публикува. „Буквално изядох най-голямото бурито, правено някога“, написа шеговито Лиса в профила си в социалната мрежа. Двамата вече възпитават 5-годишната Пърл и малката Анди Роуз , която се появи на бял свят през 2015 г.\n\n\n                    ", "date": "2018.02.08", "title": "Ози Озбърн тръгва на прощално турне "}
{"url": "http://www.monitor.bg/a/view/11709-%D0%A1%D0%BA%D0%BE%D0%BF%D0%B8%D0%B5-%D0%BC%D0%B0%D1%85%D0%B0-%D0%B1%D1%83%D1%82%D0%B0%D1%84%D0%BE%D1%80%D0%BD%D0%B8%D1%82%D0%B5-%D0%BA%D0%BE%D1%80%D0%B0%D0%B1%D0%B8-%D0%BF%D0%BE-%D0%92%D0%B0%D1%80%D0%B4%D0%B0%D1%80/", "text": "\n                    Кметът на македонската столица Скопие Петре Шилегов е издал заповед за премахването на трите бутафорни кораба от река Вардар, които бяха поставени по времето на предишния премиер Никола Груевски. Те бяха част от проекта \"Скопие 2014\", който \"антиквизира\" и напълно промени центъра на града.Сега Шилегов е поискал да бъде премахната и основата за \"Панорамното колело\", което трябваше да бъде поставено в река Вардар. Премахването на корабите и бетонната основа ще струва около 5 млн. евро.Строителните фирми, които са участвали в градежа, ще трябва да премахнат корабите. Компаниите ще трябва да изчистат и коритото на Вардар, за да няма опасност от нови наводнения.В същото време стана ясно, че покривите на над 90 на сто от обектите на проекта \"Скопие 2014\" са протекли. От общината уточниха, че \"най-драматично е положението в Държавния архив\", където има истинско наводнение и реална опасност за съхранението и опазването на архивите. Поради тази причина правителството търси трайно решение за \"Държавния архив\".Проектът \"Скопие 2014\" започна при управлението на предишния премиер на Република Македония Никола Груевски. Този проект напълно промени центъра на Скопие, малкият площад в столицата бе осеян с паметници на герои от античността, а редица фасади, включително на правителствената сграда, превърнати в барок. Според различни изчисления \"Скопие 2014\" струва най-малко 700-800 млн. евро на македонския данъкоплатец. Новото македонско правителство на Зоран Заев започна физическото премахване на част от паметниците. Първият паметник, който бе разрушен, бе Андон Янев-Кьосето, който бе издигнат пред Съдебната палата в македонската столицаМеждувременно продължават дебатите около името на Македония. \"Република Македония няма никакви намерения и амбиции, териториални или други, и страната ни желае да изгради отношения на приятелство\", заяви македонският премиер Заев. Той подчерта, че не вижда необходимост да бъде променена македонската конституция, като потвърджава, че каквото и да е решение на спора с Гърция за името на Македония трябва да гарантира идентичността и достойнството на двете страни. \"Дилема в това отношение не съществува\", казва македонският премиер.Той изтъква, че на разговорите с Атина за името изискването за промяна на македонската конституция е позиция на Гърция. \"Ние имаме нашата позиция. Македония промени конституцията си през 1993 г., като в тази промяна бе включен чл. 2, пар. 49. Ние направихме голяма крачка за премахване на иредентизма. Това, което правим сега, е да покажем, че Македония няма никакви амбиции, било териториални или други, страната ни няма иредентиски стремежи и иска да изгради отношения на приятелство\", допълва Зоран Заев. Зам.-председателят на Европейския парламент и ръководител на еврогрупата на партията СИРИЗА Димитрис Пападимулис смята, че е налице исторически шанс за разрешаване на спора със Скопие за името на Македония. В статия за френската информационна мрежа \"Mediart\" гръцкият политик посочва, че \"правителството на премиера Алексис Ципрас и новият кабинет на Зоран Заев в Скопие вървят напред с решителни стъпки към окончателно разрешаване на спора за името на Македония след 25 години погрешни подходи и протакания от страна на предишните правителства на двете страни\". Димитрис Пападимулис поставя въпроса за стабилността на Балканите и особено в Западните. \"Националният интерес на Гърция налага да приключим с висящите въпроси и фронтове и със съдействието на европейските партньори да начертаем едно ново бъдеще за региона, далеч от призраци, нерационалности и безизходици от миналото\", пише Пападимулис. \n\n\n                    ", "date": "2018.02.08", "title": "Скопие маха бутафорните кораби по Вардар "}
{"url": "http://www.monitor.bg/a/view/88235-%D0%94%D0%BE%D0%BA%D0%BB%D0%B0%D0%B4-%D0%BD%D0%B0-%D0%9A%D0%BE%D0%BD%D0%B3%D1%80%D0%B5%D1%81%D0%B0-%D0%A4%D0%91%D0%A0-%D0%B1%D0%B8%D0%BB%D0%B8-%D1%81%D1%80%D0%B5%D1%89%D1%83-%D0%A2%D1%80%D1%8A%D0%BC%D0%BF/", "text": "\n                    Доклад на Конгреса на САЩ твърди, че служители на Федералното бюро за разследване (ФБР) са проявили през 2016 г. пристрастност срещу президента Доналд Тръмп, по онова време кандидат за поста, предаде Франс прес.\n\nАгенцията отбелязва, че това обвинение е добре дошло за Тръмп, затънал в аферата с предполагаемия таен сговор между Русия и предизборния му щаб.\nСпоред доклада на сенатската комисия за вътрешна сигурност въпросните двама служители на ФБР, разследвали Хилари Клинтън, са си разменили близо 50 000 есемеса, показващи симпатии към тогавашната кандидатка на демократите за президентския пост. В съобщенията се говори за заплаха от страна на щаба на Тръмп.\n\nКлинтън бе заподозряна, че е използвала частен сървър за получаване на поверителни документи по времето, когато е била държавен секретар на САЩ в периода 2009-2013 г.Това разследване на ФБР, което в крайна сметка я оневини, повлия сериозно за нейното поражение на президентските избори през ноември 2016 г., отбелязва Франс прес.\n\n\"НОВИТЕ ЕСЕМЕСИ НА ФБР СА БОМБА!\", изрази задоволство в Туитър Тръмп.\n\nРепубликанците са взели на мушка ФБР, което обвиняват, че с всички средства иска да докаже, че Тръмп е бил избран благодарение на нередно руско вмешателство.\n\nСпоред сенатската комисия, която е контролирана от Републиканската партия, есемесите навеждат също на мисълта, че бившият директор на ФБР Джеймс Коми е решил още през юли 2016 г. да не започва наказателно преследване срещу Хилари Клинтън, т. е. преди да я е разпитал, а тогавашният президент, демократът Барак Обама, може да е повлиял на разследването, като е искал да \"знае всичко\" за неговия ход.\n\nПрез май Тръмп уволни Коми, но бе принуден да назначи специален прокурор - Робърт Мълър, който да разследва подозренията за таен сговор между предизборния му щаб и Русия.\n\n \n                    ", "date": "2018.02.08", "title": "Доклад на Конгреса: ФБР били срещу Тръмп "}
{"url": "http://www.monitor.bg/a/view/14600-%D0%A1%D0%B5%D0%BA%D1%80%D0%B5%D1%82%D0%B0%D1%80%D1%8F%D1%82-%D0%BD%D0%B0-%D0%91%D0%B5%D0%BB%D0%B8%D1%8F-%D0%B4%D0%BE%D0%BC-%D0%B7%D0%B0%D0%B1%D1%8A%D1%80%D0%BA%D0%B0%D0%BD-%D0%B2-%D1%81%D0%BA%D0%B0%D0%BD%D0%B4%D0%B0%D0%BB-%D1%81-%D0%BD%D0%B0%D1%81%D0%B8%D0%BB%D0%B8%D0%B5/", "text": "\n                    Високопоставен сътрудник на президента на САЩ Доналд Тръмп подаде оставка заради обвинения в домашно насилие от страна на две бивши негови съпруги, предаде Асошиейтед прес.\n\nВ изявление Роб Портър, секретар на Белия дом, отговарящ за персонала, нарече тези твърдения \"скандални\" и \"просто фалшиви\". Той увери, че е бил откровен и е казал истината, но обяви, че въпреки това ще напусне президентството след преходен период.\n\nДве бивши съпруги на Портър го обвиниха във физически, словесен и емоционален тормоз. Едната от тях разказа, че той я душил и удрял през петгодишния им брак. Другата се оплака, че е била обиждана от него по време на техния меден месец.\n\n \n                    ", "date": "2018.02.08", "title": "Секретарят на Белия дом забъркан в скандал с насилие"}
{"url": "http://www.monitor.bg/a/view/21798-%D0%91%D0%B5%D1%80%D0%BC%D1%83%D0%B4%D0%B8%D1%82%D0%B5-%D0%BE%D1%82%D0%BC%D0%B5%D0%BD%D0%B8%D1%85%D0%B0-%D1%80%D0%B0%D0%B7%D1%80%D0%B5%D1%88%D0%B5%D0%BD%D0%B8%D1%82%D0%B5-%D0%B5%D0%B4%D0%BD%D0%BE%D0%BF%D0%BE%D0%BB%D0%BE%D0%B2%D0%B8-%D0%B1%D1%80%D0%B0%D0%BA%D0%BE%D0%B2%D0%B5/", "text": "\n                    Губернаторът на Бермудите одобри закон, отменящ правото на гей бракове, разрешени преди година от Върховния съд на страната. Така тази отвъдморска територия на Великобритания става първата в света, която първоначално легализира, а по-късно отменя еднополовите бракове.Губернаторът Джон Ранкин коментира, че така настъпва баланс между консервативно настроените и либерално настроените обитатели в страната. Всеки, който иска гей брак, може да го направи на Острова, а останалите спокойно може да си живеят хетеросексуални на Бермудите. На Бермудите в Атлантическия океан живеят около 66 000 души.Същевременно във Финландия създадоха нещо уникално. Ако сте жена, която се нуждае от почивка от мъжете за известно време, не е нужно да търсите по-далеч от остров SuperShe - нов островен оазис край бреговете на Финландия, където е забранено за мъже. Основан от Кристина Рот, новият курорт обещава да бъде релаксиращ оазис само за жени, тъй като Рот смята да прилага стриктна политика на недопускане на мъжко присъствие, според в. „Ню Йорк Пост“.Идеята за изключително и само женска дестинация идва на Рот, докато е на възстановителна почивка в Калабасас, Калифорния, където забелязва ефекта, който мъжете имат върху женското поведение. Според Рот дамите се нуждаят от време да прекарват с други дами, където могат да подхранват мечтите и желанията си. За съжаление, докато островът звучи като сбъдната мечта, в момента той се използва само от приятелките на Рот, с планове да отвори за обществеността през юни.Според уебсайта SuperShe трябва да кандидатствате за изключително членство, преди да отидете. За да кандидатстват, жените трябва да попълнят заявление с име, телефонен номер и защо са развълнувани от общността SuperShe. По-нетърпеливите кандидати могат да качват и видео съобщение. След като островът официално е готов за посетители, на дамите ще се предлагат дейности като йога, медитация, здравословно хранене, класове за готвене, фитнес уроци и много други. Засега цена за почивка на острова SuperShe не е обявена.  \n\n\n                    ", "date": "2018.02.08", "title": "Бермудите отмениха разрешените гей бракове, Финландия с остров само за жени"}
{"url": "http://www.monitor.bg/a/view/62846-%D0%9E%D0%BF%D0%BE%D0%BD%D0%B5%D0%BD%D1%82%D0%BA%D0%B0-%D0%BD%D0%B0-%D0%9F%D1%83%D1%82%D0%B8%D0%BD-%D1%89%D0%B5-%D1%81%D1%8A%D0%B2%D0%B5%D1%82%D0%B2%D0%B0-%D0%A2%D1%80%D1%8A%D0%BC%D0%BF/", "text": "\n                    Кандидатката за президент на Русия Ксения Собчак заяви, че не се нуждае от съветите на американския държавен глава Доналд Тръмп и дори е готова сама да му помогне със съвет, ако се появи такава възможност. Това заяви претендентката за Кремъл от партията „Гражданска инициатива“, цитирана от ТАСС.\n\n          Собчак в момента е САЩ, където, по думите й, има запланирани срещи с представители на администрацията на Тръмп. Има шанс тя да успее да се види и със самия US президент по време на молитвената закуска, на която е поканена. Това е ежегодно мероприятие, на което се събират политици от много страни. Смята се, че закуската дава възможност за неформално общуване с държавния глава на САЩ, което обаче рядко продължава повече от няколко минути.\n\n          Междувременно стана ясно, че ЦИК е регистрирала кандидатурата на Собчак за президент на Русия. Така тя ще мери сили с действания държавен глава Владимир Путин на изборите, насрочени за 18 март т.г.   \n                    ", "date": "2018.02.08", "title": "Опонентка на Путин ще съветва Тръмп "}
{"url": "http://www.monitor.bg/a/view/56349-%D0%98-%D1%80%D0%B8%D0%BC%D1%81%D0%BA%D0%B8%D1%82%D0%B5-%D0%BF%D1%80%D0%BE%D0%BA%D1%83%D1%80%D0%BE%D1%80%D0%B8-%D0%BF%D1%80%D0%B0%D1%89%D0%B0%D1%82-%D0%91%D0%B5%D1%80%D0%BB%D1%83%D1%81%D0%BA%D0%BE%D0%BD%D0%B8-%D0%BD%D0%B0-%D1%81%D1%8A%D0%B4/", "text": "\n                    Прокуратурата в Рим поиска Силвио Берлускони да бъде изправен на подсъдимата скамейка за корумпирането на неговия личен бард Мариано Апичела. На насрочения за 9 май процес в италианската столица известният неаполитански певец и китарист също ще бъде подсъдим, но за лъжесвидетелство в храма на Темида. Спорд магистратите музикантът бил подкупен от четирикратния министър-прдседател на Италия, за да скрие истината за вихрилите се преди 7 - 8 години в имението му край Милано оргии „бунга бунга“ с цял харем отбрани проститутки. Благодарение на лъжесвидетелствата на Апичела и на още няколко от въпросните луксозни жрици, представили пред съда оргиите като „елегантни вечери“, Берлускони бе оправдан на неотдавнашния шумен процес срещу него. Там той бе подсъдим за платен секс с малолетната мароканка Карима Ел Махруг, по-известна с прякора й Руби, както и за злоупотреба със служебното си положение на премиер при освобождаването й от задържане заради кражба.\n\nСпоред римските магистрати експремиерът и лидер на италианската десница се бил отблагодарил по документи на Апичела, за да лъже и маже в съда, с общо 157 хил. евро. Първият транш от сумата бил платен в Рим, заради което пък бъдещият процес ще бъде там, а не в обичайния за съдебните неволи на Берлускони трибунал в Милано. Между другото още пет други града се готвят да окажат в обозримото бъдеще съдебно гостоприемство на 81-годишния експремиер – Монца, Торино, Пескара, Сиена и Тревизо. Защото пркуратурата в Милано е „разклонила“ там заради териториална компетентност т.нар. дело Руби – тер, където Берлускони е подсъдим за раздадени щедри възнаграждения на минали през леглото му местни момичета. Но разбира се многото пари са им били дадени не за оказаните от тях секс-услуги, а за свидетелски показания в интерес на световно известния политик и бизнесмен и на трите инстанции на първия процес за секса с малолетната Руби.\n\nИнтересното е, че поредната атака на прокуратурата срещу Берлускони идва в момент, когато ръководената от него десница става все по-популярна в светлината на насрочения за 4 март парламентарен вот. Който според някои наблюдатели може да отреди на експремиера ролята на обединител на солидна коалиция, тъй като според прогнозите никоя партия няма да може да събере достатъчни за самостоятелно правителство гласове. И като нищо може да се наложи - по примера на Германия – в името на интересите на страната десницата да се коалира с левицата, която обаче поне засега подкрепя твърдо магистратите в настъплението й срещу Берлускони.\n\n \n                    ", "date": "2018.02.08", "title": "И римските прокурори пращат Берлускони на съд"}
{"url": "http://www.monitor.bg/a/view/25275-%D0%A1%D0%BE%D1%80%D0%BE%D1%81-%D0%B4%D0%B0%D0%BB-400-000-%D0%BF%D0%B0%D1%83%D0%BD%D0%B4%D0%B0-%D0%B7%D0%B0-%D0%B2%D1%82%D0%BE%D1%80%D0%B8-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%B7%D0%B0-%D0%91%D1%80%D0%B5%D0%BA%D0%B7%D0%B8%D1%82/", "text": "\n                    Американско-унгарският милиардер Джордж Сорос, който се прочу със залагането си срещу британския паунд през 1992 г., е дарил 400 000 британски лири чрез фондациите си на група за организиране на втори референдум за Брекзит.\n\nТова заяви Марк Браун, бивш британски дипломат, който е председател на организацията \"Най-доброто за Великобритания\", информира \"Ройтерс\".\n\nФондациите на Сорос и други големи донори направиха значителни дарения за нашата работа, поясни Браун.\n\nТой добави, че милиардерът е дарил 400 000 британски лири. Първи съобщи за информацията вестник \"Дейли телеграф\".\n\n\"Най-доброто за Великобритания\" цели спиране на Брекзит и организиране на втори референдум за членството в ЕС.\n                    ", "date": "2018.02.08", "title": "Сорос дал 400 000 паунда за втори референдум за Брекзит "}
{"url": "http://www.monitor.bg/a/view/34367-%D0%9A%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0-%D0%BD%D0%B0-%D0%A1%D0%90%D0%A9-%D1%83%D0%B4%D0%B0%D1%80%D0%B8-%D0%B0%D1%80%D0%BC%D0%B8%D1%8F%D1%82%D0%B0-%D0%BD%D0%B0-%D0%90%D1%81%D0%B0%D0%B4/", "text": "\n                    Оглавяваната от САЩ международна коалиция нанесе въздушни удари срещу проправителствени сили в Сирия. Това съобщи пресслужбата на щаб на операция \"Непоколебима решимост\". В разпространеното съобщение се казва, че тези действия са били предприети в отговор на непровокирано нападение срещу щаба на Сирийските демократични сили, които се ползват с подкрепата на американците. \"Военнослужещи от страните членове на коалицията се намираха заедно с партньорите си от бунтовническите сили по време на нападението, което бе извършено на 8 километра източно от линията на съприкосновение. Защитавайки силите на коалицията и партньорите си, коалицията нанесе удари срещу атакуващите части, в отговор на агресията срещу партньорите, участващи в мисията за борба с \"Ислямска държава\", се казва в съобщението. В информацията се подчертава също, че коалицията, \"както и досега, ще бъде съсредоточена върху мисията за нанасяне на поражения на ИД в долината на река Ефрат и ще отстоява правото си на самоотбрана\".\n\nДържавните медии в Сирия потвърдиха, че десетки бойци са били убити при удари на международната коалиция, ръководена от САЩ, но отрекоха да има жертви сред военнослужещите на режима в Дамаск. „В нова агресия и в опит да подкрепят тероризма, коалиционните сили се насочиха към народните сили\" в източната провинция Дейр ез-Зор, съобщи държавната телевизия.\n                    ", "date": "2018.02.08", "title": "Коалицията на САЩ удари армията на Асад"}
{"url": "http://www.monitor.bg/a/view/3299-%D0%A4%D1%80%D0%B5%D0%BD%D1%81%D0%BA%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%B5%D0%BA%D0%BE%D0%BB%D0%BE%D0%B3%D0%B8%D1%8F%D1%82%D0%B0-%D0%BE%D1%82%D1%85%D0%B2%D1%8A%D1%80%D0%BB%D0%B8-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F%D1%82%D0%B0-%D0%B2-%D1%81%D0%B5%D0%BA%D1%81-%D0%BD%D0%B0%D1%81%D0%B8%D0%BB%D0%B8%D0%B5/", "text": "\n                    Френският министър на околната среда Никола Юло отхвърля категорично твърденията, че две жени са го обвинили в непристойни сексуални действия, предаде Асошиейтед прес.\nДнес пред телевизия Бе Еф Ем Юло, който е популярна бивша телевизионна звезда, почти се разплака, говорейки как тези твърдения съсипват семейството му и предизвикват гняв у него.\nСпоред френските медии изданието \"Ебдо\" се очаква да публикува разследване за обвинения срещу Юло от по-ранните етапи на неговата кариера.\nПред Бе Еф Ем той призна, че през 2008 г. жена е завела иск срещу него за случай на непристойни действия от 1997 г. Юло заяви, че делото било прекратено поради липса на доказателства и не даде повече подробности.\nТой отхвърли и твърдения, че е платил на друга жена, която го обвинила в извършване на сексуално престъпление.\nПремиерът Едуар Филип изрази подкрепа за Юло, който заяви, че не възнамерява да подава оставка.\n                    ", "date": "2018.02.08", "title": "Френският министър на екологията отхвърли обвиненията в секс насилие"}
{"url": "http://www.monitor.bg/a/view/19008-%D0%A2%D1%80%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D0%A5%D0%B5%D0%BC%D1%83%D1%81-%D0%BA%D1%80%D0%B0%D0%B9-%D0%92%D0%B0%D1%80%D0%BD%D0%B0/", "text": "\n                    Трима загинаха при зверска катастрофа на автомагистрала „Хемус”, съобщиха от ОД на МВР-Варна. Тежкото пътно - транспортно меле станало малко преди 10 часа в четвъртък, в района на варненското село Невша. Според първоначалната информация от първите патрулни екипи, които са пристигнали на местопроизшествието, лек автомобил „Мерцедес“ с русенска регистрация е застигнал и се е врязал в камион с ремарке, спрян в аварийната лента. От удара тримата пътуващи в колата са починали на място. Според коментари на пътуващи по трасето в двете посоки, които са преминавали през местопроизшествието по същото време, лекият автомобил бил само куп ламарини. Затова на място е имало и аварийно-спасителни екипи, които разполагат с необходимата специализирана техника, за да ги разрежат и извадят телата на загиналите. Според други очевидци, сутринта видимостта по АМ „Хемус“ е била ограничена от мъгла и дъжд. „Карах по магистралата и знам какво беше времето и как изпреварваха много хора. Имаше слаб дъжд и намалена видимост от пръскането на предно движещите се коли и камиони.\n\nНай вероятно загиналите са изпреварвали и при прибиране в своето платно, заради липсата на добра видимост, са навлезли в аварийната лента. Днес два пъти го направиха коли пред мен, добре че нямаше някой спрял автомобил. Но при тези не се е получило“, коментира нашият читател Владимир Вълчев. Образувано е досъдебно производство и на мястото се извършва оглед за установяване на причините за инцидента, казаха още от полицията. Затова магистрала „Хемус“ бе временно затворена от Нови пазар до Ветрино. Обходният маршрут, който ползваха пътуващите, е през пътен възел Невша - път I-2 - пътен възел Ветрино.\n\n \n                    ", "date": "2018.02.08", "title": "Трима загинаха при катастрофа на магистрала „Хемус” край Варна"}
{"url": "http://www.monitor.bg/a/view/85670-%D0%A1%D1%8A%D0%B4%D1%8A%D1%82-%D0%BF%D1%83%D1%81%D0%BD%D0%B0-%D0%A2%D0%BE%D1%80%D0%B8%D0%BD%D0%BE%D1%82%D0%BE-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%B0/", "text": "\n                    Софийският апелативен съд пусна от ареста срещу различни парични гаранции Ивайло Борисов - Ториното, Мартин Марков, Георги Джамбазов и Здравка Стефанова. Според магистратите, няма достатъчно доказателства за съпричастността на четиримата към отвличането на Адриан Златков. По-рано прокуратурата призова съда да вземе решението си, отчитайки факта, че законодателят е приравнил по тежест отвличането с умишленото убийство. Адвокатите пък контрираха, че няма доказателства четиримата да имат нещо общо с отвличането и припомниха, че, според прокуратурата, те са помагали на неизвестни извършители. Ториното и останалите трима задържани се обявиха за невинни и поискаха да бъдат освободени. Макар да оцени доказателствата срещу Ивайло Борисов - Ториното, Мартин Марков, Георги Джамбазов и Здравка Стефанова като „оскъдни и косвени“, миналата седмица Градският съд потвърди задържането им под стража. С тези доказателства осъдителна присъда не може да бъде постановена - предупреди съдия Даниела Талева, но все пак отбеляза, че по делото има твърде много съвпадения, за да са само плод на случайност. Пред Градския съд прокуратурата представи данни от сръбските власти за SIM-картите, с които похитителите са преговаряли с бизнесмена Тони Златков и за движението на автомобилите, използвани за отвличането на Адриан.\nПървоинстационният съд остави четиримата в ареста, но според апелативните съдии всички те могат да излязат на свобода, ако платят парична гаранция. За Ториното, Георги Джамбазов и Здравка Стефанова тя е в размер на 10 000 лева, а за Мартин Марков - 5000 лева.\n                    ", "date": "2018.02.08", "title": "Съдът пусна Ториното на свобода"}
{"url": "http://www.monitor.bg/a/view/41510-%D0%9C%D0%B0%D0%B9%D0%BA%D0%B0-%D1%83%D0%B1%D0%B8%D0%B9%D1%86%D0%B0-%D0%BD%D0%B0-%D0%BD%D0%BE%D0%B2%D0%BE%D1%80%D0%BE%D0%B4%D0%B5%D0%BD%D0%BE-%D0%BD%D1%8F%D0%BC%D0%B0-%D0%B4%D0%B0-%D0%B2%D0%BB%D0%B8%D0%B7%D0%B0-%D0%B2-%D0%B7%D0%B0%D1%82%D0%B2%D0%BE%D1%80%D0%B0/", "text": "\n                    Невена Тенева, която уби новороденото си трето дете като го остави да измръзне в снега, няма да лежи в затвора. Това реши Хасковският окръжен съд за кошмарната майка от димитровградското село Сталево. Окръжните магистрати измениха 2-годишното ефективно наказание на Тенева в условно с изпитателен срок от 5 г. Решението им е окончателно.\n\nНатежали показанията на психоложката в общинския Център за обществена подкрепа-Димитровград. Тя свидетелствала, че Невена се променила коренно. Напуснала жилището на майка й, започнала работа и изградила отново родителска връзка с двете си живи деца.\n\n\"Това налага присъдата да се измени, като изпълнението на наказанието бъде отложено за изпитателен срок от 5 години, който максимално продължителен и относително дълъг период от време ще даде възможност на подсъдимата да преосмисли както деянието, така и най-вече поведението си за в бъдеще“, пише в решението на хасковските магистрати.\n\nСлучаят бе разкрит в нощта на 27 януари 2016 г.. Тогава пред къщурката на улица „Райко Даскалов“ №7 в димитровградското с. Сталево, където живееше Невена, се изсипаха 3 полицейски коли от районното управление и мобилна криминална лаборатория. Първоначално Невена отричаше изобщо да е раждала. На път към Хасково за медицински преглед тя направи шокиращи признания. Родила момиченце в стаята, където са спели другите й две деца. Изнесла голото бебе на студа. Щом кърмачето починало, сложило телцето му в чувал и го оставало върху дървата, без дори да го погребе.\n\nПрез октомври м.г. делото срещу Невена Тенева се гледа по съкратеното производство в Димитровградския районен съд. Майката призна изцяло фактите в обвинителния акт. Така първо избягна максималното наказание от 3 години затвор а в последствие отърва и решетките.\n                    ", "date": "2018.02.08", "title": "Майка, убийца на новородено, няма да влиза в затвора"}
{"url": "http://www.monitor.bg/a/view/39529-%D0%91%D0%B8%D0%BA-%D1%83%D0%B1%D0%B8-%D0%BF%D0%B0%D1%81%D1%82%D0%B8%D1%80-%D0%BA%D1%80%D0%B0%D0%B9-%D0%92%D0%B0%D1%80%D0%BD%D0%B0/", "text": "\n                    Разярен бик нападна и уби пастир във варненското село Ягнило, община Провадия. Тялото на мъжа е откарано в съдебна медицина, където аутопсията ще установи конкретната причина, довела до смъртта му. Инцидентът станал на 7 февруари, докато жертвата водела на паша стадо овце. Мъжът бил внезапно нападнат от селския бик, който пасял наблизо. Животното е собственост на животновъд от същото село. „Местопроизшествието незабавно е посетено от дежурен следовател, който извършил оглед и необходимите съпътстващи го действия. Установени са свидетели, чийто разпит предстои. Назначена е аутопсия. Действията на следователя са под прякото ръководство на дежурен прокурор от Окръжната прокуратура – Варна“ каза зам.-окръжният прокурор, Радослав Лазаров. Той уточни, че делото се води за престъпление по чл. 123 от НК – за причиняване на смърт, поради професионална непредпазливост. Разследването продължава.\n                    ", "date": "2018.02.08", "title": "Бик уби пастир край Варна "}
{"url": "http://www.monitor.bg/a/view/33849-%D0%97%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%A8%D0%B8%D0%BD%D0%B0%D1%82%D0%B0-%D0%B8-%D0%9C%D0%B0%D0%BB%D0%BA%D0%B8%D1%8F-%D0%BA%D0%B5%D0%BB%D0%B5%D1%88-%D0%B7%D0%B0-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B8-%D0%B8%D0%B7%D0%BC%D0%B0%D0%BC%D0%B8/", "text": "Техен авер от Ветово им помагал\n                    Задържани са трима мъже в град Ветово за телефонни измами, съобщиха от полицията в Русе. Двама от тях – 32-годишният Я.Я. с прякор Шината и 38-годишният Н.Н. – Малкия келеш, са осъждани, а аверът им – 23-годишният Г.Г., е с криминални регистрации.\n\nПри специализирана полицейска операция на служители от сектор „Измами“ на ГД „Национална полиция“ и от областните дирекции на МВР в Русе и Силистра мъжете са засечени в центъра на Ветово с лек автомобил „Опел Астра“, собственост на бащата на единия от тях. Задържането е осъществено след извършена телефонна измама на 78-годишна жена от Силистра, която хвърлила през терасата на жилището си плик с пари. Групата е действала по познатия сценарий за „съдействие на полицията при провеждане на полицейска операция за задържане на телефонни измамници“.\n\nВ конкретния случай граждани са оказали съдействие на полицията за залавянето на измамниците. Иззети са мобилни телефони, СИМ-карти и вещи, свързани с престъпната дейност на задържаните.\n                    ", "date": "2018.02.08", "title": "Задържаха Шината и Малкия келеш  за телефонни измами"}
{"url": "http://www.monitor.bg/a/view/17175-%D0%94%D0%BE%D0%B1%D0%B8%D0%B2%D1%8A%D1%82-%D0%BD%D0%B0-%D0%BF%D0%B5%D1%82%D1%80%D0%BE%D0%BB-%D0%B2-%D0%A1%D0%90%D0%A9-%D0%B4%D0%BE%D1%81%D1%82%D0%B8%D0%B3%D0%BD%D0%B0-%D1%80%D0%B5%D0%BA%D0%BE%D1%80%D0%B4%D0%BD%D0%B8%D1%82%D0%B5-102-%D0%BC%D0%BB%D0%BD-%D0%B1%D0%B0%D1%80%D0%B5%D0%BB%D0%B0-%D0%BD%D0%B0-%D0%B4%D0%B5%D0%BD/", "text": "\n                    Добивите на петрол в щатите през януари достигнаха рекордното ниво от 10,2 млн. барела на денонощие, което е със 100 хил. барела повече от предходния месец, сочат данни на Информационно управление на министерството на енергетиката на САЩ (EIA), цитирани от ТАСС.\n\nВ отчета се посочва още, че с произведеното количество на суров нефт в щатите през януари е подобрен рекордът за дневен добив от 70-те години на миналия век от 9,6 млн. барела. От EIA очакват още среднодневното изпомпване на нефт от недрата на щатите за 2018 г. да достигне 10,6 млн. барела, което е с 1,3 млн. барела от миналогодишното ниво от 9,3 млн. барела. За догодина прогнозите сочат увеличение до 11,2 млн. барела на денонощие.\n\nАмериканското министерство на енергетиката смята за вероятна средна цена от 62 долара за барел на световните пазари в периода 2018-2019 г., срещу 54 долара, отчетени през миналата година. От EIA прогнозират още, че Русия през 2018 г. ще добива средно по 11,14 млн. барела дневно, а през 2019 г. - по 11,16 млн. барела.\n                    ", "date": "2018.02.08", "title": "Добивът на петрол в САЩ достигна рекордните 10,2 млн. барела на ден"}
{"url": "http://www.monitor.bg/a/view/18985-%D0%97%D0%B0%D0%BF%D0%BE%D1%87%D0%B2%D0%B0%D0%BC%D0%B5-%D1%80%D0%B0%D0%B7%D0%B3%D0%BE%D0%B2%D0%BE%D1%80%D0%B8-%D1%81%D1%8A%D1%81-%D1%81%D0%B2%D0%B5%D1%82%D0%BE%D0%B2%D0%BD%D0%B8-%D1%84%D0%B8%D1%80%D0%BC%D0%B8-%D0%B7%D0%B0-%D0%B7%D0%B0%D0%B2%D0%BE%D0%B4-%D0%B7%D0%B0-%D0%BA%D0%BE%D0%BB%D0%B8-%D1%83-%D0%BD%D0%B0%D1%81/", "text": "Търсим оферти от Германия, Франция, Испания, Италия, Швеция, Чехия, Великобритания, Индия, Южна Корея и САЩ\n                    До края на месеца ще започнат конкретни разговори с големи производители на автомобили в света за изграждане на завод за производство на возилата им у нас. Това съобщи днес министърът на икономиката Емил Караниколов по време на специализиран форум в София, организиран от „Аутомотив клъстър България“.По думите на министърапроизводители на автомобили от Германия, Франция, Испания, Италия, Швеция, Чехия, Великобритания, което ще стане на голям форум в страна от ЕС, като с някои от фирмите в тези страни са водени предварителни разговори. Ще се канят и известни фирми от Индия, Южна Корея и САЩ.„Вече произвеждаме почти всички елементи за автомобилите и това е показателно“, каза Караниколов и добави, че основното ни предимство остава евтината работна, високата квалификация на българските специалисти и разположението на страната. Министърът припомни, че по европрограмата за иновации и конкурентоспособност България ще предложи на инвеститорите във високотехнологични производства на електромобили и коли с водородни двигатели редица улеснения, като изграждане на инфраструктурата.За да докажем за пореден път технологичните възможности на България на автопроизводителите от света, ще разработим прототип на електромобил, като в него ще бъдат използваникато алуминиевата кутия за акумулатори и операционната система, която бе представена на форума днес. „Машината ще разполага и с технология за автономно шофиране и има шанс да бъде представена до края на годината“, обясни арх. Любомир Станиславов, изпълнителен директор на „Аутомотив клъстър България“. „Колата ще е иновативна и в нея ще бъдат приложени всички 5 основни тенденции на съвременното автомобилостроене. Първата са електромибилите. До 2030 г. около 55% от всички автомобили в ЕС ще са такива. Втората - автономните автомобили, която е истинската революция в отрасъла. Третата - споделените автомобили, а четвъртата е ъпдейтването на колите, подобно на смартфоните сега. Петата е използването на леки материали като алуминий и карбон“, уточни той.На форума стана ясно още, чепроизвеждащи автокомпоненти за всички световни автомобилостроители, като реализират продажби за 3,5 млрд. евро на година.Иглика Йорданова от „Колиърс“ представи резултатите от анкета сред тези производители у нас, показваща намеренията им да разрастват дейността си у нас. 30 от тях ще инвестират в следващите 2-3 години в нови площи за разширяване на производството, а други 62% ще останат в същите сгради. Почти три четвърти от фирмите притежават производствените сгради, а останалите са наематели.68% от анкетираните чужди инвеститори в сектора са готови през 2018 г. да инвестират в ново оборудване, като делът им нараства значително в сравнение с 2016 г., когато той е бил 59 на сто.сочи още анализът, като малко над половината ще го направят на същото място в страната. Немалка част от тези фирми планират и отварянето на развойни центрове.Арх. Станиславов съобщи в тази връзка, че в „София тех парк“ се предвижда изграждането на такъв център за страната, който, по думите му ще стане сърцето на българската автоиндустрия.Според президента Росен Плевнелиев, който взе участие в събитието, България вече е център на това високотехнологично производство. „Ние водим, ние тичаме, а другите ни гонят“, каза той.Основен проблем за производителите на автокомпоненти у нас е недостигът на квалифицирана работна ръка, стана ясно още на форума.\n\n\n                    ", "date": "2018.02.08", "title": "Започваме разговори със световни фирми за завод за коли у нас"}
{"url": "http://www.monitor.bg/a/view/17784-e%D0%B4%D0%B2%D0%B0-3-%D0%B2%D1%81%D0%B5-%D0%BE%D1%89%D0%B5-%D0%BF%D1%80%D0%B0%D1%89%D0%B0%D1%82-sms-%D0%B2%D1%81%D0%B5%D0%BA%D0%B8-%D0%B4%D0%B5%D0%BD/", "text": "Една трета ползват мобилни приложения за комуникация\n                    В ежедневието на българите sms-ите безвъзвратно изгубиха позиция за сметка на мобилните приложения. Едва 3% все още пращат sms всеки ден, докато 28% влизат ежедневно в мобилни приложения за комуникация като Viber, WhatsApp или Facebook messenger, показват проучвания на Галъп Интернешънъл, инициирани от Vivacom.\n\nГласовата поща и mms-ите също отпаднаха като навик и вече се приближават до нулата на потребление - едва 2% ползват гласова поща ежедневно и едва 1% процент от хората прибягват всеки ден до имиджови съобщения.\n\nПотребителите на мобилни услуги все по-рядко използват телефоните си само за обаждания. Доказателство за това е плавното увеличение на дела на мобилния интернет, както в плановете за гласови услуги, така и в самостоятелните пакети за тази услуга. В рамките на една година потребителите, използващи телефона само за разговори, са намалели от близо 60% до 51%. Ако все още всеки втори в България ползва само гласови услуги от телефона, то вече близо 10 процента от потребителите ползват карти с включена услуга само мобилен интернет и боравят единствено с интернет връзката на мобилното си устройство - за една година ползвателите на сим карти само с интернет достъп са се увеличили с два 2 процента. Тенденцията за ползване на мобилен интернет е плавна и стабилна и се очаква да бъде затвърдена през настоящата 2018 година, смятат специалистите от Vivacom.\n\nНавиците ни се променят и по отношение ползването на интернет през телефона – макар и с малка разлика, пристрастените към социалните мрежи, които поне веднъж дневно посещават през мобилния си телефон Facebook, Twitter или LinkedIn, вече са повече от хората, всекидневно прибягващи до интернет търсачките - 36% срещу 33%. Въпреки големите възможности на 4G технологията, обаче, гледането на видео и телевизия през мобилна мрежа все още не ни е навик – засега само 2 процента от българите се възползват от удобството да гледат телевизия на телефона си всеки ден. Прогнозите на експертите от Vivacom обаче са за покачване на тези проценти в следващите 2 години, както и за разширяване на търсенето на висококачествена интернет връзка до дома, заради трайната тенденция към увеличение на потреблението на интерактивна телевизия вкъщи.\n\nНай-използваното мобилно приложение от потребителите на мобилен интернет у нас е Facebook, следвано от Viber. През изминалата година, обаче, социалната мрежа отстъпва позиции на собственото си приложение Facebook Messenger, което от края на 2016 до средата на 2017 увеличава дела си от 15 на 25%, а Facebook губи българската мобилна аудитория с 13% за по-малко от година.\n\nНаучаваме се и все по-често да пазаруваме в крачка. Близо една четвърт от българските потребители на мобилен интернет вече пазаруват онлайн през телефона си. Само преди повече от година – в края на 2016-та, те са били само 15 %.\n\nСвързаност безспорно ще бъде технологичното понятие на 2018 година, смятат от Vivacom. Световните лидери в областта вече говорят за ново поколение мрежи за пренос на данни – 5G. А очакванията са, че качествено ще се промени начинът, по който комуникираме с най-различни безжични свързани устройства – у дома, на работното място, в колата и в градовете, където живеем. Това ще наложи нуждата от все по-високо качество на мобилната интернет връзка, както и на широколентовия достъп до дома.\n\nВече са ясни и новите устройства и технологии, които потребителите ще могат да тестват в най-близко бъдеще. Месец преди Световния мобилен конгрес в Барселона, тенденциите бяха представени в Лас Вегас - на световното изложение на Асоциацията на потребителските технологии. Сред тях се отличават: домашни роботи, които да ни забавляват и реално да си играят с нас; виртуални асистенти като тези на Google и Alexa, които поемат все повече от функциите на лични асистенти; приложения за здраве, които надскачат фитнес апликациите с учудващи способности като това на Testdrop, което тества качеството на питейната вода на базата на електрическото поле около нея. При телефоните тенденциите са: голям всеобхватен екран, необичайно ярки цветове и една от най-горещите тенденции на 2017-та, която ще се доразвива и през 2018 г. - фокус върху сигурността с вградени в дисплея различни типове скенери за разпознаване на собственика на телефона.\n\nТака, макар и бавно, и българите се подготвят за 2020-та – емблематичната година за постигането на един умен свят, в който всяко устройство, всяко превозно средство и всеки човек ще са свързани един с друг.\n                    ", "date": "2018.02.08", "title": "Eдва 3% все още пращат sms всеки ден"}
{"url": "http://www.monitor.bg/a/view/42846-%D0%A7%D1%83%D0%B6%D0%B4%D0%B8-%D1%84%D0%B8%D1%80%D0%BC%D0%B8-%D1%82%D1%8A%D1%80%D1%81%D1%8F%D1%82-%D1%81%D0%BE%D1%80%D1%82%D0%BE%D0%B2%D0%B5%D1%82%D0%B5-%D0%BD%D0%B0-%D0%94%D0%BE%D0%B1%D1%80%D1%83%D0%B4%D0%B6%D0%B0%D0%BD%D1%81%D0%BA%D0%B8%D1%8F-%D0%B7%D0%B5%D0%BC%D0%B5%D0%B4%D0%B5%D0%BB%D1%81%D0%BA%D0%B8-%D0%B8%D0%BD%D1%81%D1%82%D0%B8%D1%82%D1%83%D1%82/", "text": "\n                    През 2017 година Добруджанският земеделски институт край Генерал Тошево е работил по 15 лицензионни договора с чужди фирми от Кипър, Турция, Румъния, Молдова, Украйна и др., съобщават от ДЗИ. В резултат на това сътрудничество, през изтеклата година в Беларус е признат хибрид слънчоглед Алпин, а сортовете обикновена пшеница Мерилин и Лазарка бяха утвърдени в Националната сортова листа на Република Турция. През годината са подписани 14 нови международни договора – за лиценз, за сортоизпитване и обмен на генетичен материал. Интерес към дейността на института има от специалисти от Франция, Румъния, Турция, Полша, Испания, Молдова, Украйна, Румъния, Русия, Сърбия.\n\nПрез 2017 г. научният екип на Добруджански земеделски институт участва в разработване на четири научно-изследователски проекта. Основните задачи, залегнали в проектите, са свързани със селекцията и агротехниката при зърнено-житни, бобови култури и слънчоглед. Целите на селекционно-подобрителната работа са свързани с повишаването на добива и качеството при пшеница, ечемик, тритикале, фасул, леща, грах и слънчоглед, както и с повишаване на тяхната устойчивост към биотични и абиотични стресови фактори, се казва в отчетния доклад на института.\n\nНаучната и стопанска дейност на Добруджански земеделски институт се осъществява от 245 учени, работници и служители. Учените са 22-ма, от които 7 са професори, 6 – доценти, 5 – главни асистенти и 4 – асистенти. Деветнадесет са с научна степен „доктор”. През учебната 2017-2018 г. в ДЗИ са обучавани четирима докторанти. Твърде обезпокоителен е фактът, че 50% от академичния състав е над 55-годишна възраст. През 2017 г. обаче в института са назначени четирима бакалаври на възраст под 30 г.\n\nДобруджанският земеделски институт обработва 22 096,24 дка земя, основно от ДПФ. В пълна схема на семепроизводство са включени 36 сорта обикновена зимна пшеница, 4 сорта твърда пшеница, 9 – тритикале, 5 - ечемик, 4 – фасул, 1 – леща и 3 – грах. Произведените през 2017 г. количества растениевъдна стокова продукция са 10 600 тона, като най-голям дял имат обикновената пшеница – 4 122 тона и слънчогледът – 1 683 тона. Общото количество на реализираната стокова продукция възлиза на 4 564 тона.\n\nПриходите от реализация на растениевъдна продукция са общо 1 769 528 лева.Общите приходи от реализиране на посевен материал, растениевъдна и животновъдна продукция, авторски права, субсидии от ДФ „Земеделие“ и др. възлиза на 4 420 198 лв.\n                    ", "date": "2018.02.08", "title": "Чужди фирми търсят сортовете на Добруджанския земеделски институт"}
{"url": "http://www.monitor.bg/a/view/16945-%D0%A8%D0%B5%D1%81%D1%82%D0%B8%D0%BC%D0%B0-%D0%BD%D0%BE%D0%B2%D0%B8-%D0%BC%D0%B8%D0%BB%D0%B8%D0%BE%D0%BD%D0%B5%D1%80%D0%B8-%D0%BD%D0%B0-%D0%BC%D0%B5%D1%81%D0%B5%D1%86-%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "Най-често теглим кредити до хилядарка\n                    По 6 души на месец стават милионери в България, като общо за година сънародниците ни със сметки над 1 млн. лева са се увеличили със 71, сочат последните данни на Българската народна банка (БНБ). Така се оказва, че към края на миналата година богаташите у нас са били 833. Те притежават общо 2,030 млрд. лева, т.е. средният размер на депозита на всеки един от милионерите е около 2,4 млн. лева.\n\nЗа сметка на хората с много пари, то броят на тези, които са успели да сложат в банките малки суми до хилядарка намалява. В края на 2016 г. в банковата ни система е имало 6,9 млн. влога с по 1000 лева, а година по-късно броят им намалява с близо 500 хил.\n\nСъс спестявания между 1000 и 2500 лева разполагат малко над 1 млн. нашенци, като техните депозити възлизат на 1,75 млрд. лв.\n\n \n\n\n\n \n\nНа годишна база сумата се увеличава с 2,4 млрд. лв. Фирмите пък имат 22 млрд. лв. Богатите фирми, които имат в депозитните си сметки повече от милион са 3 013. Те разполагат с общо 11,831 млрд. лева. И при тях само за дванадесет месеца сумата е набъбнала с 2,67 млрд. лева.\n\nСпоред статистиката всички българи заедно с нефинансовите предприятия дължат общо 50,9 млрд. лв. На обикновените хора се падат 19,6 млрд. лв., а търговците са имали нужда от допълнително финансиране в размер на 31,3 млрд. лв.\n\nОказва се, че най-много заеми теглим до 1000 лв. Тези българи пък, които се осмеляват да вземат кредити за над милион са едва 308, като задълженията им възлизат на 475 млн. лв.\n\nНай-голям спад има\n\n \n\n\n\n \n\nКъм края на декември общият брой на тези заеми е бил 248 хил., а година по-рано 264 хил. 3,8 млрд. лв. пък дължат нашенците, които са имали нужда от пари в размер между 50 и 100 хил. лв.\n\nДанните на БНБ показват още, че родните компании също тичат до трезорите за малки суми - до 1000 лв., въпреки че традиционно те имат нужда от по-сериозно финансиране. След малките кредити на второ място се нареждат заемите от 25 до 50 хил. лв. Техният брой надхвърля 16 хил., а сумата, която трябва да върнат, е 603 млн. лв.\n                    ", "date": "2018.02.08", "title": "Шестима нови милионери на месец в България"}
{"url": "http://www.monitor.bg/a/view/33111-%D0%A2%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8-%D0%B4%D0%BE-14-%D0%B3%D1%80%D0%B0%D0%B4%D1%83%D1%81%D0%B0-%D1%81-%D0%BE%D0%B1%D0%BB%D0%B0%D1%86%D0%B8-%D0%B8-%D0%B4%D1%8A%D0%B6%D0%B4-%D0%B7%D0%B0-%D0%B4%D0%BD%D0%B5%D1%81/", "text": "\n                    Температури до 14 градуса с облаци и дъжд на места предвиждат синоптиците за днес.\nЩе духа западен вятър, а по високите върхове ще превали сняг. \n\nМаксималните температури ще са между 9 и 14 градуса, на 2000 метра термометрите няма да се качат над нулата. \n\nВ петък слънцето се връща, но в събота от югозапад отново ще започнат валежи от дъжд, които до края на деня ще обхванат почти цялата страна. Вятърът ще се ориентира от изток-североизток и ще се усили. Ще започне понижение на температурите и до вечерта на места в западната част на Предбалкана и по високите полета на Западна България дъждът ще премине в сняг. В неделя все още ще вали, в много райони на Северна България - сняг, на места в Южна - дъжд, но от югозапад валежите ще отслабват и ще започнат да спират. Вятърът ще бъде умерен до силен и в Североизточна България, както и по старопланинските проходи, ще има условия за виелици и навявания. \n                    ", "date": "2018.02.08", "title": "Температури до 14 градуса с облаци и дъжд за днес"}
{"url": "http://www.monitor.bg/a/view/5340-%D0%9F%D0%BB%D0%B0%D1%89%D0%B0%D0%BC%D0%B5-%D0%B4%D0%B0%D0%BD%D1%8A%D1%86%D0%B8-%D0%B8-%D1%82%D0%B0%D0%BA%D1%81%D0%B8-%D0%BE%D0%BD%D0%BB%D0%B0%D0%B9%D0%BD-%D0%B8-%D0%B1%D0%B5%D0%B7-%D1%82%D0%B0%D0%BA%D1%81%D0%B8/", "text": "Преводите ще се отразяват веднага в системата\n                    Безплатни картови плащания на данъци и таксти вече са възможни чрез сайта и в офисите на НАП, съобщиха от агенцията. Плащанията ще се отразяват веднага в данъчно-осигурителната сметка на клиента, а не за 24 или повече часа, както е при традиционните банкови преводи.\n\nС банкови карти ще могат да се плащат и задължения към други институции, събирани от НАП. \n\nОт агенцията обръщат внимание обаче, че  когато се плащат задължения към КАТ, например, или задължения,  които са в процес на принудително изпълнение, погасяването им се отразява след допълнителна обработка и отнема повече време.\n                    ", "date": "2018.02.08", "title": "Плащаме данъци и такси онлайн и без комисионни"}
{"url": "http://www.monitor.bg/a/view/69944-%D0%A1%D0%BF%D0%B5%D1%86%D0%B7%D0%B2%D0%B5%D0%BD%D0%BE-%D1%89%D0%B5-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D1%82%D0%B5%D0%B6%D0%BA%D0%B8%D1%82%D0%B5-%D0%B6%D0%BF-%D0%BF%D1%80%D0%BE%D0%B8%D0%B7%D1%88%D0%B5%D1%81%D1%82%D0%B2%D0%B8%D1%8F/", "text": "\n                     \n\nСпециално звено към транспортното министерство занапред ще разследва тежките жп  произшествия. Това предвиждат промените в Закона за железопътния транспорт, които депутатите приеха на второ четене. Така управителите на железопътните предприятия, които са отговорни за поддръжката на превозните средства, както и Изпълнителна агенция „Железопътна администрация“ трябва да предоставят  звеното достъп до всякаква информация,в това число и записи\n\nВсички останали инциденти, ще се разследват от „управителя на железопътна инфраструктура и железопътните предприятия”, е записано в закона. Досега това бе задължение на Агенция „Железопътна администрация“. Вместо регистър на произшествията, занапред управителите ще правят годишни доклади със статистически данни за показателите за безопасност, самите инциденти и какви предпоставки има за нови инциденти. За сметка на това Агенция \"Железопътна администрация\" ще упражнява контрол върху дейността по разследването на инцидентите. .\n\nВсички произшествия, чието разследване не е приключило, ще се довършат по стария ред.\n                    ", "date": "2018.02.08", "title": " Спецзвено ще разследва тежките жп произшествия"}
{"url": "http://www.monitor.bg/a/view/50116-%D0%91%D0%A1%D0%9F-%D0%B8%D1%81%D0%BA%D0%B0-%D0%B8%D0%B7%D1%81%D0%BB%D1%83%D1%88%D0%B2%D0%B0%D0%BD%D0%B5-%D0%BD%D0%B0-%D1%88%D0%B5%D1%84%D0%B0-%D0%BD%D0%B0-%D0%94%D0%90%D0%9D%D0%A1-%D0%B7%D0%B0%D1%80%D0%B0%D0%B4%D0%B8-%D0%BA%D0%BC%D0%B5%D1%82%D0%B0-%D0%BD%D0%B0-%D0%A1%D0%B5%D0%BF%D1%82%D0%B5%D0%BC%D0%B2%D1%80%D0%B8/", "text": "\n                     БСП поиска изслушване на шефа на ДАНС Димитър Георгиев в комисията за контрол на службите в НС, а повод е случаят с кмета на Септември Марин Рачев. Това стана ясно от думите на социалиста Славчо Велков от парламентарната трибуна. Червените искат да чуят как справки от службата, относно местните избори през 2015-та,  са се озовали в нощното шкафче на градоначалника.  „Как такъв материал, който съдържа такава информация и би трябвало да се съхранява в духа и изискванията на закона, се озовава в нощното шкафче на един кмет? Ще разширим въпроса – дали тази информация е била предназначена за този кмет или за всички останали в областта? Това е чувствителна информация, касаеща изборите в един определен период”, попита Славчо Велков от трибуната. Кметът Марин Рачев е обвинен в сключване на неизгодна сделка и умишлена безстопанственост. Изказването на Велков бе по време на обсъждането на промените в закона за класифицираната информация. Те бяха напълно консенсусни и бяха гласувани на първо и второ четене, като поправките бяха приети окончателно  със 117 гласа „за’, нито един против и само един „въздържал се”.Текстовете предвиждат България да обменя класифицирана информация с други държави, с които няма договор при нужда за националната сигурност и отбраната.. До сега това е можело да става само след изрично подписан двустранен договор, а законодателството на някои държави не позволявало това.Например такива договори сме нямали с Белгия, Холандия и Швейцария например, а това водело до трудности и при сътрудничеството между службите. \n\n\n                    ", "date": "2018.02.08", "title": "БСП иска изслушване на шефа на ДАНС заради кмета на Септември"}
{"url": "http://www.monitor.bg/a/view/23735-%D0%9F%D1%80%D0%B5%D0%B4-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B8-%D0%B2%D1%8A%D0%B2-%D0%92%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%BF%D0%BE%D1%81%D1%82%D0%B0%D0%B2%D1%8F%D1%82-%D0%B1%D0%B0%D1%80%D0%B5%D0%BB%D0%B5%D1%84-%D0%BD%D0%B0-%D0%94%D0%B8%D0%BC%D0%B8%D1%82%D1%8A%D1%80-%D0%9F%D0%B5%D1%88%D0%B5%D0%B2/", "text": "\n                    Пред българското посолство във Вашингтон ще бъде поставен барелеф на Димитър Пешев. Това стана ясно след среща на кмета на София Йорданка Фандъкова и председателят на градският съвет на Вашингтон Фил Менделсон, съобщиха от Столичната община.\n\nПо време на  срещата  двамата са обсъдили предизвикателствата пред големите градове – транспорта, чистотата на въздуха и достъпа до образование. Председателят на градският съвет на Вашингтон информира столичния  кмет  за мерките, които вземат за справяне с големия трафик и подобряване чистотата на  въздуха. Той е посочил като ключови изграждането на метро във Вашингтон, изграждането на велоалеи, провеждането на кампании, насочени към ходенето пеша и карането на велосипеди, както и стимулиране на гражданите от съседните населени места да се придвижват в американската столица с обществен транспорт.\n\nСистемата за прием във детските заведения на Вашингтон е сходна със системата в София. Задължителният обхват на децата в детски заведения обхваща всички  5- годишни, а основен критерии за прием в училище е близостта до дома, посочват от “Московска” 33.\n\nКметът Фандъкова се е срещнала и с конгресмен Дон Байер. По време на разговорите столичният кмет представи проектите на София в областта на образованието, културното наследство и инфраструктурата. Двамата обсъдили възможностите за инвестиции в София  в сферата на IT- сектора, туризма и образованието.  Според Фандъкова София има потенциала да се развива като туристическа дестинация. Природните дадености, културно –историческото наследство и съвременната култура правят градът атрактивен за туристите, а една от най-перспективните сфери за инвестиции са минералните извори. Фандъкова запозна конгресмена с бъдещата инвестиция на фондация Лаудер  в изграждане на училище, детска градина и културен център в София и с факта, че в българската столица работят американски компании в IT-сектора. По време на разговорите Фандъкова го информирал и за частно-публичното партньорство при предстоящото изграждане на станция на метрото между станция „Сливница“ и станция „Обеля“.\n                    ", "date": "2018.02.08", "title": "Пред посолството ни във Вашингтон поставят барелеф на Димитър Пешев"}
{"url": "http://www.monitor.bg/a/view/17743-%D0%9D%D0%B0%D0%B4-6500-%D1%81%D1%82%D1%83%D0%B4%D0%B5%D0%BD%D1%82%D0%B8-%D1%81-%D0%B5%D0%B2%D1%80%D0%BE%D1%81%D1%82%D0%B8%D0%BF%D0%B5%D0%BD%D0%B4%D0%B8%D0%B8/", "text": "Средния успех е \"Отличен\" 5,61 \n                    Над 6500 студенти от 49 висши училища са класирани и ще получат стипендии за успех и за специални постижения за зимния семестър на настоящата академична година. Средствата ще се изплатят наведнъж до 9 март 2018 г., като ще бъдат разпределени общо 4,4 млн. лв. Те са осигурени по проект „Студентски стипендии – фаза 1“, финансиран от Европейските структурни и инвестиционни фондове чрез Оперативна програма „Наука и образование за интелигентен растеж“. Класирането е обявено на страницата на проекта http://eurostipendii.mon.bg.\nСтипендии за успех се дават на студенти, обучаващи се по специалности от приоритетните професионални направления. Целта е да бъде стимулирано обучението на специалисти, за които има или се очаква недостиг на кадри за пазара на труда. Стипендията е в размер на 150 лв. месечно и се изплаща за пет месеца в рамките на семестъра. Средният успех е отличен (5,61), а броят на класираните студенти е 4492. Най-много са обучаващите се в „Предучилищна и начална училищна педагогика“ – 133 младежи, „Компютърни системи и технологии“ – 126, и „Архитектура“ – 111.\n\n2158 възпитаници на висшите училища в страната ще получат еднократни стипендии за специални постижения в размер на 300 лв. Те се присъждат за участие в научни, изследователски или практически разработки, като един студент може да получи до три такива. По тази причина броят на предоставените стипендии за зимния семестър е 3521. Целта им е да стимулират младежите да развиват практическия и творческия си потенциал извън задължителните задачи през учебното време. Средният успех за този вид стипендия е отличен (5,67), а най-много класирани има от направленията „Медицина“ – 381, „Право“ – 195, и „Финанси“ – 97.\n\nПроект „Студентски стипендии – фаза 1“ се изпълнява от Министерството на образованието и науката по Оперативна програма „Наука и образование за интелигентен растеж“ 2014-2020. Той допълва съществуващите възможности, създадени от националното законодателство, за отпускане на стипендии и награди на студентите със средства от държавния бюджет и дава възможност такива да бъдат отпускани и на обучаващите се в частните висши училища.\n\n \n                    ", "date": "2018.02.08", "title": "Над 6500 студенти с евростипендии "}
{"url": "http://www.monitor.bg/a/view/31123-%D0%91%D0%A1%D0%9F-%D0%BF%D0%BE%D0%B8%D1%81%D0%BA%D0%B0-%D0%B2%D1%8A%D1%82%D1%80%D0%B5%D1%88%D0%BD%D0%B0-%D0%BF%D1%80%D0%BE%D0%B2%D0%B5%D1%80%D0%BA%D0%B0-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B2-%D0%A8%D1%83%D0%BC%D0%B5%D0%BD/", "text": "\n                    БСП поиска главният прокурор Сотир Цацаров да назначи вътрешна проверка на прокуратурата в Шумен. Това стана ясно от думите на лидера на БСП Корнелия Нинова в парламента. Поводът е, че обвинението в Шумен е поискало от МВР в града, и по специално отдела за икономическа престъпност, да води разследване и на това основание да поиска от контролната комисия на БСП  кои лица са присъствали на делегатски събрания на червените. Писмото до социалистите е пратено на 23 януари, а с него се искат редица документи. Сред тях са копия на протоколи от заседания на общинското ръководство на БСП в Шумен проведени през 2017 година, копие от протокол на делегатско решение за смяна на делегати, копие от присъствалите на събранията. Това по думите на Нинова е прецедент и именно в тази връзка питат Цацаров дали районната прокуратура се използвала за политическа поръчка. От БСП питат и МВР-шефа Валентин Радев откога отдела за противодействие на икономически престъпления се занимава с партийни събрания  и кой е член на БСП. Нинова направи връзка между този случай и друг от средата на 2017 година, когато държавен служител, част от местното подразделение на комисията за конфликт на интереси в Шумен, бил уволнен само защото е член на БСП. Въпросният човек бил обвинен, че  е нарушил закона, според който не може да бъде член на ръководен орган на партия. Нинова обясни, че той е само член на БСП, а единствения ръководен орган на партията е само Националния съвет, а той не е бил негов член. Все пак накрая Нинова разясни, че въпросният човек все пак е бил член на местното ръководство на БСП в Шумен, но това не се водело ръководен орган на партията. Не стана ясно обаче как се казва човекът, дали в заповедта за уволнение наистина пише, че е отстранен заради членството му в БСП, защо по-рано не са реагирали заради неговото уволнение, каква е връзката с проверката на прокуратурата и дали той не е разследван за корупция. Според Нинова това е първият случай, в който прокуратурата иска такива данни от дадена партия. Всъщност обаче през 2013 година, когато управлява правителството на Пламен Орешарски, прокуратура и МВР поискаха пълен списък на новоприетите членове на ГЕРБ във Варна. Сигнал на член или активист на БСП  срещу друг активист е причината за проверката на БСП в Шумен. Това пък стана ясно от думите на вътрешния министър Валентин Радев в кулоарите на парламента, след обвиненията на левицата, че МВР търаши партийни документи на социалистите в Шумен. Оказва се, че отстраненият служител на комисията за конфликт на интереси в Шумен излъгал, че не е членувал в БСП.  Прокуратурата издава постановление, с което задължава МВР да провери има ли невярно съдържание в подадените документи, стана ясно от думите на силовия министър. \"В сигнала до прокуратурата е написал - моля ви се да проверите вярно ли е това, че другият член кандидатства за експерт в КОНПИ, преди това мой колега, заедно имаме политическа кариера, е излъгал в декларацията си, че не е членувал в БСП. Проверете го това. Ако е така значи той извършва престъпление по чл. 313 от Наказателния кодекс\", заяви Радев. Той припомни, че за тези служби се изисква политически неутралитет и не бива така да се поставя под въпрос работата на толкова служители на МВР. Не приемам такова отношение към служители на МВР, каза още Радев. Да не обвиняват МВР.  Нямаме грешка в действията си, посочи още той и допълни  - „Ако имат вътрешни проблеми, да си ги решават по друг начин,не намесвайки полицията\". \nПроверяваният от прокуратурата социалист от Шумен е бившият шеф на \"Напоителни системи\" в града и член на Общинския съвет на БСП Георги Георгиев, научи \"Монитор\". През юли м. г. Георгиев без много шум бил назначен в местното поделение на Комисията за предотвратяване и установяване на конфликт на интереси. В Шумен обаче социалистите в момента са поделени на поне две враждуващи една с друга фракции и назначението станало достояние на противниците на Георгиев. \"Наш, може би вече бивш член, знаем го кой е, но няма да го казваме на този етап, е написал доноса. Веднъж заради лична омраза към своя другар, втори път за да си пише актив пред ГЕРБ\". - коментира казуса източник от ръководството на БСП в Шумен. \n                    ", "date": "2018.02.08", "title": "БСП поиска вътрешна проверка на прокуратурата в Шумен (ОБНОВЕНА)"}
{"url": "http://www.monitor.bg/a/view/83289-%D0%9F%D0%B5%D1%80%D1%81%D0%BE%D0%BD%D0%B0%D0%BB%D1%8A%D1%82-%D0%BD%D0%B0-%D0%B7%D0%B0%D0%BA%D1%8A%D1%81%D0%B0%D0%BB%D0%B0-%D0%B1%D0%BE%D0%BB%D0%BD%D0%B8%D1%86%D0%B0-%D0%BF%D1%80%D0%B0%D1%82%D0%B8-%D0%BA%D1%8A%D1%80%D0%B2%D0%B0%D0%B2%D0%BE-%D0%BF%D0%B8%D1%81%D0%BC%D0%BE-%D0%B4%D0%BE-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%90%D0%BD%D0%B0%D0%BD%D0%B8%D0%B5%D0%B2/", "text": "\n                    „Кърваво“ писмо с 19 точки за ситуацията в държавната УМБАЛ  „Проф. д-р Стоян Киркович“ – Стара Загора изпратиха над 250 души от персонала й до здравния министър. В него те настояват за спешно свикване на общо събрание, съвет на директорите и медицински съвет, за да бъдат взети мерки .\n\nВ текста е записано, че състоянието на здравното заведение е „бедствено“, за последния месец повечето от служителите са получили едва половината от възнагражденията си, имало една цяла месечна заплата още от 2015 година, която се бавела.\n\nКазва се още, че болницата се управлява авторитарно, а вече трета година не е имало заседание на медицинския съвет въпреки задължението това да става ежемесечно.В болничната аптека липсвали елементарни медикаменти, изпълнителният директор дори издал специална заповед, с която забранявал изписването на лекарства.\n\nВ резултат на недоброто управление се стигнало до парадокс заплатите на санитарки да бъдат изравнени с възнагражденията на медицински сестри и дори на завеждащи отделения.\n\n„Поради лошите условия – забавените медицински процедури, недостатъчен персонал, липса на медицински консумативи, лоши хигиенно-битови условия  голям брой болни отказват по-нататъшно лечение и напускат болницата по собствено желание“, се твърди в писмото, в което се уточнява че състоянието на операционните  блокове е „бедствено“ и поставя под „риск живота и здравето на пациентите“.\n\n„Изненадан съм, не съм виждал това писмо, вчера /в сряда/ тук беше зам. министър Жени Начева, разговаряхме с началниците на отделения и клиники, нищо такова не беше казано…“, заяви ректорът на Тракийския университет проф. д-р Иван Въшин, който е член на съвета на директорите на УМБАЛ „Проф. д-р Стоян Киркович“ АД.\n\nПо думите му в момента дружеството имало наистина 22 млн лв борчове, но те били стари и онаследени, водели се преговори с кредитори за разсрочването им във времето.\n\nСпоред запознати със ситуацията за решаване на проблема със задлъжнялостта се разчитало на бъдеща продажба на сградата, където сега е настанена АГ-клиниката в центъра на града. Започналото обаче прехвърляне в основната болнична база било стопирано от няколко месеца поради липса на свежи средства.\n                    ", "date": "2018.02.08", "title": "Персоналът на закъсала болница прати „кърваво“ писмо до министър Ананиев"}
{"url": "http://www.monitor.bg/a/view/39127-10-%D0%BC%D0%BB%D0%BD-%D0%BB%D0%B2-%D0%B7%D0%B0-%D1%80%D0%B5%D0%BC%D0%BE%D0%BD%D1%82%D0%B8-%D0%B2%D1%8A%D0%B2-%D0%92%D0%B5%D0%BB%D0%B8%D0%BA%D0%BE-%D0%A2%D1%8A%D1%80%D0%BD%D0%BE%D0%B2%D0%BE/", "text": "\n                    Нова техническа инстрактура и основни ремонти на старата част на Велико Търново и някои от кварталище ще бъдат извършени с 10 млн. лв. по проект на местната община, финансиран от ОП „Региони в растеж”. Общо 36 улици и площадни пространства в старата градска част ще бъдат изцяло обновени по проекта. Инветиционното намерение включва: подмяна и обновяване на уличните настилки, тротоарите, пешеходните алеи, стълбищата, поставяне на парапети и кошчета за смет, озеленяване, монтаж на енергоспестяващо улично осветление. Освен старата част акцент в проекта е поставен и върху подобряването на градската среда в кв. Чолаковци и пешеходната му връзка със съседния кв. Бузлуджа. „Чрез реализирането на този проект се постига надграждане на вече реализирани проекти за градска среда, спеелили европейско финансиране в предния програмен период”, информират от местната община.\n                    ", "date": "2018.02.08", "title": "10 млн. лв. за ремонти  във Велико Търново"}
{"url": "http://www.monitor.bg/a/view/2044-%D0%A1%D0%BC%D0%B5%D1%82%D0%BD%D0%B0%D1%82%D0%B0-%D0%BF%D0%B0%D0%BB%D0%B0%D1%82%D0%B0-%D0%B3%D0%BB%D0%BE%D0%B1%D0%B8-%D0%9B%D0%BE%D0%B7%D0%B0%D0%BD-%D0%9F%D0%B0%D0%BD%D0%BE%D0%B2-%D0%B7%D0%B0-%D0%BD%D0%B5%D0%BF%D0%BE%D0%B4%D0%B0%D0%B4%D0%B5%D0%BD%D0%B0-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D1%8F/", "text": "\n                    Висшият съдебен съвет поряза опитите на шефа на ВКС Лозан Панов да минира новите правомощия на Специализирания наказателен съд, с които той пое делата за корупция по високите етажи на властта, в това число и срещу магистрати.Промяната влезе в сила от 5 ноември 2017 г., но оглавяваният от Панов Върховен касационен съд я даде на КС заедно с Висшия адвокатски съвет сОт Конституционния съд помолиха за становище по делото ВСС, като вчера кадровиците на Темида се произнесоха по случая. Но с мнение, точно обратно на това на Панов. Според становището на пленума на ВСС Специализираният наказателен съд категорично не става извънреден с промените в НПК, каквото е твърдението на ВКС и ВАдвС. 15 от кадровиците гласуваха против искането му за обявяване на противоконституционност на атакуваните разпоредби в НПК. „За“ бяха само 7, а самият Панов не гласува, тъй като е подписал сигнала до КС.По време на дискусиите главният прокурор Сотир Цацаров беше категоричен, че няма да подкрепи искането с мотива, че спецсъдът категорично не става извънреден. „Ако се сподели тезата, че спецсъдът се превръща в извънреден съд, това води до извода, че до въвеждането на измененията такъв характер е имал и Софийският градски съд. Ако се поддържа такава логика за спецсъда, защо не се поддържа и за СГС? Може би става дума за определено отношение към спецсъда? Нито СГС е бил извънреден съд, нито спецсъдът е извънреден. Такъв ще е, ако прилага някакви извънредни норми спрямо определен кръг лица. Смятам, че искането на ВКС е неоснователно и няма да го подкрепя“, подчерта той. От своя страна Панов, който е един от вносителите на искането до КС, заяви, че поддържа становището си така, както го е гласувал на пленум на ВКС. Цветинка Пашкунова не пропусна да подкрепи Панов. „Спецсъдът бе формиран да се специализира по материя, а не по субекти“, каза тя. Пленумът на ВСС взе становище и по друго конституционно дело, образувано по искане на пленума на ВАС за тълкуване на чл. 125, ал. 2 от конституцията дали ВАС да се произнася като първа инстанция по актовете на МС и на министрите. С 15 гласа „за“ и 5 „против“ те решиха, че ВАС не е компетентен да е първа инстанция по актовете на МС и на министрите. Не стана ясно кой трябва да разглежда тези дела.Междувременно пък лъсна, че Сметната палата еимуществена декларация пред държавните одитори. Новината бе съобщена от сайта „Правен свят”. Постановлението срещу Панов е издадено от шефа на Сметната палата Цветан Цветков в началото на 2018 г., но шефът на ВКС незабавно го е обжалвал пред Софийския районен съд. По този начин се допуска прецедент, при който действащият председател на ВКС, а в това си качество и ръководещ заседанията на съдийската колегия на ВСС, атакува акт на друг независим орган на държавната власт пред съдебна инстанция, върху която Панов има възможност да влияе, коментират от „Правен свят“.\n\n\n                    ", "date": "2018.02.08", "title": "ВСС поряза Лозан Панов за спецсъда, Сметната палата го глоби - той жали (ОБНОВЕНА)"}
{"url": "http://www.monitor.bg/a/view/88907-%D0%92%D0%BB%D0%B0%D0%B4%D0%B8%D0%BA%D0%B0-%D0%BE%D1%81%D0%B2%D0%B5%D1%82%D0%B8-%D1%80%D0%B5%D0%BC%D0%BE%D0%BD%D1%82%D0%B8%D1%80%D0%B0%D0%BD%D0%B0-%D0%B3%D0%B8%D0%BC%D0%BD%D0%B0%D0%B7%D0%B8%D1%8F-%D0%BD%D0%B0-%D0%B8%D0%BC%D0%B5%D1%82%D0%BE-%D0%BD%D0%B0-%D0%A1%D0%B0%D0%BA%D1%81%D0%BA%D0%BE%D0%B1%D1%83%D0%B3%D0%BE%D1%82%D1%81%D0%BA%D0%B8/", "text": "\n                     \n\n \n\n               \n\nТържествен водосвет , отслужен от старозагорския митрополит Киприан приключи проект за цялостен ремонт и обновяване на търговската гимназия „Княз Симеон Търновски“, за който бяха инвестирани 1,3 млн лв по ОП „Региони в растеж“.\n\nШколото, в което днес се 46 преподаватели обучават 672 момчета и момичета е създадено през далечната 1921 година. До скоро две трети от сградата бяха частна собственост и това не даваше възможност на училищното ръководство да кандидатства за външно финансиране.\n\nПрез м.г. с решение на старозагорските съветници общинската хазна изплати 800 х лв на частните лица и общината стана единствен притежател на сгради с разгърната площ от 4084 кв м. В хода на проекта беше изградена топла връзка между учебния корпус и физкултурния салон, направени бяха  оповестителна,пожароизвестителна  отоплителна инсталации,а в двора бяха обособени две зони:за отдих и за спорт.\n\n „Много хора ви обещаваха, че ще решат проблема със сградата и ще я ремонтират. Ние го направихме. Умни сте и сте хубави, можете всичко. Където и да продължите образованието си, върнете се в Стара Загора, защото става все по-хубав град за живеене!“, заяви преди да пререже лентата старозагорският градоначалник Живко Тодоров.\n                    ", "date": "2018.02.08", "title": "Владика освети ремонтирана гимназия на името на Сакскобуготски  "}
{"url": "http://www.monitor.bg/a/view/72848-%D0%9E%D1%80%D0%BA%D0%B5%D1%81%D1%82%D1%8A%D1%80%D1%8A%D1%82-%D0%BD%D0%B0-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8%D1%82%D0%B5-%D0%BA%D0%B0%D1%80%D0%B0%D0%B1%D0%B8%D0%BD%D0%B5%D1%80%D0%B8-%D1%89%D0%B5-%D1%81%D0%B2%D0%B8%D1%80%D0%B8-%D0%BD%D0%B0-3-%D0%BC%D0%B0%D1%80%D1%82-%D0%B2-%D0%9B%D0%B5%D1%81%D0%B8%D1%87%D0%BE%D0%B2%D0%BE/", "text": "\n                    Оркестърът към Асоциацията на карабинерите от регион Лацио в Италия ще свири навръх националния ни празник Трети март в Лесичово. Това съобщи за „ Телеграф“,/“Монитор“ зам.-кметът на общината Веселина Милкова. Бившите пожарникари и полицаи от Ботуша ще пристигнат у нас заедно с ръководителя си Маестро Паскулино Аведуто и водещата на ТВ RAI Александра Канале. В продължение на 2 часа площадът в селото ще бъде огласян от изпълненията на националния музикален бенд на карабинерите, които ще изсвирят оперни, симфонични, рок-парчета и други. Дори разучавали и 2-3 български песни, издаде Милкова.  Празникът ще започне в 11 ч. с поднасяне на венци и цветя пред паметника на руските братя-освободители в Лесичово. Зам.-кметът на общината допълни, че заслуга за неповторимия концерт има един италианец, влюбен в България- предприемачът Даниеле Гуглиетта, който преди 6 месеца посещава за първи път  красивото средногорско село, идвайки на гости у свой приятел –Йордан Енкин. Запленен от спокойствието, красивата природа на Средна гора и река Тополница, както и от гостоприемните местни жители, той решава да инвестира тук. Към днешна дата Гуглиетта вече има ресторант в София и цех в Лесичово. Иска да покаже на своите приятели красотите на България и като част от бенда на карабинерите им разказва за Лесичово. Всички  единодушно приемат поканата да гостуват в малкото пазарджишко село. Гуглиетта се среща с кмета на общината инж. Серьожа Лазаров, за да обсъдят идеята да направят още по- вълнуващ националния празник на България с музикалните изпълнения на италианските карабинери. Те ще пристигнат в петък, 2 март в страната ни и в неделя ще отпътуват. Очаква  се   Негово превъзходителство Стефано Балди – посланик на Италия да отговори на изпратената покана. В Лесичово на Трети март ще пристигне и председателят на Асоциацията на италианските предприемачи  у нас  Маурицио Ферери. Водещ на празника ще е актьорът Емил Марков, който преди години си купи къща в селото и през почивните дни отдъхва в нея със семейството си.  \n\n\n                    ", "date": "2018.02.08", "title": "Оркестърът на италианските карабинери ще свири на 3 март в Лесичово"}
{"url": "http://www.monitor.bg/a/view/20060-%D0%A6%D0%93%D0%9C-%D0%B7%D0%B0%D1%82%D1%8F%D0%B3%D0%B0-%D0%BA%D0%BE%D0%BD%D1%82%D1%80%D0%BE%D0%BB%D0%B0-%D0%B7%D0%B0-%D0%BF%D0%BE%D0%BB%D0%B7%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D1%83%D1%84%D0%B5%D1%80%D0%BD%D0%B8%D1%82%D0%B5-%D0%BF%D0%B0%D1%80%D0%BA%D0%B8%D0%BD%D0%B3%D0%B8/", "text": "\n                    Центърът за градска мобилност затяга контрола за ползването на буферните паркинги до спирките на метрото. Засилваме надзора на услугата \"Паркирай и пътувай\", която дава възможност на всеки гражданин да паркира без пари, ако пътува с метрото и има карта за градския транспорт, заявиха от дружеството пред „Монитор“. Оттам обясниха, че е масова практика хората с абонаментни карти да не ползват метрото, а само паркинга. Именно заради това от ЦГМ ще следят дали ползвателите на тази услуга наистина са пътували с метрото и ако не са, им се начислява по-висока такса. В момента с абонамента карта за градския транспорт желаещите могат да ползват безплатно буферните паркинги до изтичане на работното време на метрото. За пътуващите с билет първите два час за безплатни, а после заплащат по 0,50 лв на час. Всеки обаче, който иска да ползва само паркинга плаща месечен абонамент от 120 лева, така както е в останалите паркинги на ЦГМ.\n\nОт 1 март влиза в сила решението на Столичния общински съвет отсечката на бул. „Витоша“ от ул. „Алабин“ до бул. „Александър Стамболийски“ да стане пешеходна зона и по нея ще преминават само трамваи. „Заедно с това, паркирането от едната страна на ул. „Съборна“ от площад „Света Неделя“ до ул. „Леге“, ще бъде забранено“, обясни зам.-кметът по транспорт Евгени Крусев. Движението за коли ще бъде забранено и по ул. „Георг Вашингтон“ в участъка от ул. „Трапезица“ до ул. „Пиротска“.\n                    ", "date": "2018.02.08", "title": "ЦГМ затяга контрола за ползването на буферните паркинги"}
{"url": "http://www.monitor.bg/a/view/85254-%D0%9F%D0%BE%D0%B4%D0%B7%D0%B5%D0%BC%D0%B8%D1%8F%D1%82%D0%B0-%D0%BD%D0%B0-%D0%BC%D0%B0%D0%B2%D0%B7%D0%BE%D0%BB%D0%B5%D1%8F-%D1%81%D1%82%D0%B0%D0%B2%D0%B0%D1%82-%D0%B3%D0%B0%D0%BB%D0%B5%D1%80%D0%B8%D1%8F/", "text": "\n                    Подземията под съборения мавзолей на Георги Димитров в центъра на София, ще бъдат превърнати в галерия за съвременно изкуство, реши Столичният общински съвет. Първата стъпка, която ще бъде направена е укрепване на площадката над тунелите. Общината предвижда за укрепване на пространството и цялостното му проучване да отдели 100 хил. лв. Новото място за културни събития ще да бъде филиал на Софийската градска художествена галерия. Предстои да бъде обявен архитектурен конкурс за идеен проект за това как трябва да изглеждат тунелите под гробницата. \"Идеята се приема много добре от художествената общественост – хората, които ще бъдат двигателите на процеса. По този начин ще засилим и туристическия интерес към идеалния център на София\", заяви зам.-кметът по култура доц. Тодор Чобанов. Според него по този начин по естествен път в идеалния център на София ще се оформи музеен квартал.\n\nПрез ноември миналата година СОС взе решение на мястото на мавзолея временно да бъде издигната художествена инсталация „Бронзовата къща“. Очаква се къщата до няколко седмици да бъде поставена на площад площад „Княз Александър I Батенберг“ и да остане там до края на годината. Инсталацията е подарък от Австрия в чест на българското председателство на Съвета на ЕС. Австрийците ще поемат управлението на Съвета на ЕС след нас.\n                    ", "date": "2018.02.08", "title": "Подземията на мавзолея стават галерия"}
{"url": "http://www.monitor.bg/a/view/38815-%D0%96%D0%B8%D1%82%D0%B5%D0%BB%D0%B8-%D0%BD%D0%B0-%D0%93-%D0%9E%D1%80%D1%8F%D1%85%D0%BE%D0%B2%D0%B8%D1%86%D0%B0-%D1%81-%D0%B6%D0%B0%D0%BB%D0%B1%D0%B8-%D1%81%D1%80%D0%B5%D1%89%D1%83-%D1%82%D1%80%D0%B0%D1%81%D0%B5%D1%82%D0%BE-%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0%D1%82%D0%B0/", "text": "\n                    Жители на Горна Оряховица внесоха две жалби в административния съд срещу ОВОС на трасето на автомагистрала Русе – Велико Търново. Според адвокат Борис Кумпиков избраният вариант за трасето изолира населените места и един важен индустриален и жп център, какъвто е Горна Оряховица. „Няма предвидена модерна връзка. Тежкотоварния трафик ще пътува до магистралата през селата. За триградието В. Търново – Г. Оряховица – Лясковец, разстоянието до Русе се увеличава с 30 км. Магистралата ще бъде неизползваема и ще обслужва само чуждия трафик. Връзката на индустриалния център е мост над Янтра, който е строен през 1800 г. и на него не могат да се разминат два автомобила. Инвеститорите ще заобиколят Горна Оряховица. Най-голямата гара, летище с концесионер и най-големите заводи в региона ще пострадат. Това е напълно неприемливо за нас, но до този момент абсолютно никой не е обърнал внимание”, заявява адвокат Кумпиков. Той е категоричен, че зад жалбите не стоят „зелени” НПО-та, нито пък целта им е да забавят реализирането на проекта. „Това е протест на гражданите и бизнеса в региона”, твърди юристът, който обвинява властта, че не е провела обсъждане с обществеността относто трасето и връзките. В жалбите се твърди също, че другите две трасета са отпаднали без основание. „Ако властта продължи да ни игнорира, ще потърсим правата си по всеки законен начин. Трябва най-после да стане ясно, че тук живеят граждани и данъкоплатци, с чийто пари ще се строи проектът. Ние желаем той да се случи час по-скоро, но не по начин, който ни изолира”, категорични са подателите на жалбите.\n                    ", "date": "2018.02.08", "title": "Жители на Г. Оряховица с  жалби срещу трасето на магистралата"}
{"url": "http://www.monitor.bg/a/view/88057-%D0%9F%D1%80%D0%B8-%D1%84%D0%B0%D0%BB%D0%B8%D1%82-%D0%BD%D0%B0-%D0%B1%D0%B0%D0%BD%D0%BA%D0%B0-%D0%A1%D0%B8%D0%BD%D0%B4%D0%B8%D1%86%D0%B8%D1%82%D0%B5-%D0%B1%D0%B5%D0%B7-%D0%BF%D1%80%D0%B0%D0%B2%D0%BE-%D0%B4%D0%B0-%D0%B7%D0%B0%D0%BB%D0%B8%D1%87%D0%B0%D0%B2%D0%B0%D1%82-%D1%84%D0%B8%D0%BA%D1%82%D0%B8%D0%B2%D0%BD%D0%B8-%D0%B2%D0%B7%D0%B5%D0%BC%D0%B0%D0%BD%D0%B8%D1%8F/", "text": "\n                    Предотвратяване на бъдещи опити за разграбване на банки и трезори. Това предвиждат част от текстовете в Закона за банковата несъстоятелност, които депутатите приеха на второ четене.\n\nТака занапред при поставяне на банка под надзор, синдиците в нея да имат право да заличават обезпечения на длъжници, с изключение на тези, по които има реално плащане и вземането на банката е погасено изцяло.\n\nЗа сметка на това за недействителни ще могат да се обявяват онези сделки, при които вземането е прехвърлено на трето лице, независимо от броя на прехвърлянията, ако в резултат не е постъпило в разумен срок имущество – пари или актив. Под разумен срок се разбира максимум 6 месеца. Синдикът ще има право да иска несъстоятелност на сделка или поредица от такива сделки в 5 -годишен срок от откриване на производството по несъстоятелност на банката.\n\nУвеличава се и от 2 на 5 години срокът, в който синдиците да предявят искове срещу трети лица за разграбването имущество.\n\nТези текстове минаха без дебати по същество, като бяха подкрепени от по-голяма част от депутатите в зала. Против гласуваха тези от БСП. Останалите поправки, които касаят точно КТБ , останаха за петък сутринта.\n\n \n                    ", "date": "2018.02.08", "title": "При фалит на банка: Синдиците без право да заличават фиктивни вземания"}
{"url": "http://www.monitor.bg/a/view/11390-%D0%9F%D1%8A%D1%80%D0%B2%D0%B0%D1%82%D0%B0-%D0%B4%D0%B0%D0%BC%D0%B0-%D0%B2-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B0-%D0%B3%D0%BE%D0%BD%D0%BA%D0%B0/", "text": "Вдигнали палка в района на НДК, когато лимузината не спряла подали сигнал до 6-то РУП\n                     Служители на жандармерията спряха за проверка кортежа на първата дама Десислава Радева. Униформените не разпознали служебния автомобил на НСО, в който съпругата на президента се возела с шофьора си, иТова станало в района на НДК. Спазвайки мерките за сигурност, автомобилът продължил по пътя си, без да спира. Униформените подали сигнал на колегите си от Шесто районно управление в столицата и лимузината била установена в района на Бояна, където станало ясно, че возилото е на Националната служба за охрана, а в него се вози първата дама. От МВР единствено потвърдиха, че полицейска проверка е имало, но отказаха повече подробности.В ранния следобед в четвъртък се появиха и информации, че колата е била шофирана от самата Десислава Радева, а след отказа й да спре в преследването й са се включили две патрулки на МВР. От президентството обаче категорично отрекоха тази информация. Същото направиха по-късно през деня и от НСО, откъдето посочиха, че Радева не е управлявала служебен автомобил на службата, както и че когато се налага да ползва специализиран транспорт, той се осигурява със служебен водач и автомобил. „В НСО е разпоредена проверка, която ще изясни всички факти и обстоятелства около случая. При положение че бъдат установени нарушения от страна на наши служители, ще бъдат предприети съответните мерки“, посочиха от НСО. Пред \"24 часа\" пък шефът на НСО в оставка ген. Ангел Антонов посочи: „В никакъв случай г-жа Радева не е шофирала автомобила, не е имало преследване в София с патрулки. Тя е била в колата с охраната си и с шофьора. Не става въпрос за инцидент,Случват се подобни случаи, но ще търсим първопричината, след като анализираме ситуацията, допълни той. И обясни, че всички останали подробности ще ги разкаже след приключване на проверката. „Не става въпрос за гонки, нито за съпротива. Ще се разберем с колегите и ще си сътрудничим за изясняване на случая“, отсече шефът на НСО. Той допълни, че ако има нарушения от страна на служители на НСО, ще се вземат веднага мерки. „Ще го съгласувам и с колегите от жандармерията, които са си извършвали постоянната работа“, завърши ген. Антонов. \n\n\n                    ", "date": "2018.02.08", "title": "Жандармерия спря за проверка кортежа на първата дама (ОБНОВЕНА)"}
{"url": "http://www.monitor.bg/a/view/37595-%D0%9D%D0%B0%D1%83%D1%87%D0%B5%D0%BD-%D1%86%D0%B5%D0%BD%D1%82%D1%8A%D1%80-%D0%B7%D0%B0-3-%D0%BC%D0%B8%D0%BB%D0%B8%D0%BE%D0%BD%D0%B0-%D0%BB%D0%B5%D0%B2%D0%B0-%D0%B2%D0%B4%D0%B8%D0%B3%D0%B0%D1%82-%D0%B2-%D0%A8%D1%83%D0%BC%D0%B5%D0%BD%D1%81%D0%BA%D0%B8%D1%8F-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82/", "text": "\n                    Сграда по информационни и комуникационни технологии със 7 или 8 лаборатории ще бъде изградена в Шуменския университет \"Епископ Константин Преславски\" по спечелен в консорциум със СУ \"Св. Климент Охридски\" проект по Оперативна програма “Наука и образование за интелигентен растеж”, съобщи пред \"Монитор\" ректорът на ШУ проф. Георги Колев.\nКонсорциумът УНИТЕ (Университет за Наука, Информация и технологии в е-Обществото), в който водещ е СУ, а влизат още Техническият университет в София, Русенският университет \"Ангел Кънчев\" и Бургаският университет \"Проф. Асен Златаров\" е одобрен за финансиране с 29.8 милиона лева по процедура BG05M2OP001-1.001 “Изграждане и развитие на центрове за върхови постижения\".  “Нашият дял в проекта е 3 милиона лева, като за 730 хиляди лева ще бъде изградена сграда по Информационни и комуникационни технологии” с научни лаборатории – между 7 и 8 лаборатории. Вътре ще има техника за 1.5 милиона лева, която вече е заявена и в тях ще се обучават студенти и докторанти.” - разказа проф. Колев.\n \n                    ", "date": "2018.02.08", "title": "Научен център за 3 милиона лева вдигат в Шуменския университет"}
{"url": "http://www.monitor.bg/a/view/4960-%D0%92%D1%8A%D0%B2-%D0%92%D0%B0%D1%80%D0%BD%D0%B0-%D0%B2%D0%B4%D0%B8%D0%B3%D0%B0%D1%82-%D1%83%D1%87%D0%B8%D0%BB%D0%B8%D1%89%D0%B5-%D0%BD%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%B7%D0%B0-12-%D0%BC%D0%BB%D0%BD-%D0%BB%D0%B2/", "text": "\n                    Новата сграда на Математическа гимназия „Д-р Петър Берон“ във Варна ще бъде пример за училище на 21 век. Това сподели кметът Иван Портних, който представи стъпките за реализиране на проекта пред екипа на гимназията и директора на училището Павлин Петков. Новата сграда ще бъде разположена на терен от 22 дка в района на техникумите в кв. „Победа“, като строителството й ще бъде финансирано от държавата и от Общината.\n\n„Индикативната стойност на обекта с технологичното оборудване, е около 12 млн. лв. В хода на изготвянето на техническия проект, съвместно с ръководството на училището, ще се реагира, ако има допълнителни специфични изисквания“, обясни кметът. Той допълни, че вчера е била проведена ползотворна среща с министъра на образованието Красимир Вълчев.\n\n„Имаме неговата подкрепа, както и подкрепата на премиера Борисов. Следващата седмица ще свикаме извънредна сесия на Общинския съвет, на която ще поискаме от държавата терен, който да обединим с общинския парцел. Така ще осигурим необходимата площ, изисквана нормативно, за изграждане на една модерна сграда на това емблематично за града ни училище“, каза още Портних. Цялата концепция на развитие на района предвижда превръщане на зоната на техникумите в образователен кампус. С проекти по оперативна програма „Региони в растеж“ ще бъдат реновирани сградите на Професионалната гимназия по горско стопанство и дървообработване и на Професионалната гимназия по електротехника. Сградата на Колежа по туризъм също се ремонтира. „Амбицирани сме да превърнем района в център за обучение по математика, информатика, технологии, техника. Ще инвестираме средства в обновяване на инфраструктурата - на сградния фонд, технологично оборудване, както и съчетаване на определени общи функции, като плувен басейн, многофукционална спортна зала за осигуряване на условия за спорт на всички ученици. В близост е и базата на стадион „Локомотив“, която също ще развиваме“, обясни още варнеския кмет.\n                    ", "date": "2018.02.08", "title": "Във Варна вдигат училище на бъдещето за 12 млн. лв."}
{"url": "http://www.monitor.bg/a/view/37161-%D0%9F%D1%80%D0%BE%D0%B2%D0%B5%D1%80%D1%8F%D0%B2%D0%B0%D0%BC%D0%B5-%D0%BC%D0%B5%D1%81%D1%82%D0%BD%D0%B8-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B8-%D0%B7%D0%B0%D1%82%D0%B2%D0%B0%D1%80%D1%8F%D0%BB%D0%B8-%D0%B4%D0%B5%D0%BB%D0%B0-%D1%81%D1%80%D0%B5%D1%89%D1%83-%D0%BA%D0%BC%D0%B5%D1%82%D0%BE%D0%B2%D0%B5-%D0%9E%D0%91%D0%97%D0%9E%D0%A0/", "text": "Обвинението има подозрения кой е поръчителя на отвличането на Адриан\n                    Местни прокуратури и районни управления на МВР ще бъдат проверявани, тъй като има данни, че са „затваряли“ дела по сигнали срещу кметове. Това съобщи главният прокурор Сотир Цацаров, като даде пример с последния арест на градоначалник – този на кмета на Септември Марин Рачев. При обиска на дома му стана ясно, че Рачев е притежавал документи от ДАНС за разследвания срещу търговията с гласове в района.„Подозренията как са попаднали документи от ДАНС в кмета на Септември трябва да се насочат в нашия двор и в този на МВР“, заяви Цацаров, като посочи, че подобна самокритичност е нужна, за„Отправени бяха обвинения, мисля че пак от парламентарната трибуна, към ДАНС по отношение на документи, които са попаднали в кмета на Септември и са издадени от Агенцията. Проверката, която е разпоредена обаче показва, че те са сезиращи справки по повод предните местни избори по повод купуване на гласове, които са преминали и през прокуратура, и през органи на МВР“, обясни Цацаров и уточни, че така са стигнали до нощното шкафче на кмета. „Следователно подозренията не трябва да се насочват към ДАНС, а в нашия двор и този на МВР, което ще бъде предмет на проверка“, каза още Сотир Цацаров. „Още веднъж се показва, че моделът Специализиран прокуратура или какъвто и да е орган с компетентност на територията на цялата страна в противодействие на корупцията е очевидно една идея по-успешен от органи само с местна компетентност.„Притеснително е това, че срещу такъв тип кметове, които не са малко, еПритеснителното е, че на такива сигнали не е отреагирано или е отреагирано по начин, по който сигналите са били „затваряни““, категоричен бе Цацаров и добави, че ако се установи, че магистрати са си „затваряли очите“ по сигнали срещу кметове, те ще понесат отговорност за действията си. „Ако са укрили престъпление, тези магистрати ще си носят наказателната отговорност“, категоричен бе обвинител № 1 допълни: „Не бива да се мисли, че се работи по списък, ПР програма и нещо такова, работи се по данни, подадени от ДАНС или вече от новата дирекция“, заяви той. Относно думите на административния ръководител на Специализирана прокуратура Иван Гешев, който коментирайки обвиненията в Септември каза да се готвят и други кметове, главният прокурор обясни, че се работи за тези, за които се подават съответните оперативни данни.„заяви още главният прокурор.Главният прокурор Сотир Цацаров коментира и казусът с уволнения чиновник от Шумен. Обвинител № 1 заяви, че не е получил сигнал от соцлидерката Корнелия Нинова  в партийните работи на БСП, обяви самият той.\"В момента, в който г-жа Нинова представи документи за твърденията си, проверка ще има. Колегите от Шумен са проверявали документно престъпление. Едва ли може да се говори, че са проверявали партийна дейност\", декларира Цацаров. Коментарът му дойде след думи на Нинова, че покрай разследване на активист на БСП от Шумен районната прокуратурата в града е изискала партийни книжа.„Имаме подозрения кой е поръчителят за отвличането на Адриан Златков“, каза още главният прокурор по повод отвличането на Адриан Златков и  На въпрос дали има данни за още хора, замесени в случая, Сотир Цацаров отговори: „Естествено, чеХората, за които става дума са или помагачи или просто част от изпълнителския апарат. Едно такова престъпление изисква и поръчител, а такъв поръчител има“.В отговор на въпрос знае ли се кой е изпълнителят, Цацаров посочи: “Има съответни подозрения“. „Дори и изясняването на доказателствата до този момент е изискало сериозен труд. Тоест е изисквало огромен труд и огромно събиране не само на оперативна информация, но и в превръщането й в годни доказателствени средства. Не напразно благодарихме на колегите от сръбската прокуратура и сръбското Министерство на вътрешните работи. Помощта им беше безценна и продължава. Трудно се доказват подобен тип деяния. За мен е извършена огромна работа“, посочи още главният прокурор. \"За съда - или добро, или нищо. Искам да благодаря на колегите си Столичната дирекция на вътрешните работи и Софийската градска прокуратура за свършената работа\", каза Цацаров по случая с обвинените за помагачи начело с Ивайло Борисов-Ториното за отвличането на Адриан Златков. По-рано днес апелативният съд в София пусна четиримата задържани от ареста срещу парична гаранция. \"Имаме подозрения кой може да е поръчител на отвличането\", каза пестеливо главният прокурор.„разследването е възложено и на прокуратурата в Елин Пелин“ в отговор на . „Обстановката в Ихтиман е притеснителна. Това, което мога да кажа от последните минути е, че защитата на обвиняемите е направила отвод на цялата прокуратура в Ихтиман. Очевидно се бърза, за да изтекат 72-та часа , за да няма компетентна прокуратура, която да реагира. Ще ги разочаровам - разследването е възложено и на прокуратурата в Елин Пелин.\n\n\n                    ", "date": "2018.02.08", "title": "Проверяват местни прокуратури, „затваряли“ дела срещу кметове (ОБЗОР)"}
{"url": "http://www.monitor.bg/a/view/11797-190-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%B8-%D0%BE%D0%B1%D0%B5%D0%BA%D1%82%D0%B0-%D0%B2%D1%8A%D1%80%D1%85%D1%83-%D0%BF%D1%8F%D1%81%D1%8A%D0%BA%D0%B0-%D1%81%D0%B0-%D1%81%D1%8A%D0%B1%D0%BE%D1%80%D0%B5%D0%BD%D0%B8/", "text": "\n                    Министърът на туризма Николина Ангелкова инспектира плажа на „Слънчев бряг-север“ и провери дали са премахнати незаконните преместваеми обекти. Длъжни сме да установим съборени ли са всички 190 обекта, които надхвърлят одобрената схема, посочи тя. При проверката бе отчетено, че концесионерът съвестно си е изпълнил поетите ангажименти да разчисти плажа от незаконните заведения и павилиони.  \nРегистрирано бе обаче обаче наличие на частни имоти почти на територията на плажа. „Това са така наречените „джобове“. В тях са монтирани преместваеми обекти, които имат разрешителни и затова няма как да бъдат съборени, коментира министър Ангелкова. По-късно тя постави този пробелм пред кмета на Несебър, който обеща да извърши проверка. \nАнгелкова бе категорична, че през летния сезон щендерите на територията на АД-то ще бъдат забранени, а търговията ще става в павилиони. “Ще направим така, че да се разхождаме спокойно по алеите в курорта, а не да се блъскаме с щендери и стока. Трябва да има пълна промяна в облика на „Слънчев бряг“, отсече тя. Затова контролът върху търговските обекти ще бъде изключително засилен. Предстои да се подпише и споразумение с МВР, което ще оказва съдействие за осъществяването на тези мерки. \nМинистърът на туризма цитира социологическо проучване, според което 55% от анкетираните  одобряват павилионите да са с единна визия, а над  62% от запитаните искат да има заведения и обекти край плажа, но при спазване на реда и нормативите.  Ще дадем възможност да няма павилиони на главната алея и до хотел „Кубан“ при спазване на закона, отстоянията и наредбата на община Несебър. На крайбрежната алея също няма да има павилиони от страна на територията на АД-то, а тези на стопанина на плажа ще бъдат според изискванията на  ЗУЧК и задължително  на такива разстояния, че да не се закрива морето, обеща Ангелкова. Тя бе категорична, че новата схема ще бъде одобрена само ако отговаря на нормативните изисквания и ако се вижда морето, а не да се влиза в тунел от магазини.\nМинистър Ангелкова съобщи, че до момента наемателят на плаж „Слънчев бряг-север“ съвестно спазва ангажиментите си. Вече са съборени над 190 незаконни обекта. Предстои тези, които са законни, но надвишават квадратурата, също да бъдат съборени в тази им част, където това позволява, или изцяло да бъдат премахнати.\n„Като министър прекратих концесията на плажа „Слънчев бряг-север“, защото имаше над 8000 кв. метра обекти, които надхвърляха одобрената от мен  схема“, припомни Ангелкова.\nНа въпрос от журналисти за искането на някои браншови организации напълно да се премахнат  преместваемите обекти, тя напомни, че някои хотелиери - представители на тези организации, имат хотели на крайбрежната алея и павилиони в частни имоти в курорта. Нека гледаме и мерим с един аршин, за да се подобри визията на „Слънчев бряг“, призова министърът.\n                    ", "date": "2018.02.08", "title": "190 незаконни обекта върху пясъка са съборени "}
{"url": "http://www.monitor.bg/a/view/17617-us-%D0%B0%D0%B4%D0%B2%D0%BE%D0%BA%D0%B0%D1%82%D0%B8%D1%82%D0%B5-%D0%BD%D0%B0-%D0%92%D0%B0%D1%81%D0%B8%D0%BB%D0%B5%D0%B2-%D1%81%D0%B0%D0%BC%D0%B8-%D0%BF%D1%80%D0%B8%D0%B7%D0%BD%D0%B0%D1%85%D0%B0-%D0%98%D1%81%D0%BA%D1%8A%D1%82-%D0%BD%D0%B0-%D0%B1%D0%B0%D0%BD%D0%BA%D0%B5%D1%80%D0%B0-%D0%B1%D0%B5%D0%B3%D0%BB%D0%B5%D1%86-%D0%BF%D0%BE-%D0%9C%D0%B0%D0%B3%D0%BD%D0%B8%D1%82%D1%81%D0%BA%D0%B8-%D0%B5-%D1%81%D0%BF%D0%BE%D1%80%D0%B5%D0%BD/", "text": "\n                     Балонът, надуван от банкера беглец Цветан Василев, фамилията и ортаците му за внесения от него иск по акта „Магнитски“ се спука с гръм и трясък, след като дори от наетата от него срещу солиден хонорар US адвокатска кантора признаха, че жалбата му е спорна.До признанието се стигна след иначе замислено като пиарско интервю в полза на Василев, направено от BiT – телевизия, чиито водещи и част от предаванията Българския Мадоф финансира с парите, откраднати от него от вложителите в КТБ. Поводът за интервюто е постинг в Туитър на щерката на подсъдимия за източването на милиарди от фалирания трезор – Радосвета Василева, която е обвиняема за пране на пари, твърдящ, че в момента искът се разглеждал в Държавния департамент на САЩ и щяло да има резултат по него по-скоро от очакваното. На въпрос на BiT кога се очаква това обаче Джоузеф Огъстийн от кантората JWI започва да увърта, че ставало въпрос за месеци, след което обяснява, че нямало точна дата. „Първата серия от санкции по международния закон „Магнитски“ бяха обявени на 21 декември. Наши източници ни уведомиха, че е вероятно отсега нататък да не бъдат фиксирани определени дати“, обяснява той, като в крайна сметка изплюва камъчето, че въпросните санкции са били фокусирани „върху по-безспорните случаи“. С което признава това, за което отдавна алармираме – че искът е спорен, или иначе казано – балон.Самото интервю съвпадна като дата с разглеждането и приемането на второ четене на поправките, внесени от депутата и наш издател Делян Пеевски и колегите му по група Йордан Цонев и Хамид Хамид в Закона за банковата несъстоятелност. С тях не само се слага край на вторичния грабеж на КТБ, извършван от Василев и ортаците му олигарси, но и се дава възможност за връщане на вече заграбеното. Съвпадението на поредното изявление на Огъстин за BiT с разглеждането на поправките едва ли е случайно, като най-вероятната му цел е да отвлече вниманието от измененията. Тя обаче също се провали. Вчера немалка част от измененията бяха приети окончателно от депутатите, като занапред при поставяне на банка под надзор синдиците в нея ще имат право да заличават обезпечения на длъжници, с изключение на тези, по които има реално плащане и вземането на банката е погасено изцяло.За сметка на това за недействителни ще могат да се обявяват онези сделки, при които вземането е прехвърлено на трето лице, независимо от броя на прехвърлянията, ако в резултат не е постъпило в разумен срок имущество – пари или актив. Под разумен срок се разбира максимум 6 месеца. Синдикът ще има право да иска несъстоятелност на сделка или поредица от такива сделки в 5 -годишен срок от откриване на производството по несъстоятелност на банката.Увеличава се и от 2 на 5 години срокът, в който синдиците да предявяват искове срещу трети лица за разграбването на имущество.Тези текстове минаха без дебати по същество, като бяха подкрепени от по-голяма част от депутатите в зала. Против гласуваха парламентаристите от БСП. Останалите поправки, които касаят точно КТБ, останаха за петък сутринта. \n\n\n                    ", "date": "2018.02.08", "title": "US адвокатите на Василев сами признаха:  Искът на банкера беглец по „Магнитски“ е спорен"}
