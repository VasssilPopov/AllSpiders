{"url": "https://www.monitor.bg/bg/a/view/grigor-prikluchi-bezslavno-vyv-viena-147814", "text": "Григор Димитров записа поредното си безславно отпадане в турнир от календара на ATP през този сезон. Най-добрият български тенисист отстъпи с 4:6, 6:4, 4:6 пред Михаил Кукушкин в двубой от първи кръг на турнира от сериите ATP 500 във Виена. За пореден път Димитров направи твърде много непредизвикани грешки и така и не успя да намери верния ритъм. Това е втора победа за 71-вия в света Кукушкин над Димитров в три мача помежду им. 30-годишният казахстанец го победи и през 2015-а на US Open, а Григор има един успех през 2012-а в Маями. Това беше и 18-та загуба за Димитров през сезона, а победите му са 23. От април насам, когато игра полуфинал в Монте Карло, българинът не е прескачал четвъртфиналната фаза на нито един турнир, независимо от категорията. Преди Виена той игра в Пекин, където отстъпи във втори кръг от №55 в света Душан Лайович. Кукушкин, който тръгна от квалификациите, ще срещне във втория кръг друг квалификант в лицето на Андрей Рубльов. За казахстанеца това беше първи успех над представител на Топ 10 през сезона. За последно той игра в основната схема на турнира в Москва преди дни, където загуби в първи кръг от 105-ти в света Евгени Донской.", "date": "2018.10.24", "title": "Григор приключи безславно във Виена"}
{"url": "https://www.monitor.bg/bg/a/view/gybichkite-podskazvat-padnal-imunitet-147792", "text": "Гъбичките по краката, ноктите и дори на интимни места подсказват паднал имунитет. Те се появяват по-интензивно през есента и зимата, когато се ползват затворени обувки, боти и ботуши. Ако се оплаквате от суха и напукана кожа, мехури по стъпалата, цепене на ноктите, сърбеж или неприятен мирис, тогава може да сте жертва на гъбички. Микозата се появява по-често при хора със склонност към изпотяване. Те са силно заразни и могат да бъдат прихванати от ползването на чужди джапанки, чехли, обувки и дори от пода на банята, ако човек е бос и преди него е влизал заразен. За гъбичките по краката обувките са от изключително значение. Изхвърлете всички обувки, които вече не носите и са стари или износени. Другите се опитайте да изперете отвътре или пък ги изкарайте да се проветрят и да се напекат на слънце. Лекари съветват да не слагате един и същ чифт всеки ден, а да имате два, които да редувате. Идеята е да дадете време на обувките да подишат. Ако пък забелязвате, че в тях се задържа влага, сложете вътре платнена торбичка със сода за хляб, за да абсорбира водата и миризмата. Личната хигиена е друго важно оръжие, пред което гъбичките по краката са безсилни. Когато се къпете, обърнете специално внимание на ходилата. Измийте ги добре със сапун и гореща вода, особено по гънките покрай пръстите – любимо място на гъбичките. Желателно е това да става непосредствено преди излизане от банята. След това хубаво ги подсушете – имайте предвид, че тези бактерии обичат влажните места. Накрая се погрижете и за педикюра си. Колкото по-неподдържани и големи са ноктите на краката ви, толкова по-голям е шансът там да се задържат микроби или влага, които да се превърнат в предпоставка за микоза. В случай че сте склонни към заразяване с гъбички по краката, се налага всеки път, когато се къпете, да почиствате и дезинфекцирате пода на банята. Желателно е също да не ходите боси по пътеки и килими, защото може да прихванете микоза или съответно вие да заразите някого. Когато положението стане нетърпимо, на помощ идват бабините рецепти. Някои съветват оплакващите се от гъбички да киснат краката си в разтвор от вода и оцет в продължение на 20 мин поне веднъж дневно. Киселинността на оцета убива бактериите и не позволява на микозата да се разпространи. Други препоръчват чесъна като изпитано оръжие. Натъркайте заразените места с няколко капки сок от чесън или с прясно обелена скилидка половин час преди да си легнете. После обуйте памучен чорап и на сутринта задължително минете през банята. Антибактериалното действие на чесъна убива гъбичките още в зародиш. Подобни масажи може да си правите и с масло от чаено дърво или евкалипт. И двата варианта ще ви помогнат да ограничите микозата, но не са достатъчно силни, за да я преборят. Затова ги използвайте като допълнително средство към предписаното ви лечение. Друг проблем е, че гъбичките по краката напомнят за себе си със сърбеж или болка. Ще успокоите симптомите, като намажете болното място с кисело мляко. Ще предотвратите появата на гъбички по краката, като използвате пудра, за да поддържате кожата суха, така че да не задържа влага. В банята използвайте ексфолиант, за да премахнете мъртвата кожа, а за обувките - специален спрей. В случай че страдате от гъбички по краката, потърсете и помощта на лекар или фармацевт. Те ще ви посъветват какво лекарство да използвате. В аптеката се продават мехлеми, хапчета, пудри, лакове, които могат да ви помогнат за лечението на микоза. Приемайте повече витамин Е – той подхранва кожата и има антибактериално действие. Ограничете сладкото, ако то ви причинява други кожни проблеми. Не е изключено микозата да е породена от него. Носете памучни чорапи, тъй като те абсорбират влагата. Когато посещавате обществени места като басейн, боулинг или сауна, задължително си носете обувки от вкъщи.", "date": "2018.10.24", "title": "Гъбичките подсказват паднал имунитет"}
{"url": "https://www.monitor.bg/bg/a/view/ek-dava-30-mln-evro-za-evropejski-universiteti-147813", "text": "30 млн. евро от прогнозния бюджет за на Европейската комисия за следващата година, ще бъдат заделени за „европейски университети“. Инициативата е част от стремежа към създаване на Европейско пространство за образование до 2025 г. Комисията публикува днес своята покана за представяне на предложения по програмата „Еразъм+“ за 2019 г.., при които Комисията ще стартира пилотна програма, която ще подпомогне шест обединения на „европейски университети“, всяко от които съставено от поне 3 висши учебни заведения от 3 държави, за да насърчи укрепването на европейската идентичност, като същевременно стимулира върховите постижения и помага за повишаване на конкурентоспособността на европейските висши учебни заведения. До 28 февруари 2019 г. кандидатите трябва да подадат своите заявления за безвъзмездни средства до Изпълнителната агенция за образование, аудиовизия и култура за обединения, чиято дейност ще започне между 1 септември и 1 декември същата година. Втора пилотна покана трябва да последва през следващата година, като се предвижда инициативата да се разгърне изцяло в рамките на следващия дългосрочен бюджет на ЕС, считано от 2021 г. Целта е до 2024 г. да се изградят около двадесет „европейски университета“. От прогнозния бюджет за 2019-та година, който възлиза на 3 млрд. евро, ще бъдат заделени 300 милиона евро. Това е с 10% повече от предходната година. Всички публични или частни органи, които извършват дейност в областта на образованието, обучението, младежта и спорта, могат да кандидатстват за финансиране в рамките на поканата за представяне на предложения по програма „Еразъм +“ за 2019 г. Освен това за финансиране могат да кандидатстват групи от млади хора, които работят с младежи, но не са част от младежка организация.", "date": "2018.10.24", "title": "ЕК дава 30 млн. евро за „европейски университети“"}
{"url": "https://www.monitor.bg:443/bg/a/view/profesionalnite-uchilishta-s-novi-programi-na-5-godini-147808", "text": "Учебните програми по предмети, които са част от професионалната подготовка на ученици, навършили 16 години, ще се актуализират поне веднъж на 5 години. Това е заложено в промените в Закона за професионалното образование и обучение, които депутатите приеха окончателно. Промяната гарантира съответствие между нуждите на бизнеса и кадрите, които ще излизат на пазара. В закона се регламентира разграничаването на защитените специалности от професии от тези, по които се очаква недостиг на пазара на труда. Първите са такива, към които липсва интерес от страна на учениците, но има необходимост от подготвени кадри. Вторите са специалности, за които може да се прогнозира бъдещ недостиг на кадри в сравнение с броя на обучаващите се. С промените в закона се регламентира и обучението чрез работа, което ще се извършва под ръководството на наставник. Към него се въвеждат изисквания, сред които да е минал обучение и да има три години опит и професионална квалификация. Въвеждат се изисквания и към работодателя, който трябва да разполага с работници и необходимата материална база за осъществяване на обучението. Връзката между работодателя, наставника и обучаващата институция при обучението чрез работа пък ще се осъществява от учител-методик в училището или от преподавател-методик. Учениците, които се обучават в дуална форма на обучение пък ще получават възнаграждение. В 11-и клас то ще бъде в размер на поне две стипендии или 120 лв., а в 12-и клас поне три - 180 лв.", "date": "2018.10.24", "title": "Професионалните училища с нови програми на 5 години "}
{"url": "https://www.monitor.bg:443/bg/a/view/tervel-bruzese-hich-ne-e-bezopasen-147804", "text": "Братът на Кубрат - Тервел Пулев, който ще се бие за първа титла - в първа тежка категория на Европейския боксов съюз с италианеца Леонардо Брузесе, не пожела да прогнозира колко ще продължи неговият мач. \"Предвиден е за 12 рунда, каза той. - Гледах видеа на Брузесе, склонен е да взема нестандартни решения, да сменя ритъма и хич не е безопасен. Нямам намерение да го подценявам\". „Готов съм за този мач, уточни Тервел. - Моят противник също. Нека да видим какво ще се получи. Не съм по заканите, по изхвърлянето. Предпочитам да действам, такъв тип човек съм. Всичко ще се реши на ринга.“ Самият Брузесе пристига с 10-ина минути закъснение за последната пресконференция, за което се извини поне 4 пъти на присъстващите. Той тръгнал от Италия в 4 часа през нощта, пътувал дълго, но щял да се възстанови за мача. Брузесе благодари на организаторите и на промоутърите Ивайло Ивайло Гоцев и Джон Уърт за посрещането и за шанса да стигне до този бой.", "date": "2018.10.24", "title": "Тервел: Брузесе хич не е безопасен"}
{"url": "https://www.monitor.bg:443/bg/a/view/mineralnata-voda-vyv-varna-polezna-za-bybrecite-147806", "text": "Пиенето на вода от минералните извори във Варна е полезно за бъбреците. Това е установило проучване на специалисти от Факултета по фармация към Медицинския университет във Варна. В изследването са участвали 50 доброволци, които в продължение на 2 месеца са пили вода от местните минерални извори. В резултат на употребата й е отчетена подобрена бъбречна функция, разкри пред Дарик-Варна деканът на Факултета по фармация, проф. Диана Иванова. Това са и първите научни доказателства за положителния ефект на водата от минералните извори във Варна. Досега водата от термалните извори в града не е била изследвана от гледна точка на ефекта върху метаболизма при хората, коментира тя. „Варненци смело могат да пият тази вода, без някакви опасения за здравето си”, увери проф. Иванова. Тя обясни, че се очаква проучването да приключи през декември. В момента се извършват последните анализи. Във Варна има 33 чешми за обществено ползване, като доскоро се твърдеше неофициално, че три от тях са с минерална вода. Лековитата вода за пиене течеше от чешмите в Шишковата градинка, под Аквариума и до басейн \"Приморски\".  ", "date": "2018.10.24", "title": "Mинералната вода във Варна - полезна за бъбреците "}
{"url": "https://www.monitor.bg:443/bg/a/view/pravitelstvoto-shte-stopanisva-rezidencija-bojana-147805", "text": "Правителството реши да предостави за безвъзмездно управление на администрацията на МС резиденция „Бояна“. В същото време за стопанство „Кричим“ ще отговаря вече Югозападното държавно предприятие в Благоевград. И двата обекта са със статут на публична държавна собственост и досега се стопанисваха от подопечната на президента Национална служба за охрана (НСО), но били с отпаднала необходимост и не били свързани с основната дейност на службата. Както е известно при първия кабинет на Бойко Борисов „Кричим“ бе прехвърлено към МФ, но впоследствие грижите за него отново бяха поврени на НСО. Благоевградските горски обаче разполагали със служителите, които имат по-подходящо образование и опит, за да го поддържат. Двуетажната сграда със специално предназначение на резиденция „Бояна“ пък, е необходима за изпълнение на дейностите на администрацията на МС, уточниха от „Дондуков“ 1.", "date": "2018.10.24", "title": "Правителството ще стопанисва резиденция „Бояна“"}
{"url": "https://www.monitor.bg:443/bg/a/view/rychna-spirachka-za-big-brother-147811", "text": "Покрай телевизионния Big Brother май повечето хора са забравили, че Големия брат е герой от романа „1984“ на Джордж Оруел. „Големия брат те гледа“ стана крилата фраза, която се използва в най-различни „воайорски“ ситуации. Че Оруел е „провидец“, историята доказа, дори и да вземем само това, че медиите прегърнаха Биг Брадър като синоним на камерите, които наблюдават целия ни живот. Повече камери, повече сигурност. Този постулат отваря пътя на тоталното окабеляване и монтирането на „очи“ на всеки квадратен сантиметър. Спор няма, че камерите много помагат при разкриването на престъпления. Най-пресният пример е този с бързото залавяне на обвинения за убийството на журналистката Виктория Маринова – Северин. Ако камерата не го беше уловила как бяга от местопрестъплението, едва ли следователите щяха да имат този светкавичен успех. Същото важи и за кражби в магазини, за пътни произшествия, за всякакви хулигански прояви. Дотук добре. Биг Брадър следи училища, паркове, улици, площади в София. Сигналът се изпраща в Центъра за наблюдение и от там могат да реагират веднага при някакъв инцидент. Първият отпор на тоталното следене обаче се появи при предложението да се наблюдават детските градини отвътре. Това се случи, след като родители правиха тайни записи на случващото се в забавачките, за да удостоверят лошото отношение към децата им. Да правиш Биг Брадър в детските заведения, със сигурност не е добра идея не само защото работещите в тях не бяха съгласни. Е, някъде се постигаше консенсус с вътрешните камери, но това няма много общо със сигурността на децата, а по-скоро с пазара на труда. И след като накачихме камери навсякъде, логично се появиха и четирите букви GDPR. Запазването на личните данни всъщност е опит да се запази поне донякъде личното пространство в глобално споделения ни свят. Малцина са наясно какво точно значи General Data Protection Regulation, или Общ регламент относно защитата на данните в ЕС. В главите на повечето хора, както и в моята, това е да си сложиш пароли и защити в социалните мрежи, да кликаш „съгласен“ в сайтовете и да не ти се вижда ЕГН-то публично. Който обаче се е видял на запис от камерата, поставена на входа на блока, едва ли се е почувствал вдъхновен от филмчето. Особено ако влиза с нерегламентирани посетители в нерегламентирано време. А записите може да се прегледат, ако някой е одраскал колата на съседа, докато паркира. Същото важи и за записите от камери на обществени места. Може да цъфнеш в кадър точно когато най-малко си си представял, че си главен герой. Сигурно така са се появили и 62-те жалби от граждани за снимки по улици и паркове в страната. Дали обаче GDPR ще ни защити от надзора на Big Brother ? Ще употребя думата „дано“, въпреки че един телевизионен клип казва, че заради нея сме били в дъното на всички класации. Дано защитата на личните данни послужи като ръчна спирачка на следенето, което при липса на граници може да се превърне в нежелан надзор. Както сме се залетели по хлъзгавата територия на записаните, разбирай – споделени с непознати лични житейски пространства, само ръчната спирачка може намали скоростта. Защото рамките отдавна са нарушени.", "date": "2018.10.24", "title": "Ръчна спирачка за Big Brother"}
{"url": "https://www.monitor.bg:443/bg/a/view/e28-mln-dylji-kuha-firma-na-bg-madof-147803", "text": "Поредната фирма на БГ Мадоф без никаква стопанска дейност и приходи получила щедро финансиране от фалиралата КТБ лъсна в спецсъда. Дружеството с гръмкото наименование „Глобал Агро Трейд“ има задължения от 28 348 311евро към КТБ. Според обвинителния акт укриващият се в Сърбия Цветан Василев е дал общо пет заема през кухото дружество, които са наливани в други негови проекти генерирали също огромни задължения към КТБ. Част от сумите са отивали към „Бургас Мийт” ЕООД, „Корси Маунтин Рисорт” АД, „Акванада” ЕООД, ТЦ ИМЕ, „Бромак телеком инвест” и “Инвест мениджмънт” АД. Последното дружество държи повечето лични имоти на семейството на подсъдимия Василев, стана ясно още от обвинителния акт.", "date": "2018.10.24", "title": "28 млн. евро дължи куха фирма на БГ Мадоф"}
{"url": "https://www.monitor.bg:443/bg/a/view/kyrdjali-specheli-tretija-polufinal-v-kampanijata-na-mrrb-mojat-grad-e-mojata-krepost-147802", "text": "Отборът на Кърджали спечели третия полуфинал от образователно-патриотичната кампания на Министерството на регионалното развитие и благоустройството „Моят град е моята крепост“. На оспорвано състезание в Сливен седмокласниците Василена и Павел от СУ „Отец Паисий“ в град Кърджали спечелиха правото да представят Южна и Югоизточна България на големия финал в София. Той ще е на 4 ноември в зала 1 на НДК. На състезанието в Сливен сили премериха осем отбора от Южна Централна и Югоизточна България. Учениците бяха изпитвани от звездните водещи Димитър Рачков и Васил Василев – Зуека. На второ място се класира отборът на област Пловдив, който до последно имаше равен брой точки с учениците от Кърджали. След въпроси от министъра на регионалното развитие и благоустройството Петя Аврамова обаче бяха избрани финалисти. Трети е отборът на Стара Загора. В зала „Сливен“ знания премериха още ученическите отбори от областите Сливен, Бургас, Ямбол, Хасково, Смолян. Всички бяха изпитвани от актьорите Димитър Рачков и Васил Василев - Зуека, а представянето им бе оценявано от жури с председател министър Аврамова. В журито бяха още заместник-регионалният министър Деница Николова, областният управител на Сливен Чавдар Божурски, кметът на Сливен Стефан Радев и Лидия Дамянова – експерт от министерството на образованието и науката, които са партньор на МРРБ в кампанията. Министър Аврамова връчи наградите на победителите и поздрави учениците за показаните знания. „Всички участници бяха подготвени много добре. Желая на всички да бъдете смели, учете много, бъдете упорити да следвате мечтите си и ги реализирайте, за което трябва труд и упоритост“, пожела министърът. Тя каза още, че целта на инициативата е учениците да се възпитават в любов и грижа за родния град и да се гордеят с корените си. Досега за големия финал на 4 ноември са се класирали отборите на Шумен, Перник и Кърджали. На състезание в Габрово на 30 октомври ще бъде избран четвъртият финалист. Тогава сили и знания ще премерят отборите на Велико Търново, Видин, Враца, Монтана, Ловеч, Габрово и Плевен.", "date": "2018.10.24", "title": "Кърджали спечели третия полуфинал в кампанията на МРРБ „Моят град е моята крепост“"}
{"url": "https://www.monitor.bg:443/bg/a/view/arestuvaha-recidivist-prebil-78-godishna-jena-147809", "text": "65-годишен осъждан мъж от Варна бе задържан от полицията, след като пребил възрастна жена от село Българево. Саморазправата с физическите последици за жертвата се разиграла около 22 часа на 22 октомври. Сигнал за посегателството е подаден ден по-късно от лечебно заведение, в което към 16.30 часа е приета възрастна жена. Причината за побоя бил спор, при който мъжът се нахвърлил на  78-годишната жена в дома й на ул. „Цар Иван Срацимир“ в селото. В резултат на нападението, жртвата е получила фрактура на челюстта, травма на главата, контузия на мозъка и на гръдния кош. Проведеното полицейско издирване бързо установило извършителя, който се оказал съждан стар познайник на МВР. По случая е образувано досъдебно производство. Побойникът е задържан за срок до 24 часа в полицейския арест. Материалите са докладвани на прокурор от Районна прокуратура - Варна.  ", "date": "2018.10.24", "title": "Арестуваха рецидивист, пребил 78-годишна жена"}
{"url": "https://www.monitor.bg:443/bg/a/view/lebedovo-ezero-vyrhu-led-s-vtoro-predstavlenie-147812", "text": "Класиката „Лебедово езеро“ в изпълнение на Руски държавен балет на лед „Санкт Петeрбург“, която ще се играе на 9 декември, почти разпродаде зала 1 на НДК. Затова организаторите от АРТ БГ обявиха второ представление в същия ден. Така руските балетисти ще зарадват българската публика както в 20 часа, така и в 17:30. Заради новия ранен час ще бъдат достъпни и детски билети. Всеки на възраст между 7 и 18 години може да влезе срещу 10 лв. Останалите пропуски струват от 30 до 60 лв, а ВИП местата са по 80 лв. Първите 100 билета от всяка категория ще са на промоция с по 10 лв отстъпка. Руски държавен балет на лед „Санкт Петербург“ гостува с „Лебедово езеро“ и в Пловдив на 11 декември в Дом на културата „Борис Христов“ също с две представления в един ден - от 17:30 и от 20 ч. С оригинална музика на Чайковски, на 9 декември 2018 г. спектакълът ще преобрази сцената на зала 1 на НДК в заледено езеро, което за пореден път ще потопи българските зрители в приказния свят на грациозните лебеди в изпълнение на руските олимпийски шампиони по фигурно пързаляне. Сложни акробатични фигури, пищна сценография и автентични костюми са само част от оръжията на балета, начело с европейските и олимпийски шампиони Людмила Белоусова и Олег Протопопов и още 20 от най-популярните състезатели на Русия, известни още като „Руските господари на спорта“.", "date": "2018.10.24", "title": "„Лебедово езеро“ върху лед с второ представление"}
{"url": "https://www.monitor.bg:443/bg/a/view/peti-sme-po-prevod-na-dokumenti-v-evrosyuza-147801", "text": "Институциите ни са сред първите пет в Европейския съюз по предоставяне на преведени документи за подобряване на системата за автоматичен превод в ЕС eTranslation. От 6000 ресурса, събрани от 30 страни, тези съдържащи български език поставят държавата ни на пето място, стана ясно по време на национален семинар по споделяне на езикови ресурси. Сред институциите вече предоставили МТСП, МП, НАП, БАН и др. Но английският език все още доминира в цифровата среда, според доклад на Европейския парламент, а българският тъкмо обратно е един от многото официални за Съюза езици, които не са достатъчно добре представени. „Администрацията трябва да борави с езици различни от тези, с които борави всекидневно. Затова е важно колкото се може повече езикови ресурси да станат достъпни в подкрепа на иновативни цифрови публични многоезични приложения“, каза еврокомисарят Мария Габриел във видео обръщение до участниците в семинара. За целта от ЕК иска от институциите да й предаде документи, преведени поне на един чужд език, за да може да захрани с информация услугата си eTranslation. Системата е „умна“ и се самообучава сама чрез вграден изкуствен интелект (AI), разказа пред „Монитор“ Христина Добрева, експерт в транспортното ни министерство по темата. По думите на министър Росен Желязков, модерната платформа за автоматизиран превод има две съществени отлики, които са и нейни предимства в сравнение с други съществуващи системи за обществено ползване. eTranslation позволява запазване на личните данни на потребителите и има висока експертна и професионална стойност, посочи той. За постигане на превод на страниците на институциите Европейската комисия се обръща именно към институциите. Целта е събиране на достатъчно ресурси под формата на документи, за да може институциите в целия свят да предлагат своите услуги на всички езици в ЕС. Такива услуги от публичната администрация за улеснение на чужденците у нас за изваждане на разрешение за постоянно пребиваване, за записване на децата на училище, за регистриране на компания или плащане на данъци.", "date": "2018.10.24", "title": "Пети сме по превод на документи в Евросъюза"}
{"url": "https://www.monitor.bg:443/bg/a/view/bylgarija-e-na-opashkata-po-vaksinirane-147791", "text": "България е на опашката, на предпоследно място в света, по доверие във ваксинирането. Това нарежда населението й в графата на най-недоверчивото към имунизациите. Тези данни са от ново проучване и са публикувани от Европейската комисия. От него става ясно, че само 66,3% от българите приемат, че ваксините са безопасни, а 72,7 на сто споделят, че са и ефикасни срещу заболяванията. Само 27,6 % приемат, че те са сигурни и безопасни, а 38,7 процента не са сигурни, но са склонни да споделят това виждане. 13 на сто от запитаните въобще ги отричат, а 14 на сто нямат мнение по въпроса. Независимо от недоверието на българите към ваксините, те са в по-голяма степен оптимисти по отношение на тях, отколкото други нации. От запитаните 34% ги приемат напълно, а 38,7 на сто- с известни уговорки. Като цяло за България това прави 78,4 процента. За разлика от нашата страна доверието към тях в Полша е 75,9%, а в Словакия – 85,5 процента. Оказва се, че в държавите, където лекарите изразяват позитивно отношение към ваксините, положително отношение изразяват и техните пациенти. В България повечето от личните лекари заявяват, че не препоръчват на пациентите си да си слагат противогрипна ваксина. У нас срещу сезонната зараза се имунизират под 3 процента.", "date": "2018.10.24", "title": "България е на опашката по ваксиниране"}
{"url": "https://www.monitor.bg:443/bg/a/view/zelena-svetlina-v-ns-za-zakonite-za-invalidite-147793", "text": "Социалната и здравната комисии в НС единодушно одобриха на първо четене законопроектите за хората с увреждания и за личната помощ. Повечето от депутатите се обединиха около тезата, че текстовете не са съвършени и между първо и второ четене трябва да бъдат направени корекции по тях. „Законите са стъпка в правилната посока. Основната цел на политиките за хората с увреждания са да изпълним препоръките на конвенцията на ООН за тяхната защита, а от друга страна, да дадем възможност на всички хора с увреждания да преодолеят препятствията и абсолютно всички трудности, които им пречат да се интегрират адекватно в обществото“, заяви председателят на социалната комисия Хасан Адемов. В първия закон се посочва, че ресорният вицепремиер трябва да оглави Националния съвет за интеграция на хората с увреждания. В момента този пост се заема от Валери Симеонов, а съветът се оглавява от социалния министър Бисер Петков. Сумата, която ще е необходима за реализирането на мерките в закона, е 486,9 млн. лв., като по-голямата част от договорените допълнително 150 млн. лв. ще отидат за финансовата подкрепа. Тя ще бъде процент от линията на бедност и ще се определя от степента на увреждане. 18 млн. лв. от парите отгоре пък ще отидат за втория закон, който бе разработен от омбудсмана Мая Манолова. Двата закона ще бъдат гледани в петък на първо четене в парламента.", "date": "2018.10.24", "title": "Зелена светлина в НС за законите за инвалидите"}
{"url": "https://www.monitor.bg:443/bg/a/view/vss-izslushva-zamestnicite-v-specprokuraturata-za-organizacionni-problemi-147789", "text": "Прокурорската колегия на ВСС реши единодушно с 10 гласа „за“ и нито един „против“ да изслуша тримата заместник-ръководители в спецпрокуратурата дали там има организационни проблеми. На заседание на колегията главният прокурор Сотир Цацаров съобщи, че изпълняващата функциите ръководител на спецобвинението Даниела Начева е подала молба за освобождаването й от поста. Зам.-главният прокурор и доскорошен ръководител на спецпрокуратурата Иван Гешев е направил предложение мястото на Начева да бъде заето от Димитър Франтишек Петров. Даниела Начева е временен шеф на институцията от 16 юли т.г. Според члена на прокурорската колегия Огнян Дамянов нейната молба сочи, че в административно-организационната дейност в спецпрокуратурата има някакъв проблем. „Предлагам да отложим въпроса и да се поканят тримата заместници, които да бъдат изслушани дали наистина има проблем, както и дали предложеният да замести прокурор Начева на поста ще се справи с поставените му задачи“, каза Дамянов. Кадровиците приеха да изслушат тримата участници в ръководния екип на спецпрокуратурата – Даниела Начева, Димитър Франтишек Петров и Кирил Пейчинов.", "date": "2018.10.24", "title": "ВСС изслушва заместниците в спецпрокуратурата за организационни проблеми "}
{"url": "https://www.monitor.bg:443/bg/a/view/kobrata-shte-dam-vsichko-za-da-zaradvam-publikata-147799", "text": "\"Ще дам всичко от себе си, за да зарадвам българска публика.\" Това обещания отправи Кубрат Пулев на последната пресконференция преди мача с Хюи Фюри в боксовата гала вечер на 27 октомври в столичната зала \"Арена Армеец\". Победителят получава статут на официален претендент за пояса на IBF, чийто притежател в момента е Антъни Джошуа (Вбр). \"Това е вечер, която никога не е правена в България, много сериозен мач, на световно ниво, противникът е много сериозен, отделно ще има много качествени международни срещи, уточни в изказването си Кобрата. - Мисля, че ще наблюдавате зрелищни боеве, хубав спектакъл, боксово шоу. Подготвял съм се насочено и дисциплинирано за това. Аз съм човек, който не се предава, постоянство и работа – това правих през последните три месеца с моя екип и треньор. Радвам се, че играя в България, направих не малко, за да се случи това тук.\" На въпрос как е постигнал видимо много добрата си спортна форма Пулев уточни: „Опитът, който имам, мисълта ми за бокса, това да се подобрявам, да бъда още по-добър от преди, следващия ден да съм още по-добър - това ме довежда до формата, в която трябва да бъда. Формата - физически, и психически. Смятам, че всичко това съм усъвършенствал до максимум. Тук обаче трябва да побеждаваме на ринга, а не да показваме мускули, това не е бодибилдинг. Мисля, че ще съм успешен в събота.” Съперникът на Кубрат - 24-годишният британец Хюи Фюри пък коментира малко странно ситуацията с думите: \"Трудното свърши, свършиха подготовката и тренировките. Сега идва лесното - мачът.\" Бащата на Хюи и негов личен треньор Питър Фюри благодари на българите за посрещането и отношението им към тима на британеца. \"Хюи много уважава своите фенове и никога не закъснява за срещите с тях\", каза той. С това намекна за дългото чакане на Кубрат и Тервел за официалната тренировка в мола \"Сердика\", за която те закъсняха с над 50 минути от определеното време. \"Смятам, че всеки един от боксьорите трябва да получи уважение и онзи, който е достигнал до това ниво заслужава уважение, допълни Питър Фюри. - Искам моят син да се изправи срещу най-добрите, да се бие с най-добрите и да има качествени съперници, които да побеждава, а не тези пластмасови боксьори, които се появиха и нямат място на ринга. Искам да бъде навсякъде по света, където са най-добрите. Мога да кажа само суперлативи за българските си приятели, хора, които са ме канили и съм живял в техните домове. Мога само да кажа, че изпитвам огромна любов към българските си приятели. За мен е удоволствие, че съм тук. Това ще бъде фантастична вечер, моят син е боец, който не се предава.\" Промоутърът на Пулеви и организатор на галата Ивайло Гоцев обяви, че двубоят ще се гледа от милиони зрители по цял свят по тв каналите, а билетите за \"Арена Армеец\" са на привършване. \"Все още има, но побързайте, защото може да свършат\", обърна се той към феновете. В галата ще има общо 10 мача, като 4 от тях са за титли. Коко Семерджиев - Тайсъна обаче се е отказал от боя със Спас Генов и ще бъде заменен от украинеца Левон Шония (15 победи, 11 загуби). За титлата в кат. \"средна\" при жените се изправят в 10 рунда Савана Маршал (Вбр) и Янина Ороско (Арж). За шампион на България в кат. \"супер средна\" пак в 10 рунда се бият Стилиян Костов - Убиеца и Йосиф Панов - Пепелянката. Кубрат Пулев разказа и за разликата от работата с Гоцев и Epic Sports и тази с предишните му промоутъри от \"Зауерланд\". \"Сега гледаме в една посока с новите промоутъри, работим заедно, каза той. \"Зауерланд\" гледаха техните си интереси и не ги интересуваха много от Кубрат Пулев. Играеха много зад гърба ми. Но това е вече минало.” Треньорът на Кобрата Ули Вегнер пък уточни, че неговото име присъствието му в България няма нищо общо с темата за \"Зауерланд\". \"Аз съм тук, защото вярвам, че Кубрат може да спечели световното титла и съм убеден, че ще я донесе на България\", рече 76-годишният германец, който има вече няколко световни шампиони. Първата световна шампионка в женския бокс Десислава Кирова, известна като Дейзи Ланг, специално поканена за мача, пожела успехи на Кубрат и Тервел Пулеви и ги прегърна за късмет. Кантарът и в столичния мол \"Сердика\" от 17.00 ч. в петък. Галата в \"Арена Армеец\" започва в 19,30 ч. в събота, а боят на Кубрат Пулев с Хюи Фюри ще е към 23 ч.", "date": "2018.10.24", "title": "Кобрата: Ще дам всичко, за да зарадвам публиката"}
{"url": "https://www.monitor.bg:443/bg/a/view/princ-kiril-i-desi-tenekedjieva-posreshtat-elita-na-blagotvoritelen-bal-v-london-147767", "text": "Вторият благотворителен бал на фондацията за изкуство „Стоян Камбарев“ ще представи новите си млади открития в легендарното Café De Paris в сърцето на Лондон на 18 ноември. Иинтересът към събитието е толкова голям, че всички билети са изчерпани за седмица. Председателят на Фондацията Деси Тенекеджиева ще посреща лично гостите заедно с патрона на събитието принц Кирил. „Голяма чест и удоволствие е да съм патрон на Фондация „Стоян Камбарев“ за втори пореден път. След като миналата година видях с очите си магичните изпълнения на младите музиканти, сега дори съм още по-развълнуван да участвам в тазгодишната Гала. сподели царския наследник. На Галата ще присъстват около 170 специално поканени британски гости, представители на бизнеса, политиката, членове на благороднически фамилии, царски и кралски семейства, известни имена от шоубизнеса, както и част от българския елит в Лондон. Балът ще протече под формата на официална вечеря с изискано многостепенно меню, благотворителен търг и мултимедийния концерт-спектакъл, в центъра на който ще блестят музикалните звезди на Фондацията - изящната класическа певица Мария Славова и младите виртуози - пианистът Светослав Тодоров, братята цигулари Алекс и Мартин Зайранови и китаристът Георги Димитров-Жожо. Гост звезда ще бъде Тони Мур от Iron Maiden и Cutting Crew, който е приготвил впечатляваща изненада за всички. Водещи на спектакъла са очарователната британска актриса с български корени Девора Уайлд и 8-годишният талант Аштън Майърс. Благотворителният търг ще бъде воден от уважаваният финансист Пол Карол-основател на първия клуб по дебати във Великобритания. Акцент ще бъдат произведенията на изкуството на младите художници и визуални артисти, които Фондацията подкрепя и чиито картини откупи за търга: Калоян Илиев-Кокимото, Радослав Нинов-Руди, Нора Ампова, Велизар Димчев, Виктория Георгиева-Mouse, Огняна Серафимова, Мина Златева и Андрей Хамбарски. Сред ценните вещи на търга ще бъде и пълното фототипно издание на Четириевангелието на цар Иван Александър, дарено от своя издател Диляна Русева. Eдни от най-известните в световен мащаб български спортни звезди - Григор Димитров и Христо Стоичков за поредна година подкрепят благородната кауза на Фондация „Стоян Камбарев“, предоставяйки свои вещи.", "date": "2018.10.24", "title": "Принц Кирил и Деси Тенекеджиева посрещат елита на благотворителен бал в Лондон"}
{"url": "https://www.monitor.bg:443/bg/a/view/preglejdat-bezplatno-za-rak-na-gyrdata-v-jambol-147787", "text": "Безплатни ехографски профилактични прегледи за рак на гърдата ще се проведат на 25 октомври в сградата на Обредния дом на ул. „Славянска“ 4, съобщиха от общината. Условието е дамите да са на възраст от 20 до 65 години, да не са били диагностицирани с рак на гърдата и да не са бременни. Предвижда се да бъдат прегледани абсолютно безплатно 130 жени в Ямбол. Паралелно с прегледите в Ямбол ще пристигне и розовият кемпер на фондация „Една от 8“. Организаторите канят всички дами с диагноза рак на гърдата да го посетят за безплатни консултации. Той ще бъде паркиран пред сградата на Община Ямбол. Проектът има за цел да се даде възможност на повече хора в България да получат информация за рака на гърдата и неговата превенция.", "date": "2018.10.24", "title": "Преглеждат безплатно за рак на гърдата в Ямбол"}
{"url": "https://www.monitor.bg:443/bg/a/view/petrichev-se-oplaka-ot-koalicija-sreshtu-ludogorec-147790", "text": "Словесните престрелки между „Левски“ и ЦСКА, от една страна, и „Лудогорец – от друга, продължават вече трети ден. Изпълнителният директор на разградския клуб Ангел Петричев се оплака, че двата столични гранда са в коалиция. Това той направи при заминаването на тима за Кипър, където днес от 19.55 часа тимът среща АЕК (Ларнака). \"Не искам да коментирам собствениците на клубовете, тъй като не са на моето ниво. Аз мога само с интерес да коментирам тази коалиция, която се оформя между Спас Русев и Гриша Ганчев, но според мен тя ще продължи доста кратко, тъй като няма да е далеч моментът, в който двата отбора ще се сблъскат и тогава господин Русев ще разбере, че Ганчев не е кротушка, а си е сериозна акула, на която “Лудогорец” усеща зъбите през последните 8 години, в които е в първенството. Ще наблюдаваме с интерес как ще се развие тази коалиция между тези двамата\", коментира Петричев. Думите му веднага предизвикаха и отзвук от столичните грандове. \"Прочетох в медиите, че сме в коалиция с ЦСКА-София. Затова бързам да кажа, че вече са продадени 3 500 билета за мача в петък с “Верея”. Двете изречения нямат нищо общо, но пък то какво да се каже\", написа във Фейсбък изпълнителният директор на „Левски“ Красимир Иванов. От ЦСКА пък реагираха далеч по-остро с публикуване на скандална декларация на официалния си сайт, в която лудогорци са наречени „нагли измамници“.", "date": "2018.10.24", "title": "Петричев се оплака от коалиция срещу \"Лудогорец\""}
{"url": "https://www.monitor.bg:443/bg/a/view/verijna-katastrofa-v-prohoda-hainboaz-147771", "text": "Поредната верижна катастрофа затрудни движението в прохода Хаинбоаз,в района на Мишеморков хан. Сигналът за нея е получен в 14,18 ч. на тел. 112. По първоначална информация са се ударили два леки автомобила и турски ТИР. Пострадали са двама мъже, на 36 и 59 години, като по-възрастният е водачът на ТИР-а, турски гражданин. Тримата водачи са изпробвани за употреба на алкохол, пробите им са отрицателни. Причините за произествието са в процес на изясняване, информират от Областната дирекция на МВР във Велико Търново.", "date": "2018.10.24", "title": "Верижна катастрофа  в прохода Хаинбоаз"}
{"url": "https://www.monitor.bg:443/bg/a/view/v-gorskoto-v-berkovica-i-prokuraturata-razkri-shema-za-nezakonna-sech-147788", "text": "Списък с населени места и адреси откриха горските инспектори и прокуратурата в Берковица при последвалото разследване на случай на незаконен превоз на дървесина от 20 октомври, когато бяха задържани 7 лица с 4 автомобила, натоварени с незаконна дървесина в землището на с. Градешница, област Враца. Горските инспектори от Регионална дирекция по горите - Берковица извършиха проверки на част от адресите от списъка. Съставени са 12 акта за нарушения по Закона за горите. Проверяващите са задържали 20,5 куб.м. незаконни дърва за огрев, като проверките по случая продължават, информират от Изпълнителна агенция по горите (ИАГ). Днес в землището на село Трудовец, екип от горски инспектори забелязва лек автомобил Нисан Терано без регистрационни табели. Служителите на Дирекцията правят опит да спрат превозното средство за извършване на проверка, като подават светлинен и звуков сигнал от автомобил със специален режим на движение. Водачът на джипа отказва да се подчини и прави опит да напусне мястото на проверката. Веднага горските инспектори тръгват след джипа и забелязват, че с него се транспортира дървесина. След продължително следване, нарушителят спира и оказва физическа съпротива с цел възпрепятстване на проверката. Екипът от горски инспектори е потърсил съдействие от РУ на МВР Ботевград, като служителите са им оказали съдействие при установяване на самоличността на нарушителите и те са задържани в РУ на МВР Ботевград. Установено е, че са транспортирани 1 пространствен кубик дърва за огрев от габър, като дървесината не е маркирана с контролна горска марка и не е придружена с превозен билет, доказващ законния й произход. Установено е също, че на нарушителите, многократно са съставяни актове за нарушения по закона за горите. Превозното средство и дървесината са задържани и оставени за съхранение в базата на ДГС Ботевград. Едно от най-фрапиращите нарушения през седмицата е в землището на село Медово, община Братя Даскалови, където след постъпил сигнал за извършване на сеч и проверка на място е установено, че в държавна горска територия се извършва сеч без издадено писмено позволително от Държавното горско стопанство в Чирпан, както и че отрязаните стъбла не са маркирани с контролна горска марка за сеч. Отсечената широколистна дървесина от благун и цер е била в размер на над 73 пространствени куб. м и е била открита на терена кубирана на фигури. Съставен е констативен протокол, като незаконно отсечената дървесина е задържана в полза на държавата и е транспортирана до ДГС Чирпан, където е оставена на отговорно пазене, като е уведомен началника на РУ на полицията в града. По случая е образувано досъдебно производство. Близо 14 000 са общо проверките за предходната седмица, извършени от горските инспектори на Изпълнителна агенция по горите и 16-те й регионални дирекции, както и от горските стражари и мобилни екипи на 6-те държавни горски предприятия, като резултат от работната среща на служителите в сектор „Гори” с министър Порожанов и ресорния заместник-министър Атанас Добрев миналата седмица. На срещата бяха набелязани мерки за по-ефективен контрол и висока отговорност при опазване на българската гора през отоплителния сезон. Проверките са комплексни и са за нарушения на Закона за горите, Закона за лова и опазване на дивеча, Закона за рибарството и аквакултурите и Закона за защитените територии. Общо на територията на страната са проверени близо 1 700 обекта за добив на дървесина, 435 обекта за съхранение, преработка и търговия с дървесина, над 3 650 превозни средства, близо 6 500 ловци, 210 риболовци и над 1400 други физически лица. Съставени са над 300 акта за установени административни нарушения за над 520 пространствени кубически метра дървесина. Задържани са над 300 куб. м. дърва за огрев и обла строителна дървесина. Най-често нарушенията са за незаконно добити дърва, без контролна марка и без наличие на превозен билет. Задържани са и 10 моторни превозни средства, 5 коня, 25 каруци, 10 моторни триони и други уреди за незаконен дърводобив.", "date": "2018.10.24", "title": "В горското в Берковица и прокуратурата разкри схема за незаконна сеч"}
{"url": "https://www.monitor.bg:443/bg/a/view/lovdjii-pretyrsvat-za-oshte-myrtvi-gligani-v-silistrensko-147776", "text": "Ловджии са готови да започнат претърсване на 20-километровата зона около мястото, където бе открито мъртвото диво прасе край Кайнарджа непосредствено до телената ограда с Румъния. Това съобщи пред „Монитор“ директорът на Областната дирекция по безопасност на храните в Силистра д-р Себахтин Халид. Целта е да се установи дали има още мъртви или болни диви прасета или е било само това, което бе открито на 18 октомври, а на 23 октомври излезе резултатът, че пробата за болестта е положителна. Д-р Халид е присъствал на среща с около 50 представители на ловни дружинки в областта и всички са били единодушни, че ще помогнат в борбата с африканската чума по свинете. Решено е да се създаде щаб, който да координира действията по претърсването на ловните полета. В четвъртък в 13,00 часа щабът ще заседава при областния управител на Силистра и най-вероятно още в събота ще започне обходът на територията, обясни д-р Халид. На състояло се в сряда извънредно заседание на Областната епизоотична комисия в дунавския град бе определена „инфектирана“ зона от 20 километра, в която влизат населени места от областите Силистра /Силистра, Кайнарджа, Алфатар/ и Добрич /Крушари, Тервел/ и „буферна“ зона също от 20 километра, включваща още общините Дулово, Алфатар, Генерал Тошево, Ситово, Тервел. „До момента нито една проба от домашно прасе не се е оказала положителна. Очакваме резултатите още от 18 проби от района на Силистра, които изпратихме вчера“, обясни д-р Халид. Предстои да се извърши актуализация на данните за домашни прасета, продължават и ежеседмичните клинични прегледи. Най-вероятно в „инфектираната“ зона няма да има лов, а в „буферната“ – ще се прилага тих лов, без гонки от кучета.", "date": "2018.10.24", "title": "Ловджии претърсват за още  мъртви глигани в Силистренско"}
{"url": "https://www.monitor.bg:443/bg/a/view/drago-draganov-prepitva-po-istorija-v-novo-predavane-147758", "text": "Всеки последен понеделник от месеца Драго Драганов ще влиза в ролята на изпитващ в новото състезание по БНТ „Клуб История.BG“. Първото шоу ще бъде излъчено на 29 октомври от 21 часа. Според регламента за победа ще се борят два отбора от ученици в последните гимназиални класове. Надпреварата ще е в пет кръга, като освен въпроси за дати, имена и събития, те ще трябва да анализират и достигнат до верния отговор и по откъс от филм, картина или дори песен. Още този понеделник едни срещу други ще застанат отличниците от НГДЕК „Константин Кирил-Философ“ и 31 СУЧЕМ „Иван Вазов“, а жури ще бъдат проф. д-р Веселин Янчев от СУ „Св. Климент Охридски“ и младият докторант Боян Жеков, който е преподавател в 132 СУ „Ваня Войнова“. Състезанието e естествено продължение на предаването „История.BG“, което вече шест години дискутира значимите исторически събития в телевизионния ефир, а основен герои е активната публика от студенти и ученици. Това мотивира екипа на предаването да създаде специален формат, изцяло насочен към подрастващите. В „Клуб История.BG“ участниците разменят ролите си – състезатели стават ученици, които са били в публиката на „История.BG“, а оценяващите са едни от най-честите гости по различни теми в предаването. Освен арбитър, компетентно жури има правото да задава и допълнителни въпроси и да присъжда бонус точки, ако установи че знанията са задълбочени, а не кръстословични. Много съм впечатлен от първите участници и безкрайно се гордея с успеха на мисията, която колегите от „История.BG“ вече шест години успешно осъществяват. Обещавам ви да видите един напълно непознат Драго Драганов“, казва водещият на състезанието. Автор и продуцент на формата „Клуб История.BG“ е Анна Яковлева, режисьори са Дамян Серкеджиев и Дамян Петров.", "date": "2018.10.24", "title": "Драго Драганов препитва по история в ново предаване"}
{"url": "https://www.monitor.bg:443/bg/a/view/evakuiraha-nuzruma-na-si-en-en-147794", "text": "Няколко случаи на изпратени бомби до политици имаше за ден в САЩ. Евакуираха нюзрума на Си Ен Ен в Ню Йорк заради подозрителен пакет, съобщиха от американската медия. Задействана е аларма. Time Warner Center, където е нюзрумът на американската телевизия, е евакуиран заради подозрителен пакет. Става дума за метална тръба, която изглежда като самоделна бомба, която е открита в пратка. От телевизията заявиха, че бомбата всъщност е била за бившия шеф на ЦРУ Джон Бренан. Това обаче не беше потвърдено от Ню-Йоркската полиция, писа американското издание Дъ Хил. Според телевизията обаче бомбата е за Бренан, който е чест гост и голям критик на американския президент Доналд Тръмп. По-рано от \"Сикрет сървис\" обявиха, че са засекли подозрителни пакети до Хилари Клинтън и Барак Обама. Ей Би Си съобщи, че подозрителният пакет е открит до дома на семейство Клинтън северно от Ню Йорк, но после стана ясно, че е бил пратен по пощата. \"Ню Йорк таймс\" писа, позовавайки се на източник от полицията, че е изпратена бомба и до офис на бившия президент Барак Обама във Вашингтон. Медиите във Флорида съобщиха, че офиса на конгресмена Деби Васерман Шулц е бил евакуиран заради подозрителен пакет също. От Белия дом осъдиха опитите за насилие: \"Осъждаме опитите за атаки срещу президента Обама, президента Клинтън, държавния секретар Клинтън и други публични фигури\", заяви говорителката Сара Сандърс. Тя съобщи, че се разследват случаите на изпращането на бомби и че ще бъдат взети всички мерки да се оразят хората от заплахите на \"тези страхливци\", каза Сандърс. В понеделник американските власти съобщиха, че е открита бомба, адресирана до милиардера Джордж Сорос.", "date": "2018.10.24", "title": "Хванаха бомби, пратени до политици в САЩ (ОБЗОР)"}
{"url": "https://www.monitor.bg:443/bg/a/view/nov-ekip-na-fonda-na-fondovete-shte-dava-informacija-za-evrofinansiraneto-147796", "text": "В рамките на Фонда на фондовете е създадено звено за координация, чиято основна задача е да осигури по-лесен достъп на заинтересованите крайни получатели до информация за възможностите им за европейско финансиране, съобщиха от фонда. Експерти от звеното ще отговарят на запитвания за проектни идеи, предложения и инвестиционни намерения на различен етап на развитие или готовност като осигурява експертни становища и съвети за възможностите за финансиране, включително и комбинирано такова в публичния и частен сектор. Звеното ще подпомага и оказва съпътстваща подкрепа, съдействие и ориентиране спрямо национални и европейски институции, които имат отношение към реализацията на даден проект или неговото финансиране. Звеното е създадено на базата на Меморандум за разбирателство между министерство на финансите и Европейската инвестиционна банка, то цели да функционира успешно като единна точка за достъп до комплексната система от европейски фондове, програми и инструменти, приложими в България. Със свое решение днес правителството одобри увеличаване на капитала на \"Фонд мениджър на финансовите инструменти в България\" ЕАД с 340 000 лв. от бюджета на Министерството на финансите, съобщи пресслужбата на кабинета. Увеличаването на капитала ще се извърши чрез издаване на нови поименни акции с номинална стойност 1 лв. всяка. Средствата от увеличението на капитала са за обезпечаване на структурирането и функционирането на Звеното за координация в дружеството. За целта беше прието и постановление на МС, с което се одобряват промени по бюджета на МФ за 2018 г. за допълнителни плащания в частта на финансирането на бюджетното салдо за сметка на централния бюджет в размер на 340 000 лв. Средствата за увеличаването на капитала са предвидени със Закона за държавния бюджет на Република България за 2018 г.", "date": "2018.10.24", "title": "Нов екип на Фонда на фондовете ще дава информация за еврофинансирането"}
{"url": "https://www.monitor.bg:443/bg/a/view/pijan-voenen-sledovatel-gyrmi-v-zavedenie-147781", "text": "Пиян военен следовател е стрелял със служебния си пистолет пред заведение в столицата, съобщиха от прокуратурата. На 22 октомври т.г., около 23 ч., в заведение на ул. „Цар Самуил“, военен прокурор с чин полковник и военен следовател с чин подполковник от Военноокръжна прокуратура – София, след употреба на алкохол са предизвикали скандал с други посетители на заведението. При излизане пред входа следователят демонстративно извадил законно притежаван пистолет „Глок 19“ и пред напусналалите вече помещението други граждани стрелял по метална врата на отсрещна стена. След сигнал на телефон 112, на място са пристигнали патрули на СДВР. При установяване на длъжността на предизвикалите скандала пияни военни магистрати е сигнализирана и Военна полиция. На мястото на произшествието били извикани военни прокурори и военен следовател, които незабавно са извършили необходимите действия по разследването - оглед, личен обиск и изземване на оръжието и боеприпасите, разпити на свидетели. Започнато е досъдебно производство срещу двамата, като с постановление на главния прокурор Сотир Цацаров разследването е възложено на Военноокръжна прокуратура – Сливен. По разпореждане на главния прокурор срещу военния прокурор и военния следовател е започнато и дисциплинарно производство за внасяне в Прокурорската колегия на ВСС на искания за дисциплинарното им уволнение.", "date": "2018.10.24", "title": "Пиян военен следовател гърми пред заведение "}
{"url": "https://www.monitor.bg:443/bg/a/view/otpuskat-evtini-krediti-za-sanirane-na-studentskite-obshtejitija-147775", "text": "Сливен и останалите области от Южна България имат достъп до 220 млн. лв. под формата на нисколихвено кредитиране за проекти за развитие и популяризиране на туризма, обновяване на обекти, част от националното и световно културно-историческото наследство, обновяване и развитие на спортната инфраструктура и проекти за енергийна ефективност на студентски общежития и еднофамилни жилищни сгради. Това съобщи в Сливен заместник-министърът на регионалното развитие и благоустройството Деница Николова, която откри информационен ден за популяризиране на инвестициите в туризма и градската среда, предоставяни чрез финансови инструменти по Оперативна програма „Региони в растеж“ 2014-2020 г. Зам.-министър Николова посочи, че този вид финансиране има за цел да привлече частния сектор, който да инвестира в проекти за подобряване на градската среда и туризма. „С финансовите инструменти предлагаме по-добри условия и облекчения като по-ниски лихви, 20-годишен срок за връщане на инвестицията и др.“, обясни зам.-министър Николова. Тя подчерта, че задължително проектите трябва да генерират приходи, от които да се изплаща инвестицията. Такива могат да се разработват не само от държавни институции и организации, но и от частния сектор, бизнеса и неправителствени организации. Условията за кандидатстване, допустимите проекти и стъпките, които трябва да се изпълнят за участие в схемата бяха детайлно представени от експерти на министерствата на регионалното развитие и благоустройството, туризма, културата, Фонд на фондовете и др. Участие в срещата взе и заместник-кметът на Община Сливен Стоян Марков, който съобщи, че общината има готовност да кандидатства с проекти за възстановяване на паметници на културата и изграждане на прилежаща инфраструктура на стойност близо 8 млн. лв. Зам.-министър Деница Николова и кметът на община Сливен Стефан Радев откриха обществени пространства по поречието на р. Асеновска, обновени по проекта за подобряване на градската среда на Сливен, финансиран с близо 2,2 млн.лв. от Оперативна програма „Региони в растеж“ 2014-2020 г. Зам.-министър Николова, че с проекта се обновява градската среда на Сливен и се постига по-високо качество на живот. „Отчитаме успешно изпълнение на обект, чието изпълнение, постига ефекта за жителите на Сливен да се чувстват по-добре. Екипът на община Сливен се справи много добре с изискванията по програмата“, каза още Николова. Тя добави, че в срок се изпълняват и другите проекти на община Сливен, финансирани по ОПРР свързани с модернизация на градския транспорт. Проектът “Подобряване градската среда на Сливен“ включва обновяване на площ от 38 хил. кв. м и се докосва до 40 хил. души население. По него са облагородени пространства, които в продължение на години са били изоставени и опасни по двата бряга на р. Асеновска и кв. „Република“. По проекта са облагородени зелените площи, направена е велоалея, спортно игрище, паркова алея, кътове за отдих, детски площадки и др.", "date": "2018.10.24", "title": "Отпускат евтини кредити за саниране на студентските общежития"}
{"url": "https://www.monitor.bg:443/bg/a/view/evroparlamentyt-na-vojna-sys-slamkite-147782", "text": "Евродепутатите подкрепиха днес планове за увеличаване на доверието на потребителите в питейната чешмяна вода, която е много по-евтина и чиста за околната среда, в сравнение с бутилираната вода, съобщи пресслужбата на ЕП. Законодателството ограничава максимално допустимите количества на някои замърсители като олово (да се намали наполовина), вредни бактерии, и въвежда нови горни граници за някои вещества, увреждащи ендокринната система. Освен това поставя под наблюдение нивата на пластмасови микрочастици, които са повод за нарастващо безпокойство. Държавите членки трябва да вземат съответните мерки за подобряване на достъпа до чиста вода, инсталирайки свободно достъпни чешми в градове и на обществени места, където това е технически възможно. Също така трябва да се насърчи безплатното или срещу ниско заплащане сервиране на чешмяна вода за клиенти в ресторанти, столови и при ползване на кетъринг услуги. Eвродепутатите потвърждават подкрепата си за европейската гражданска инициатива \"Право на достъп до вода\" (Right2Water) и настояват държавите членки да насочат усилията си към уязвимите групи в обществото. Държавите трябва да извършат оценка и да установят хората без или с ограничен достъп до вода, включително сред уязвимите и маргинализираните групи, и да предложат възможности за подобряване на ситуацията. Тази част от населението трябва ясно да бъде информирана за възможностите за свързване към разпределителната мрежа или за алтернативни начини за достъп до вода. Докладът беше приет с 300 гласа \"за\" срещу 98 гласа \"против\" и 274 \"въздържал се\". Парламентът ще започне преговори със Съвета след като европейските министри приемат своята позиция по доклада. Плановете имат за цел да повишат доверието на гражданите към водоснабдяването и да увеличат използването на чешмяна вода като питейна вода, за да се намали употребата на пластмаси и пластмасови отпадъци. Според Европейската комисия намаляването на консумацията на бутилирана вода може да помогне на домакинствата в ЕС да спестят повече от 600 млн. евро годишно. Като се увеличи консумацията на чешмяна вода, гражданите могат също така да дадат своя принос за намаляване на пластмасовите отпадъци от бутилирана вода, включително и за намаляване на пластмасовите отпадъци в морето. Бутилките - най-често използваните пластмасови изделия за еднократна употреба, са сред основните замърсители на европейските плажове. С актуализацията на Директивата за питейната вода, Комисията предприе важна законодателна стъпка към прилагането на Стратегията на ЕС за пластмасите, представена на 16 януари 2018 година", "date": "2018.10.24", "title": "Европарламентът на война със сламките "}
{"url": "https://www.monitor.bg:443/bg/a/view/tankove-helikopteri-i-skalen-orel-v-novoto-video-na-b-t-r-147769", "text": "Танкове, хеликоптери, огнехвъргачки, скален орел и древни конници са част от новия клип на Б.Т.Р. Видеото е към песента „Никога преди” и отново е в стилистиката на киното, както и предишните два – „Несбъдване” и „Моята сила”. Филмовият разказ преклонение към българския войник и и достойната памет на нашите воини. Бойните сцени се прекъсват от величествената появата на прабългарски хан, която препраща към приемствеността на българския боен дух. Режисьор на видеото е Петър Петров, експерт във визуалните ефекти, управител на Bubu Studio - едно от най-успешните филмови студия у нас. Оператор е Александър Кърцов, а изпълнителен продуцент – Йоанна Валери. Ролята на хана е поверена на основателя на „БагаТур” - Райчо Гънчев, а на войника – на Енчо Нейков. За сто процентовата реалистичност на военните кадри е използвана действаща военна техника и реални военнослужещи от нашата армия. Снимките са реализирани на осем различни локации в страната ни. Видеоклипът на „Никога преди” е вторият съвместен проект на Б.Т.Р. и Петър Петров след „Несбъдване”. Автор на музиката и текста на „Никога преди“ е Славчо Николов, аранжиментът е на Б.Т.Р. Видеоклипът към песента „Никога преди” е част от националната кампания на Министерство на отбраната „Бъди войник”.", "date": "2018.10.24", "title": "Танкове, хеликоптери и скален орел в новото видео на Б.Т.Р. (ВИДЕО И СНИМКИ)"}
{"url": "https://www.monitor.bg:443/bg/a/view/ek-predlaga-vyzmojnosti-za-ustojchiv-ribolov-v-cherno-more-za-2019-g-147783", "text": "Европейската комисия прие предложение относно възможности за риболов през 2019 г. за най-важните видове риба използвани за търговия в Черно море. Ограниченията за улов и квоти за двата вида, хамсия и калкан, са споделени между България и Румъния. Предложението се основава на научни препоръки от Научния, технически и икономически комитет по рибарство (НТИКР) и следва многогодишния план за управление на лова на калкан в Черно море, одобрен от Генералната комисия по риболова в Средиземно море (ГКРСМ). За калкана ЕК отразява многогодишния план за управление чрез предлагане на лимит за улов от 114 тона, равно разпределен между България и Румъния. Вземайки предвид стабилните цени на борсата за хамсията, Комисията предлага поддържане на лимит от 11 475 тона, от които 70% да са определени за България и 30% за Румъния. От 2017 г. ЕК подкрепя напреднал многостранен кооперативен подход при управление на риболова в Черно море, което стъпва на Букурещката декларация и декларацията Малта MedFish4ever. За пръв път през 2018 г. мерките по управление и контрол на калкан се прилагат на регионално ниво, което е свидетелство за споделен регионален интерес към осигуряване на устойчив риболов, от който зависят много работни места и индустрии. Ефективното им прилагане се осигурява чрез международен контрол и пилотен инспекционен проект. Основан с помощта на Европейската агенция за контрол на риболова (EFCA), той допринася за борбата срещу незаконния, недокладван и нерегулиран риболов в басейна. Предложението на ЕК ще бъде прегледано от страните членки при декемврийската среща на Съвета по земеделие и рибарство (17-18 декември).", "date": "2018.10.24", "title": "ЕК предлага квоти за улов на хамсия и калкан в Черно море за 2019 г."}
{"url": "https://www.monitor.bg:443/bg/a/view/vrajdata-mejdu-marija-i-megz-vyzkrysva-v-big-bradyr-all-stars-147757", "text": "Миньончето на поп-фолка Мария стяга куфарите за „Биг Брадър: All Stars”, който ще стартира на 5 ноември, веднага след края на настоящия „ВИП“ сезон на предаването. Запознати издадоха, че изпълнителката на „Чувал ли си за такива“ ще се лиши повторно от свободата си заради Големия брат срещу предполагаемата сума от 200 000 лв. С нейното участие ще се компенсира и тазгодишната липса на представител на лекия жанр в звездния списък с участници. Дизайнерката Миглена Каканашева-Мегз също е сред познатите лица, които ще се появят в праймтайма на Нова тв, а подновяване на скандала между двете ще е отправна точка в сюжета. Макар преди година певицата и носителката на „Златна игла“ да кацнаха в любовното гнездо на Брадъра като приятелки, добрият тон помежду им рязко смени посоката си. След размяната на репликите \"Ти си психопат, изявен явно\" и се стигна до там, че Мария заплаши опонентката си със съд. Очаква се фолк иконата Сашка Васева също да намери път обратно към Нови хан. При нея обаче случаят е деликатен, тъй като зрението й се влошава и вече е почти сляпа, поради което има нужда от личен помощник. По-наблюдателните зрители заподозряха, че боксьорът Тервел Пулев неслучайно се появи в мисията на сегашните съквартиранти, тъй като вече може да е подписал договор за предстоящия сезон. Феновете на риалити формата се надяват да видят любимците си през годините, които със сигурност ще останат в историята, сред които гълъбовският герой Луна, Джорджано и Людмила Захажаева. Междувременно се завъртяха различни сценарии относно това защо „ВИП Брадър“ ще приключи по-рано от предвиденото. Най-вероятно това се дължи на ниския рейтинг, особено в сравнение с конкурентното шоу в родния ефир - „Фермата“. Предполага се, че продуцентите икономисват от хонорарите на водещите - актрисата Алекс Сърчаджиева и Кралят на поп-фолка Азис, тъй като двамата не се появиха в последните дейли епизоди. Вместо тях, на фона на кадри от ежедневието в Къщата се чува гласът на жената, към която гримьорът с поразяваща уста Валентин Кулагин се обърна с думите:", "date": "2018.10.24", "title": "Враждата между Мария и Мегз възкръсва в „Биг Брадър: All Stars”"}
{"url": "https://www.monitor.bg:443/bg/a/view/maradona-ljaga-pod-noja-zaradi-artrit-147777", "text": "Състоянието на аржентинската легенда Диего Марадона става по-тежко с всеки изминал ден. Божията ръка страда от артрит, който се влошил заради тренировките на неговия “Дорадос”, където Дон Диего се държал като действащ футболист. Неговият личен лекар д-р Хермано Очоа съобщи, че Марадона се нуждае от спешна операция, тъй като фамозният ляв крак на легендата не издържа на наднорменото му тегло и така в коляното му става триене на кости една в друга. От последната среща на водения от него “Дорадос”, която бе спечелена с 3:2 като гост на “Минерос”, стана ясно и че легендата вече не може да се движи без бастун. “Болката в крака на Диего е сериозна, но няма как да му помогнем без оперативна намеса“, коментира доктор Очоа, който призна, че миналата седмица на Марадона е била поставена обезболяваща инжекция в колумбийска клиника. Самият Дон Диего пък наскоро нашумя със скандалните си критики към Лео Меси. След това обаче легендата заяви, че думите му били неправилно интерпретирани и се извини. „Напоследък имам здравословни проблеми, но много добре знам какво говоря и мразя думите ми да се интерпретират грешно“, заяви Марадона.", "date": "2018.10.24", "title": "Марадона ляга под ножа заради артрит"}
{"url": "https://www.monitor.bg:443/bg/a/view/shvejcarija-razsledva-dvama-rusnaci-za-shpionaj-147763", "text": "Швейцарското правителство официално упълномощи прокуратурата на страната да започне разследване по политически шпионаж от страна на Русия. Става дума за двама руски агенти, които са провеждали шпионаж в Лабораторията за радиоложки и химико-бактериоложки анализ в Министерството на отбраната на страната в град Шпиц. Това става само дни след като Холандските власти обявиха, че в Хага руски хакери са се опитали да извършат атака срещу Организацията за забрана на химическите оръжия. Швейцария е непосредствено засегната от тези нападения. Задържаните в Холандия през пролетта на 2018 г. агенти всъщност са се целили към швейцарската лаборатория. Причината била, че именно в нея са проверявани пробите от отравянето на Сергей и Юлия Скрипал във Великобритания, за което са заподозрени руски шпиони. Още през 2017 г. швейцарската федерална прокуратура започна разследване на руския шпионаж в антидопинговата агенция WADA в Лозана. За да води разследване за шпионаж, швейцарската прокуратура трябваше да получи разрешение от Федералното правителство на Швейцария. Именно това разрешение получи прокуратурата в помемента.  ", "date": "2018.10.24", "title": "Швейцария разследва двама руснаци за шпионаж"}
{"url": "https://www.monitor.bg:443/bg/a/view/tiago-s-hranitelno-natravjane-chorbadjijski-nomer-1-na-kryga-147773", "text": "Един от основните футболисти на ЦСКА Тиаго Родригес бе приет в столична клиника и е под сериозна въпросителна за съботното гостуване на „червените“ в Стара Загора за мача с „Берое“. Португалецът, както и още членове на семейството му, са с хранително натравяне и се намират в спешното отделение на лечебното заведение. Заради натравянето Тиаго, който от началото на сезона има 12 мача и два гола, пропусна вчерашната тренировка и ще се възстановява неопределено време. Мачът с „Берое“ е в събота от 15 часа. На другия полюс пък са емоциите за бившия капитан на ЦСКА Божидар Чорбаджийски. Защитникът беше избран за играч №1 на XII кръг на Първа лига в традиционната анкета на пресклуб \"България\". Той получи 7 гласа от общо 20 треньори, които са дали своя вот. Националът си заслужи приза, след като игра много силно и отбеляза първия гол за победата над “Етър” с 3:0 на \"Българска армия\". Това е първа награда от анкетите за Чорбаджийски през сезона. До момента Кирил Десподов беше избиран за играч на месеците юли и август, както и за номер 1 на шестия кръг, а Мауридес грабна наградата за най-добър в първия и четвъртия кръг на първенството.", "date": "2018.10.24", "title": "Тиаго с хранително натравяне, Чорбаджийски номер 1 на кръга"}
{"url": "https://www.monitor.bg:443/bg/a/view/65-000-tona-plodove-i-zelenchuci-sa-prodadeni-v-kaufland-bylgarija-za-9-meseca-147764", "text": "65 000 тона плодове и зеленчуци са консумирали клиентите на Kaufland България за периода януари-септември 2018 година. За сравнение това представляват по 16 ТИР-а на ден или общо 4333 ТИР-а за целия период. Ако те се наредят един зад друг, биха образували опашка от 78 км. За да отговори на все по-засилващото се търсене, Kaufland България, като лидер на пазара, поддържа изключително разнообразен и богат асортимент на плодове и зеленчуци. Потребителите могат да избират от над 280 артикула, сред които класически плодове и зеленчуци, сертифицирана био продукция, екзотика, свежи подправки в саксии и цветя. Богатият избор от различни сортове е също предимство, което компанията отчита в полза на клиента. Най-голямо сортово разнообразие веригата предлага при тиквите през есента, следвани от доматите от януари до август и ябълките между септември и декември. За да гарантира богатото си и свежо разнообразие, Kaufland България си партнира с 120 различни доставчика на плодове и зеленчуци през различни периоди на годината. 80 от тях са български производители, като през есента, когато е пикът в консумацията на тази стока, голяма част от плодовете и зеленчуците, които компанията предлага, са българско производство. Търговската верига залага все повече на българското производство, като през 2018 година отчита 10% ръст в броя български производители, с които си партнира, в сравнение с 2017 г. Кaufland способства не само за това продукцията им да достъпва пазара в национален мащаб, но и подпомага производителите в подобряването на производствените процеси, за да се гарантира качеството и свежестта на продукцията. „Компанията ми помогна да се сертифицирам по Global G.A.P, в резултат на което имам възможност да намаля наполовина торовете и препаратите за растителна защита и да оптимизирам производствените си разходи. Това има директно отражение върху по-високото качество на продукцията ми“, коментира Ивайло Малджански, български производител от с. Златитрап, който се развива с Kaufland България от вече 10 години. Зад свежия плод и зеленчук, който компанията предлага във всички свои хиперкармети в страната, стои прецизен процес по контрол на качеството на няколко нива – от регулярни посещения на ферми-партньори и наблюдение на производствените им процеси, до редовни проверки на нивата на пестицидите всеки месец в сертифицирана българска лаборатория. Строгият контрол по качеството и свежестта на плодовете и зеленчуците има изражение и в логистиката на Kaufland България. 363 дни в годината 23 от всички 159 рампи в Логистичния център на компанията в с. Стряма обслужват приема на плодовете и зеленчуците. Те преминават всекидневен качествен контрол, който установява дали всеки артикул отговаря на изискванията на търговската верига за грамаж/диаметър, клас, произход, етикет. Съхраняват се при строго съобразена за тях температура - повечето артикули се складират на температура между 9 и 11 градуса, а бананите – между 14 и 16 градуса. Транспортирането им до хипермаркетите на компанията също се осъществява при строг температурен контрол в пригодени за целта камиони с три температурни зони. Движението им се проследява сателитно, което позволява температурата да се проследява във всеки един момент от пътя им до хипермаркетите на веригата в цялата страна. По този начин се избягва температурният шок при излагане на стоката на рафтовете във веригата и се гарантира тяхната оптимална свежест за клиентите. От 1 100 000 палета, които са комплектовани в логистичния център на компанията през изминалата година 205 000 са били с плодове и зеленчуци. Качеството и свежестта са основен приоритет на Kaufland България. Това изисква от компанията „висш пилотаж“ в управлението на цялата верига от доставки: пълен синхрон и добра организация между отделните й звена, използване на високи технологии, изключително стриктен контрол на качеството, както и грижа за израстването и развитието на всеки един от партньорите по веригата – от местните производители до транспортните фирми, които доставят продукцията в мрежата от хипермаркети в цялата страна. Кауфланд България ЕООД енд Ко КД е на българския пазар от 2006 г. Веригата има 58 хипермаркета в цялата страна. Обектите са със средна търговска площ от 3200 кв.м. Повече информация можете да откриете на www.kaufland.bg.", "date": "2018.10.24", "title": "65 000 тона плодове и зеленчуци са продадени в Kaufland България за 9 месеца"}
{"url": "https://www.monitor.bg:443/bg/a/view/romka-udarila-policaj-za-da-ne-pishe-akt-na-sina-j-147766", "text": "Ромка от пазарджишкия квартал “Изток“ ударила служител на реда, за да не пише акт на сина й, седнал пиян зад волана. Случката се разиграла миналото лято, а на агресивната мургава жена била наложена едногодишна условна присъда от местния Районен съд, която тя обжалва. Обвинението срещу нея е за нанесена средна телесна повреда на полицай, след като ромката Н.Н. удряла младши автоконтрольор от сектор“ Пътна полиция“ при Областната дирекция на МВР в града. Вследствие на нанесените удари на пострадалия служител на полицията бил поставен гипс и се наложило да излезе в болнични, тъй като не могъл да изпълнява задълженията си. Екшънът се е разиграл на 11 юни м.г., когато автопатрулът спрял за проверка бус, в който пътували Н.Н. и роднини, а шофьор бил синът й. Водачът миришел силно на алкохол и отказал да бъде тестван на „дрегера“-а, нито да си даде документите. Нито един от пасажерите във возилото не бил с поставен предпазен колан. Полицейските служители тръгнали да санкционират водача, който упорито отказвал да го проверяват и се вкопчил за гумата. Тогава един от униформените свалил белезниците и се опитал да му го сложи, но яростната майка на пияния шофьор ги изтръгнала от полицая и започнала да го налага с металните гривни. Благодарение на намесата на случайна гражданка, станала свидетелка на разправата и повикана на помощ втора“патрулка“ ромката-хулиганка и синът й били задържани. След като шофьорът бил изпробван с „дрегер“, уредът отчел 0,64 промила алкохол. Пострадалият полицай бил прегледан от лекар в „Съдебна медицина“, който установил, че има контузия на предмишницата и китката и се наложило да му бъде поставена гипсова шина.", "date": "2018.10.24", "title": "Ромка ударила полицай, за да не пише акт на сина й"}
{"url": "https://www.monitor.bg:443/bg/a/view/kipyrskata-jega-stresna-orlite-147768", "text": "Сериозна температурна разлика изненада играчите на „Лудогорец“ преди двубоя с АЕК от Лига Европа. „Орлите“ излетяха при 9 градуса от България, а в Ларнака бяха посрещнати от 29 градуса над нулата. Жегата се понрави на бразилците в състава на шампионите, които ще търсят задължителна победа, за да запазят шансовете си за класиране напред. Мачът ще бъде дебют за новия треньор Антони Здравков, който бе уверен в силите на тима си. „Всички в клуба харесваха Пауло Аутори като специалист и човек, има неприятно чувство след раздялата, призна известният с прякора си Сухия специалист. \"Мога да кажа, че аз и Аутори имаме сходни идеи и виждания за облика на отбора, така че не очаквайте някакви сериозни промени. Няма треньор в света, които за два дни да промени един отбор. В АЕК няма кипърски футболисти,те са изцяло испанска колония плюс бразилци, македонци... Това е отбор, който се опитва да играе директен футбол, а това е добре за нас“, допълни Здравков.", "date": "2018.10.24", "title": "Кипърската жега стресна „орлите“"}
{"url": "https://www.monitor.bg:443/bg/a/view/infarkt-pokosi-djado-trygnal-s-karucata-si-da-prodava-zimnina-147765", "text": "Инфаркт покоси 86-годишният  Петър Кузмански, тръгнал с каруцата си към пазара в Благоевград. Смъртта се стоварила върху дядото тази сутрин на ул. „Тодор Александров“  в района на благоевградската жп гара. От години всяка сряда, когато е пазарния ден в областния град дядото идвал с каруцата си от село Габрово, което отстои на близо 20 км от Благоевград, за да продава земеделски продукти. Днес каруцата му била натоварена с буркани домашна зимнина и други провизии за продан. Очевидци разказват, че възрастният мъж е вървял, водейки каруца и кон отпред, когато изведнъж му прилошало, хванал се за сърцето и се строполил на земята пред очите на преминаващите хора.  След позвъняване на тел 112., дошлите медици само констатирали смъртта на дядото.", "date": "2018.10.24", "title": "Инфаркт покоси дядо, тръгнал с каруцата си да продава зимнина"}
{"url": "https://www.monitor.bg:443/bg/a/view/ubiecyt-severin-ne-objalva-mjarkata-si-za-neotklonenie-147753", "text": "Убиецът от Русе, Северин Красимиров, отказа да обжалва мярката си за неотклонение пред Апелативния съд във Велико Търново. Миналата седмица, след екстрадирането му от Германия у нас, Русенският окръжен съд наложи на килъра най-тeжката мярка за неотклонение - задържане под стража. Според магистратите е налице обосновано предположение за авторството на деянието, по което Северин е обвинен. А наред с това имало и реална опасност той да се укрие или да извърши и друго престъпление. Решението на окръжния съд можеше да бъде обжалвано през търновския апелативен съд, но както се и очакваше, Северин не стори това. Още в съда в Русе стана ясно, че Северин не иска да бъде пуснат на свобода, тъй като се страхува за живота си. Пред журналисти и в съда той признава, че е ударил жертвата, Виктория Маринова, но категорично отрича да я изнасилвал. „Когато тя мина покрай мен, аз я ударих и тя ме удари. Дръпнах я за косата. Казах и нещо, тя ми отвърна. Аз отидох, ударих и един шамар и тя падна. Виновен съм. Страхотно съжалявам. Не мога да повярвам, че аз съм го направил. Ще приема всяка присъда на съда”, каза убиецът при първото си явяване в Русенския съд. Макар и той да отрича изнасилването, според разследващите Северин си е признал за него пред двама свидетели. А след съдебното заседание на въпроса дали ще обжалва решението за налагането на най-тежката мярка на клиента му, адвокатът на убиеца тогава каза че все още не желае да коментира. Според разследващите има достатъчно заковаващи Северин доказателства за неговото авторство в убийството на журналистката Виктория Маринова. Сред тях са собствените му самопризнания, откритата ДНК на местопрестъплението и кръвта по дрехите му, показанията на свидетели, видели го в района край мястото на убийството и факта, че той посочил мястото, където сам бил заровил телефона на младата жена. Полицията откри телефона на посоченото от убиеца място. На Северин Красимиров са повдигнати обвинения за убийство, извършено по особено жесток и мъчителен за жертвата начин и за изнасилване. Според юристи най-вероятно по съвет на своя процесуален защитник, убиецът ще признае изцяло вината си и ще поиска съкратен съдебен процес. При това положение вместо максималната присъда доживотен затвор без право на замяна, той ще получи най-много 30 години затвор. Подобна „сделка” с българското правосъдие сключи и друг един закоравял рецидивист и убиец, Илиян Здравков, който преди три години във Велико Търново, нападна, уби, ограби и изхвърли в река Янтра студентката Вероника. Пред съда адвокатът му пледира за съкратено следствие, циганинът Зико си призна и отърва доживотната присъда. Преди дни бащата на Вероника, Трайчо Трайков, прогнозира, че и в този случай, Северин ще върви по пътя на Зико и ще се стреми да отърве кожата като избежне доживотната присъда.", "date": "2018.10.24", "title": "Убиецът Северин не обжалва  мярката си за неотклонение"}
{"url": "https://www.monitor.bg:443/bg/a/view/dadoha-oshte-2-mln-lv-ot-haznata-za-tol-sistemata-147770", "text": "Кабинетът одобри допълнителни разходи в размер до 2 076 109 лева по бюджета на МРРБ, съобщи правителствената пресслужба. Те ще спомогнат за ефективното управление на новосъздаденото звено \"Национално тол управление\" в АПИ, както и подготовката за въвеждане в експлоатация на смесената електронна система за таксуване на различните категории пътни превозни средства на база време и на база изминато разстояние. Средствата ще бъдат осигурени за сметка на преструктуриране на централния бюджет за 2018 г. С тях ще се осигурят текущите и капиталови разходи, необходими за въвеждането на тол системата за превозни средства над 3,5 тона и електронна винетка за леките автомобили, посочиха от МС. Ще се обезпечат разходите по експлоатацията на 105 моторни превозни средства, оборудвани с мобилни камери за осъществяване на контрол по републиканската пътна мрежа и по предоставянето на услуги, свързани с приемането на платежни карти в тол системата. Предоставеният ресурс ще послужи и за режийни разходи и наеми за разполагане на 500 терминали за самообслужване, за оборудване на работни помещения в администрацията на \"Национално тол управление\" и други дейности.", "date": "2018.10.24", "title": "Дадоха още 2 млн. лв. от хазната за тол системата"}
{"url": "https://www.monitor.bg:443/bg/a/view/dve-bylgarki-na-polufinal-na-svetovnoto-po-borba-147752", "text": "Европейските шампионки Биляна Дудова и Тайбе Юсеин стигнаха до полуфиналите на световното първенство по борба за жени в Будапеща. Дудова започна от осминафиналите в кат. до 57 кг и победи с 3:0 Катерина Жидачевская (Рум). В следващата схватка тя тушира канадката Александрия Ребека Таун, а за място на финала ще се изправи срещу Емезе Барка. Унгарката има златен медал от игрите в Баку 2015, бронз от последното европейско и бронз от световните финали през 2013 г. Тайбе Юсеин тръгна от квалификациите и победи Елмира Гамбарова (Азер) с 5:5 и последна точка в мача. После се наложи със 7:1 над китайката Линлин Бао и със същия резултат над бразилката Лаяш Нунеш де Оливейра на четвъртфиналите. На полуфиналите Юсеин ще срещне 23-годишната американка Малъри Велт. София Георгиева и Виктория Бобева загубиха репешажите за бронза в своите категории. Георгиева отстъпи с 8:9 на индийката Риту Риту при 65-килограмовите, а Бобева загуби с 0:3 срещу Мария Мамашук (Блрс) в кат. до 68 кг.", "date": "2018.10.24", "title": "Две българки на полуфинал на световното по борба"}
{"url": "https://www.monitor.bg:443/bg/a/view/levski-pravi-semeen-sektor-na-gerena-147762", "text": "Семеен сектор ще бъде изграден на стадион \"Vivacom Arena - Георги Аспарухов\" за всички домакински мачове на “Левски” до края на сезон 2018/2019. Специалната зона ще се намира на централната трибуна, като до нея ще се достига през централния вход на сектор “А“. \"Секторът се отличава с удобства, които са характерни за домашния уют, специално отношение към гостите и възможности за по-пълноценно изживяване преди и по време на футболните срещи. Изграждането на зоната е съвместна инициатива на VIVACOM и “Левски”, целяща да насърчи родители и деца да споделят заедно позитивните емоции на спорта в една комфортна и сигурна зона\", пише на официалният сайт на \"сините\". Среща с талисмана на “Левски”, подарък пуканки, специални стикери за спомен и незабравими срещи с легенди на отбора – всичко това ще предоставя на родители и деца уникалният семеен сектор. Децата ще имат възможност да научат някои от знаковите за клуба песни, да премерят сили на модерната PS4 зона с наскоро излязлата FIFA 2019, да покажат своите умения на джага и, разбира се, да се насладят на мачовете на своите любимци от най-добрите места на стадиона. За първи път семейства ще имат шанса да се възползват от изградената за тях зона за предстоящия домакински мач на “Левски” срещу “Верея” на 26 октомври.", "date": "2018.10.24", "title": "„Левски“ отваря семеен сектор на „Герена“"}
{"url": "https://www.monitor.bg:443/bg/a/view/vladislav-goranov-i-biser-petkov-predstavjat-pred-knsb-proekta-na-budjet-2019-g-147772", "text": "Министърът на финансите Владислав Горанов и социалният министър Бисер Петков ще представят утре параметрите на проекта за държавен бюджет за 2019 година пред членовете на Координационния съвет на КНСБ. Заседанието на съвета започва в 10.00 часа в зала \"Европа\", конферентен център \"Глобус\" на сградата на КНСБ и ще бъде председателствано от президента на КНСБ Пламен Димитров. Изказванията на министрите ще бъдат открити за журналисти. Координационният съвет (КС) на КНСБ е колективен орган, който управлява синдиката между два конгреса. В състава му влизат по право президентът, вицепрезидентите, изпълнителните секретари на КНСБ, председателите на основни членове на Конфедерацията с численост над 2000 членове и по един председател на РКС на КНСБ от всяка от административните области в страната.", "date": "2018.10.24", "title": "Владислав Горанов и Бисер Петков представят пред КНСБ проекта на бюджет 2019 г."}
{"url": "https://www.monitor.bg:443/bg/a/view/gal-gadot-otnovo-slaga-korseta-na-jinata-chudo-prez-2020-147726", "text": "Красавицата с израелски корени Гал Гадот отново ще скочи в корсета на супергероинята Жената чудо. Премиерата на продължението на холивудския блокбастър е насрочена за 5 юни 2020 година. Тома съобщи 33-годишната актриса в профила си в Инстаграм. Миналия ноември Гадот заяви, че няма да се снима във втората част на лентата, ако \"Уорнър брос\" не развали договора си с продуцентската компания \"РатПак-Дюн ентъртейнмънт\" на режисьора Брет Ратнър. Причината за ултиматума - обвиненията в сексуални посегателства срещу Ратнър от страна на 6 жени, сред които актрисите Наташа Хенстридж и Оливия Мън. Наскоро акнета, проведена от сайта Chili.com, постави Жената чудо на второ място в класация за най-сексапилни екранни герои. Първото място отиде при Анджелина Джоли, за образа й на Лара Крофт.", "date": "2018.10.24", "title": "Гал Гадот отново слага корсета на „Жeната чудо“ през 2020"}
{"url": "https://www.monitor.bg:443/bg/a/view/arest-za-23-ma-pechatali-falshivi-banknoti-147774", "text": "Френската и италианската полиция проведоха координирана операция със съдействието на Интерпол, в рамките на която бяха арестувани 23-ма души, печатали фалшиви банкноти, съобщи Интерпол. В изявлението се посочва, че престъпната мрежа е действала на територията на Италия и Франция. Едната група е била базирана в Неапол, където са били печатани фалшивите банкноти. Впоследствие те са били изпращани във френския град Нанси, където техните съучастници са ги вкарвали в оборота. Печатаните фалшиви банкноти са били в купюри с номинал от 20, 50 и 100 евро. Причинените от престъпната дейност вреди се оценяват на 4,5 милиона евро. Престъпниците в двата града бяха арестувани на 16 октомври от френската и италианската полиция. Конфискувано е оборудването, с което са печатани фалшивите банкноти.", "date": "2018.10.24", "title": "Арест за 23-ма, печатали фалшиви банкноти"}
{"url": "https://www.monitor.bg:443/bg/a/view/digitalizirat-razpredelenieto-na-pari-ot-pravata-na-artistite-147750", "text": "Нов софтуер за разпределяне на възнагражденията на изпълнители и продуценти от сродните им права в музиката ще въведе сдружението „Профон“ от следващата година. Целта е да се оптимизира максимално процесът за обработване на отчетите, предоставени от ползвателите на музика, като по този начин ще улесни и самото разпределение на средствата. Системата ще заработи най-рано през следващата година. Софтуерът Apollon се очаква да борави с база данни с информация за правоносителите и техния репертоар, както и да изчислява точната стойност на възнагражденията спрямо отчетите за използването на техните произведения. „Въпреки факта, че лицензира музика на малък пазар като българския, „Профон“ е една изключително иновативна в технологично отношение организация. Новият софтуер ще допринесе за максимално справедливото и прозрачно разпределение на приходите от права към изпълнители и продуценти. Това е и най-голямата ни инвестиция към момента, тъй като стартовата цена на такъв IT продукт е половин милион евро. Когато си купиш софтуер, в бъдещ план може да допълваш само с модули, които ти трябват, така че инвестицията да не е голяма дългосрочно. Това ще ни помогне в бъдещите 10-15 години да работим спокойно, да сме стабилни и да разпределяме парите“, обясни наскоро изпълнителният директор на „Профон“ София Щерева. С въвеждането на системата България ще се превърне в част от петте европейски страни, които ще имплементират иновативния продукт от 2019 г. Към момента софтуерът се използва в партньорските сдружения на „Профон“ във Финландия и Австрия. Междувременно с такава система се очаква да заработи и организацията за авторско право в музиката „Музикаутор“. „Сред предимствата е и фактът, че самите автори ще имат достъп до отчети за това в кои медии, в какъв времеви диапазон се пускат техните произведения“, обясни наскоро пред „Монитор“ изпълнителният директор на „Музикаутор“ Иван Димитров. През последните месеци той и колегите му работят и по проект за въвеждането на онлайн система за лицензирането на музика в търговските обекти. \"Имаме готовност от гледна точка на технологията. Изчакваме нещата да се изяснят юридически“, казват от „Музикаутор“. Към настоящия момент договорите се сключват единствено на хартия. Според прогнозите на организацията, онлайн системата може да заработи най-рано до три години.", "date": "2018.10.24", "title": "Дигитализират разпределението на пари от правата на артистите"}
{"url": "https://www.monitor.bg:443/bg/a/view/pochina-rejisioryt-na-lov-na-drebni-hishtnici-cvetodar-markov-147755", "text": "Едва на 49-годишна възраст почина режисьорът Цветодар Марков. Тъжната вест съобщиха негови близки, предаде БНР. Пълнометражния си кинодебют той направи през 2010 г. с „Лов на дребни хищници“ - филм, който остана емблема, прикачена към името му. По думите му с лентата той е искал да се извини на поколението на 25-30-годишните за „гадния свят, който им оставихме“. Това е и първият изцяло дигитален български филм, който спечели много награди от наши и световни фестивали. През 2015-а премиера прави втората му лента „Докато Ая спеше”. За участието си в него Стефан Денолюбов спечели Награда за най-добра мъжка роля на фестивала \"Златна роза\". Честен и безкомпромисен артист, Цветодар Марков се бореше за промяна в статуквото на родното кино. Роден и израснал във Варна, от дете Цветодар е привлечен от сцената – заедно с брат си (Ивайло Марков – директор на Кукления театър в Търговище) посещават емблематичната за града театрална школа на братя Райкови „Щурче”. През 1993 година завършва НАТФИЗ „Кр. Сарафов” със специалност „Актьорско майсторство за драматичен театър” при проф. Енчо Халачев, а през 2002-ра – „Кино и телевизионна режисура” при проф. Владислав Икономов. Играе в киното, продуцира, режисира телевизионни и игрални филми.  2010 г. – „Лов на дребни хищници“ 1997 г. – „Захар“ – телевизионно шоу 1996 г. – „Миш-Маш“ – телевизионно предаване  „Фамилията“ 2012–2014 г. – „Революция Z” 2010 г. – „Лов на дребни хищници“ 2010, „Докато Ая спеше” 2015.  2008 г. – „Руд“ – реж. Владимир Шишков 2002 г. – „Рапсодия в бяло“ – реж. Теди Москов 2001 г. – „Хълмът на боровинките“ – реж. Александър Морфов. Автор на оригинална идея: 1997 г. – „Имам една идея” – реж. Илиян Симеонов.  2013 г. – „Джулай“ (Захари) – реж. Кирил Станков 2011 г. – „Пистолет, куфар и три смърдящи варела“ – реж. Георги Костов 2008 г. – „Хъшове“ (Тончо Тралалата) – реж. Александър Морфов 2001 г. – „Хълмът на боровинките“ – реж. Александър Морфов 2000 г. – „Търси се екстрасенс“ – реж. Михаил Мелтев 1996 г. – „Ах, Мария“ (Лоренцо) – реж. Виктора Понс 1994 г. – „Игра на челик“ (Иво) – реж. Пламен Масларов 1993 г. – „Козият рог“ – реж. Николай Волев.", "date": "2018.10.24", "title": "Почина режисьорът на „Лов на дребни хищници“ Цветодар Марков"}
{"url": "https://www.monitor.bg:443/bg/a/view/puskame-prahosmukachkata-prez-telefona-147761", "text": "Прахосмукачка, която може да бъде пускана по телефона, можем да си купим срещи един бон на специализирано строително изложение в София, което продължава до събота. Най-ниската за прахосмукачки-роботи, които могат сами да чистят е 400 кинта, показа проверка на „Монитор“. Същата фирма предлага и джобна прахосмукачка, работеща на 2 малки батерии, удобна за почистване на седалките на колата например, а също така и робот за 450 кинта, който поддържа чистота на стъклата в дома или офиса. Прахосмукачките на изложението се продават на промоция от 5 до 40%. За първи път на изложението се представя и дървена дограма, защитена от външната страна с алуминиев профил. Според Величко Попов, от фирмата, предлагаща изделието удобството е, че се намаляват разходите за поддръжка. . Другото предимство е, че след време много по-лесно може да се смени стъклопакетът с такъв с повече камери. По думите му, в зависимост от другите елементи на прозорците цената варира от 400 до 700 лв. за квадрат. Голям интерес сред посетителите на изложението предизвиква и парочистачката, която не използва препарати и с нея може да се чисти на практика всичко. Фирмата изложител няма магазин, а предлага машинката само след представяне в дома на клиента. Фирма, произвеждаща газобетонни плочи пък предлага изграждането на къща от 78 квадрата върху равен терен за 48 300 евро без ДДС. На изложението с 15% отстъпка може да си купим и коркови подови настилки и облицовки за стена от естествения материал, внос от Португалия. За пода цените варират от 54 до 102 лв. за квадрат. За стените обикновените плоскости се предлагат от 20 до 48 лв. на кв. м, а дизайнерските - по 67 лв./кв. м. В НДК до събота срещу 48 лв. можем да си купим и лед лампа, която при допир променя цвета си. Тя може да работи и като радио или да си я свържем към мобилния телефон и да използваме говорителя й. Фирма предлагаща крепежни елементи в строителството представи на 50-тото юбилейно издание на „Стройко“ нови типове дюбели за изолации. Единият е удобен за ползване при работа при стени от газобетонни елементи, защото не се забива с удар, а се завинтва, като той се вкопапав в повърхността на изолацията и намалява риска от термомост. Другата новост представена на същия щанд е дюбел с универсална глава, към която могат да се прикрепят шайби с по-голям диаметър, подходящи за закрепване на меки изолации.", "date": "2018.10.24", "title": "Пускаме прахосмукачката през телефона"}
{"url": "https://www.monitor.bg:443/bg/a/view/stoltenberg-ne-se-ochakva-nato-da-razpoloji-jadreni-oryjija-v-evropa-147756", "text": "Генералният секретар на НАТО Йенс Столтенберг заяви, че не се очаква страните от Алианса да разположат още ядрени оръжия в Европа, въпреки че според тях Русия нарушава ключов договор за оръжеен контрол. Той отбеляза, че \"всички държави от НАТО смятат Договора за ликвидиране на ракетите със среден и малък обсег за много важен и смятат, че е много вероятно Русия да (го) нарушава\". \"Ние също така сме уверени, че САЩ спазват клаузите на този договор, а една страна не е достатъчна, за да има договорът ефект\", допълни Столтенберг. Той заяви, че решението на Русия да разработи по думите му крилата ракета \"Искандер-К\" (ССЦ-8 по натовската класификация) с наземно базиране означава, че договорът вече не е \"ефективен\".", "date": "2018.10.24", "title": "Столтенберг: Не се очаква НАТО да разположи ядрени оръжия в Европа"}
{"url": "https://www.monitor.bg:443/bg/a/view/vijte-sypernicite-na-bylgarija-vyv-volejbolnata-liga-na-naciite-147759", "text": "България ще започне участието си във Волейболната лига на нациите при мъжете през 2019 г. с мачове срещу Аржентина, Португалия и Канада. Международната волейболна федерация (FIVB) публикува календара и разпределението на групите в турнира за следващата година. България остава отбор \"претендент\" заедно с Австралия, Канада и Португалия. Ядрото на турнира се запазва - Бразилия, Италия, САЩ, Китай, Сърбия, Франция, Аржентина, Иран, Полша, Германия, Япония и Русия. В следващите 4 години на надпреварата тези 12 основни отбора няма да могат да изпаднат от първата група на турнира независимо от мястото си в крайното класиране. За сметка на това четирите претенденти са заплашени от изпадане през всеки един от сезоните. Форматът на Волейболната лига на нациите се запазва, като ще има пет седмици предварителен кръг, в който всеки отбор ще играе 15 мача - всеки срещу всеки на отделни турнири, след което шестте най-добри тима в общото класиране ще играят на финална шестица. Всяка страна ще бъде домакин на поне един турнир, а някои ще приемат по два, като България ще бъде домакин на два турнира. \"Лъвовете\" ще започнат участието си с турнир в Аржентина, където ще играят с домакините, новият член на Лигата Португалия и Канада. Турнирът ще бъде в уикенда 31 май-2 юни. Следващата седмица България ще пътува до Китай, където ще играе с домакините, Франция и световния шампион Полша. Следва домакинство на турнира в група 10, който ще се играе в зала \"Конгресна\" във Варна, където националите ще примерят сили с Япония, Австралия и Италия. В четвъртия уикенд България ще играе в Бразилия срещу \"селесао\", Германия и победителя от Лигата през 2018 г. Русия. В последния състезателен уикенд България ще бъде домакин на втори турнир, този път в зала \"Колодрума\" в Пловдив, където ще посрещне САЩ, Сърбия и Иран. Финалната шестица на ВЛН ще бъде между 10 и 14 юли в САЩ. Група 1: Китай Германия, Иран, Италия Група 2: Аржентина, БЪЛГАРИЯ, Канада, Португалия Група 3: Полша, САЩ, Бразилия, Австралия Група 4: Сърбия, Франция, Русия, Япония Група 5: Китай, БЪЛГАРИЯ, Полша, Франция Група 6: Русия, САЩ, Италия, Португалия Група 7: Япония, Аржентина, Бразилия, Иран Група 8: Канада, Германия, Австралия, Сърбия  Група 9: Португалия, Бразилия, Китай, Сърбия Група 10: БЪЛГАРИЯ, Япония, Италия, Австралия Група 11: Иран, Канада, Полша, Русия Група 12: Франция, Аржентина, САЩ, Германия Група 13: САЩ, Япония, Китай, Канада Група 14: Италия, Аржентина, Полша, Сърбия Група 15: Иран, Португалия, Франция, Австралия Група 16: Бразилия, БЪЛГАРИЯ, Германия, Русия Група 17: Австралия, Аржентина, Китай, Русия Група 18: Бразилия, Канада, Франция, Италия Група 19: БЪЛГАРИЯ, САЩ, Иран, Сърбия Група 20: Германия, Япония, Полша, Португалия Женският национален отбор ще дебютира във Волейболната лига на нациите с двубои срещу действащия носител на трофея САЩ. Това ще се случи на 21 май, когато двата тима ще се изправят един срещу друг в \"Арена Монбат\" в Русе. Двубоят е от група 2 на най-комерсиалната надпревара, в която участие взимат най-добрите 16 отбора на планетата. Останалите съперници на \"лъвиците\" в първата седмица на турнира са Япония и Белгия. Във втората седмица, от 28 до 30 май, състезателките водени от селекционера Иван Петков гостуват в Холандия, където освен с домакините ще играят още с Бразилия и Полша. От 4 до 6 юни българският състав излиза срещу Тайланд, Доминиканска Република и Турция. От 11 до 13 ще мери сили с Италия, Република Корея и Русия, а между 18 и 20 същия месец опоненти са Китай, Германия и световният шампион Сърбия. България спечели правото да участва в Лигата на нациите, след като през тази година триумфира последователно в Европейската лига и турнира на претендентите за място в надпреварата. Във второто издание на Лигата тимът ще бъде в ролята на \"претендент\" заедно с Полша, Доминиканска Република и Белгия. Това означава, че волейболистките на България са застрашени от изпадане, за сметка на останалите 12, т.нар \"основни\" отбора, които имат гарантирано място в турнира през следващите 6 години, независимо от класирането си. Финалната фаза на Лигата е от 3 до 7 юли в Китай. Седмица 1 (21-23 май) Група 1 - Полша, Италия, Тайланд, Германия Група 2 - БЪЛГАРИЯ, Япония, Белгия, САЩ Група 3 - Бразилия, Доминиканска република, Русия, Китай Група 4 - Сърбия, Холандия, Турция, Република Корея Група 5 - Италия, САЩ, Доминиканска република, Сърбия Група 6 - Турция, Германия, Русия, Япония Група 7 - Китай, Белгия, Тайланд, Република Корея Група 8 - Холандия, Бразилия, Полша, БЪЛГАРИЯ Група 9 - Китай, Италия, Япония, Холандия Група 10 - САЩ, Република Корея, Германия, Бразилия Група 11 - Тайланд, БЪЛГАРИЯ, Доминиканска република, Турция Група 12 - Белгия, Сърбия, Русия, Полша Група 13 - Италия, Република Корея, БЪЛГАРИЯ, Русия Група 14 - Германия, Белгия, Холандия, Доминиканска република Група 15 - Япония, Сърбия, Тайланд, Бразилия Група 16 - Китай, САЩ, Полша, Турция Група 17 - Турция, Белгия, Италия, Бразилия Група 18 - Китай, Германия, БЪЛГАРИЯ, Сърбия Група 19 - Русия, Тайланд, Холандия, САЩ Група 20 - Република Корея, Япония, Полша, Доминиканска република ", "date": "2018.10.24", "title": "Вижте съперниците на България във Волейболната лига на нациите"}
{"url": "https://www.monitor.bg:443/bg/a/view/nereglamentirana-sech-ostavi-3-kustendilski-obshtini-bez-tok-147741", "text": "Нерегламентирана сеч остави общините Бобошево, Кочериново и Дупница без електричество. Засегнати бяха 7158 клиенти на територията на трите общини и то само ден, след като десетки жители на община Бобошево излязоха на протест заради честите спирания на тока. “При нерегламентира сеч в сряда сутринта беше съборено дърво върху електропровода, захранващ алтернативно община Бобошево. Основното електрозахранване на района в момента е изключено по искане на държавния Електроенергиен системен оператор /ЕСО/ за извършване на ремонтни дейности. Осигуреното от ЧЕЗ Разпределение резервно захранване беше нарушено заради счупено съоръжение в резултат на падналото дърво в 11:03 часа. Екипите на дружеството пристигнаха на място и отстраниха повредата в максимално кратки срокове. В 12:14 ч. резервното електрозахранване беше възстановено“, обявиха още от електроразпределителното дружество. От там уточниха още, че останалите прекъсвания в региона през последните три месеца са в резултат на ремонта на ЕСО, който ще приключи на 4 ноември.  ", "date": "2018.10.24", "title": "Нерегламентирана сеч остави 3 кюстендилски общини без ток"}
{"url": "https://www.monitor.bg:443/bg/a/view/rezultati-ot-tretija-kryg-v-grupovata-faza-na-shampionskata-liga-po-futbol-147742", "text": "Резултати и класиране след мачовете от третия кръг в груповата фаза на Шампионската лига по футбол: АЕК (Гърция) - Байерн Мюнхен (Германия) - 0:2 Аякс (Холандия) - Бенфика (Португалия) - 1:0 Временно класиране: 1. Аякс 3 2 1 0 5:1 7 точки 2. Байерн Мюнхен 3 2 1 0 5:1 7 3. Бенфика 3 1 0 2 3:5 3 4. АЕК Атина 3 0 0 3 2:8 0 Хофенхайм (Германия) - Олимпик Лион (Франция) - 3:3 Шахтьор Донецк (Украйна) - Манчестър Сити (Англия) - 0:3 Временно класиране: 1. Манчестър Сити 3 2 0 1 7:4 6 точки 2. Олимпик Лион 3 1 2 0 7:6 5 3. Хофенхайм 3 0 2 1 6:7 2 4. Шахтьор Донецк 3 0 2 1 4:7 2 Рома (Италия) - ЦСКА Москва (Русия) - 3:0 Реал Мадрид (Испания) - Виктория Пилзен (Чехия) - 2:1 Временно класиране: 1. Реал Мадрид 3 2 0 1 5:2 6 точки 2. Рома 3 2 0 1 8:3 6 3. ЦСКА Москва 3 1 1 1 3:5 4 4. Виктория Пилзен 3 0 1 2 3:9 1 Йънг Бойс (Швейцария) - Валенсия (Испания) - 1:1 Манчестър Юнайтед (Англия) - Ювентус (Италия) - 0:1 Временно класиране: 1. Ювентус 3 3 0 0 6:0 9 точки 2. Манчестър Юнайтед 3 1 1 1 3:1 4 3. Валенсия 3 0 2 1 1:3 2 4. Йънг Бойс 3 0 1 2 1:7 1", "date": "2018.10.24", "title": "Резултати от третия кръг в груповата фаза на Шампионската лига по футбол"}
{"url": "https://www.monitor.bg:443/bg/a/view/unikalni-nagradi-ot-fibank-za-medalistite-ot-buenos-ajres-147740", "text": "Младите български олимпийци получиха ново признание за отличното си представяне на игрите в Буенос Айрес. Медалистите и техните треньори бяха наградени от спонсора на Българския олимпийски комитет Fibank за големите успехи в Аржентина. „Това бе най-успешната в историята младежка олимпиада за България. Спечелихме 10 медала, имаме шампиони и дори двойни златни медалисти и можем да поздравим спортистите и техните треньори за големия успех. Ние подкрепяме нашите олимпийски отбори от дълги години и ще продължим да помагаме на младите български таланти както в професионалния, така в аматьорския спорт“, заяви генералният директор на банката Неделчо Неделчев на стилната церемония при връчването на наградите. Единствените ни двойни шампиони – двойката акробати Мариела Костадинова и Панайот Димитров и техният треньор Гергана Денева бяха отличени с кюлче от инвестиционно злато (5 г) – Година на кучето. Останалите медалисти и наставниците им получиха изключително ценна инвестиционна монета „Година на кучето“, една от серията издавани от Новозеландския монетен двор по лунния календар. Монетата „Година на кучето“ е уникална с релефното си цветно изображение върху 1 трой унция сребро чиста проба 999/1000. Според преданията Годината на кучето носи успехи на всички, които се трудят упорито и уверено преследват целите и идеалите си. От името на младите български олимпийци и техните треньори вицепрезидентът на БОК Йорданка Благоева връчи на Неделчо Неделчев специален подарък. Националната табелка на България за делегацията ни в Буенос Айрес с подписите на нашите млади олимпийци бе предадена на банката като благодарност за помощта, оказана на БОК през годините. „Благодаря на младите български състезатели, че ни поднесоха подобна радост! Благодаря и на техните треньори, защото както е известно – много глина има по света, но само под ръцете на добрите майсторите от нея се получава шедьовър. Нека приемем огромния успех на нашите представители в Буенос Айрес като част от силното желание на младите българи да докажат, че и ние можем в близко бъдеще да сме домакини на младежки олимпийски игри“, каза в приветствието си Йорданка Благоева.  ", "date": "2018.10.24", "title": "Уникални награди от Fibank за медалистите от Буенос Айрес"}
{"url": "https://www.monitor.bg:443/bg/a/view/strojat-nov-titanik-147751", "text": "Лайнер, който е точно копие на „Титаник“, ще бъде пуснат в експлоатация през 2022 г. и ще повтори историческия маршрут от Великобритания до САЩ, който известният му предшественик никога не успява да завърши. Работата по проекта \"Титаник II\" е на компанията „Блу Стар Лайн“, оглавявана от австралийския бизнесмен Клайв Палмър. Компанията възнамерява да пресъздаде оригиналния исторически интериор на „Титаник“, да го оборудва с модерни навигационни системи и да осигури всички мерки за безопасност. Цената на изграждането на лайнера се оценява на 500 млн. долара и се предполага, че ще може да побере 2 400 пътници и 900 членове на екипажа.", "date": "2018.10.24", "title": "Строят нов Титаник"}
{"url": "https://www.monitor.bg:443/bg/a/view/ronaldo-otnovo-pokori-old-traford-147760", "text": "Кристиано Роналдо ликува и при второто си завръщане на стадион „Олд Трафорд“. След като бе направил това с екипа на „Реал“, сега той спечели и с този на „Ювентус“. Италианският гранд взе много важна победа с 1:0 след гол на Пауло Дибала и оглави групата с пълен актив от точки, като има нужда само от едно равенство в останалите 3 мача, за да си гарантира място на 1/8-финалите. Роналдо имаше няколко отлични възможности за гол, но Давид де Хеа спаси. Двубоят бе изключително емоционален за португалеца, който бе аплодиран от феновете на „Юнайтед“, които очевидно не са забравили за силните му изяви с червения екип. Топлото посрещане за Кристиано продължи и след двубоя, като звездата се видя с легендата сър Алекс Фъргюсън. Двамата са в отлични отношения, а португалецът дори нарича спеца свой „духовен баща“. Интересното е, че след мача известният с голямата си уста Жозе Моуриньо не си позволи хапливи коментари, а призна превъзходството на „Ювентус“. „Беше много труден мач, но няма да се оправдавам за загубата. Г-н Бонучи и г-н Киелини могат да преподават в Университета в Харвард за това как да се играе в защита. Много често хората гледат към Роналдо или Дибала, но Киелини и Бонучи са изключителна класа”, сподели Моуриньо. Колегата му в „Юве“ Масимилиано Алегри също запази дипломатичния тон. „Доволен съм, защото продължаваме да надграждаме и да трупаме самочувствие, а всичко това се постига с подобни победи“, лаконичен бе спецът. Интерес предизвика и мачът на “Реал (М) с „Виктория“ (П), а основната въпросителна бе дали испанският колос ще сложи край на серията от 5 мача без победа във всички турнири. Карим Бензема (11) и Марсело (55) бяха точни за еврокралете, а бившата звезда на “Левски” Роман Прохазка игра до 65-ата минута за гостите.", "date": "2018.10.24", "title": "Роналдо на среща със Сър Алекс след победата за \"Юве\" в Манчестър"}
{"url": "https://www.monitor.bg:443/bg/a/view/tyshta-se-hvyrli-da-spasjava-zet-bez-knijka-s-20-leva-147743", "text": "Тъща от шуменското село Габрица се превърна в обвиняема, след като с риск за себе си се хвърли да спасява зет си от полицейска проверка. За да избегне по-сериозни неприятности за мъжа на дъщеря си, жената предложила на катаджии 20 лева да се почерпят. Не е арестувана само защото се оказала тежка хипертоничка, но досъдебно производство срещу нея вече е в ход. 58-годишната Анка М. пътувала с бременната си дъщеря за преглед в Шумен с \"Форд Ескорт\" с разградски табели, а зад волана бил 33-годишният й зет Найден У. Минали първото село по пътя си, Близнаци, и буквално на 8 километра от дома им на кръстовището с пътя Шумен - Силистра забелязали катаджийска кола. Докато умува какво да прави Найден наближил максимално, на метри от патрулката набил спирачки и направил обратен завой. Ако не била сложната маневра, можело и да не привлече вниманието на униформените, но в тази ситуация полицаите пуснали бурканите, задействали сирените и подгонили \"Форда\". След само 350 метра го спрели и се оказало, че шофьорът няма нито книжка, нито сключена застраховка \"Гражданска отговорност\". Нещата отивали към два акта за ок. 500 лева. За да умилостиви катаджиите и за да избави зетя си от неприятности Анка се намесила. \"Дай, казала, недей пиши акт, вземи 20 лева да оправим нещата.\" Офертата обаче не минала. Тъщата трябвало да бъде арестувана, но при последвалия медицински преглед се оказало, че е с много високо кръвно и я пуснали да размишлява над престъпното си деяние вкъщи. По случая е започнало бързо производство за подкуп, съобщи говорителят на ОДМВР в Шумен Ася Йорданова.", "date": "2018.10.24", "title": "Тъща се хвърли да спасява зет без книжка с 20 лева "}
{"url": "https://www.monitor.bg:443/bg/a/view/234-snegorina-chistjat-sofija-prez-zimata-147745", "text": "234 снегорина ще чистят София през зимните месеци. Това съобщи кметът на София Йорданка Фандъкова, която инспектира една от фирмите, които ще чистят столицата в студеното време. Кметицата уточни, че в момента Столичния инспекторат проверява готовността на почистващите фирми. „Нашият инспекторат заимства много от опита на Виена при организацията и при подготовката на тази дейност. Не коментирам, че техният бюджет е много по-голям“, изтъкна Фандъкова. При снеговалеж почистващите машини ще дебнат от 68 точки в столицата. От „Московска“ 33 разполагат и с допълнителна техника. „52 броя допълнителна техника за града и 14 броя допълнителна техника за зоните около София. Общо на 8 зони е разделена София, отделно от това имаме и зони за общинските пътища и онази част от републиканската мрежа, за която отговаря Столична община“, обясни Фандъкова. Фандъкова подчерта, че фирмите ще бъдат задължавани да имат налични калиеви и магнезиеви соли. По думите й това се прави за случаите на по-тежки зими. „Ако всичко това е налично, което се надявам да е така, остава фирмите да направят организацията си на работа, защото тя е много важна“, поясни кметът и допълни, че те трябва да имат подготвен персонал и шофьори, за да могат да изпълняват договорите си в съответните срокове. Кметът на София заяви, че миналата година местното кметство е наложило санкции на фирми за 3,5 млн. лв., заради непочистени пътища, спирки и тротоари. Междувременно от агенция „Пътна инфраструктура“ призоваха шофьорите да не тръгват с летни гуми към планинските проходи, защото прогнозата на синоптиците предвижда влошаване на времето и снеговалежи. От АПИ допълват, че пътноподдържащите дружества са готови да реагират веднага и да обработят настилките, за да се осигури безопасното пътуване на шофьорите – в опорните пунктове има нужните количества сол, пясък и химикали и машини за посрещане на първия сняг.", "date": "2018.10.24", "title": "234 снегорина чистят София през зимата"}
{"url": "https://www.monitor.bg:443/bg/a/view/aloizmamnici-vyrnaha-parite-na-9-vyzrastni-jeni-147744", "text": "Двама алоизмамници върнаха до стотинка парите на 9 възрастни жени, станали тяхна жертва в Сливен. Това се е случило, след като са били заловени и се признали за виновни. След разкаянието и възстановяване на средствата, двама от общо четиримата участници в престъпната група получиха условни присъди от 2 г. и 4 мес., съобщиха от Специализиранат прокуратура. Организаторите на групата Димитър Парушев и Георги Илиев приеха да изтърпят ефективни наказания, съответно от година и шест месеца и една година, при първоначален общ режим. Четиримата осъдени бяха обвинени за участие в организирана престъпна група, действала на територията на Сливен и Ямбол, която от началото на май 2013 г. до 27 юни 2013 г., в условията на продължавано престъпление, нанесла чрез измама вреди на възрастни хора за общо 22 928,96 лева (част от парите са искани и получени в евро). Най-често измамниците се представяли за лекари и убеждавали пострадалите, че техен близък страда от тежко заболяване и се нуждае от ваксина, или пък е претърпял катастрофа. Исканите от тях суми, за да \"помогнат\" на внуци, дъщери и зетьове, варирали от 800 до 7000 лева.", "date": "2018.10.24", "title": "Алоизмамници върнаха парите на 9 възрастни жени"}
{"url": "https://www.monitor.bg:443/bg/a/view/andreev-trygna-s-uspeh-na-unosheskija-mastyrs-147748", "text": "Адриан Андреев стартира с победа в група \"Шуай\" на юношеския \"Мастърс\" по тенис до 18 г. на осемте най-добри през сезона на твърдите кортове в Чънду (Кит). Поставеният под номер 6 европейски вицешампион Андреев надделя над петия Николас Мехия (Кол) с 6:3, 6:3. 17-годишният софиянец не допусна пробив в мача и стигна до успеха, въпреки че се наложи да получи кратка медицинска помощ в края на първия сет. В другия мач от групата поставеният под номер 1 и шампион от юношеските \"Ролан Гарос\" и \"Уимбълдън\" през този сезон Чун Син Цън от Тайван спечели срещу участващия с \"уайлд кард\" представител на домакините Тао Му с 6:3, 6:4. Първите двама от групата се класират за полуфиналите. Григор Димитров играe довечера първия си мач от турнира във Виена, където Сам Куери (САЩ) елиминира шампиона от 2011 г. Жо-Вилфрид Цонга (Фр) с 6:3, 3:6, 6:3. Куери наниза 20 аса за успеха, а за място на четвъртфиналите той ще играе срещу водача в схемата Доминик Тийм (Ав), който не допусна пробив при успеха над белгиеца Рубен Бемелманс със 7:5, 7:6(5).", "date": "2018.10.24", "title": "Андреев тръгна с успех на юношеския „Мастърс“"}
{"url": "https://www.monitor.bg:443/bg/a/view/osydiha-obshtinski-syvetnik-ot-dobrich-za-smyrt-na-pytja-147739", "text": "Общинският съветник и координатор на Атака за Добрич Атанас Атанасов получи условно наказание от 2 години „лишаване от свобода“ с 4-годишен изпитателен срок за причинена по непредпазливост смърт на пътя. Съдът го лиши и от право да управлява моторно превозно средство за срок от 3 години. Той ще плати и направените в хода на производството разноски в общ размер  на 16 943 лева. Атанасов беше признат за виновен в това, че на 1 юли 2015г. в Добрич, по бул. „Добруджа“, на кръстовището с ул.„Хан Тервел“, при управление на лек автомобил, е нарушил правилата за движение по пътищата и по непредпазливост е причинил смъртта на 73-годишен велосипедист. Произшествието е станало около 14.30 часа, непосредствено преди Т-образното кръстовище. Подсъдимият се движел по булеварда в посока от кв.„Рилци“ към Добрич, а пострадалият по ул.„Хан Тервел“ в посока към кръстовището, по път, обозначен със знак Б1-„Пропусни движещите се по пътя с предимство“. Велосипедистът навлязъл в булеварда и предприел маневра „завой наляво“, за да продължи движението си към кв. „Рилци“. Подсъдимият не успял да предотврати удара. След инцидента той незабавно подал сигнал на телефон 112. В състоялите се в предходно съдебно заседание пледоарии представителите на държавното и частно обвинение посочиха, че подсъдимият  доказано е извършил нарушение на правила от Закона за движение по пътищата, като е шофирал с превишена скорост от около 61 км/час, при позволените 50км/час в населено място и не е успял своевременно да предприеме спиране при възникване на опасността. Защитниците на подсъдимия поискаха той да бъде признат за невинен и да бъде оправдан, като подчертаха, че  водачът се е движел по път с предимство, а велосипедистът е пресякъл кръстовището неправилно. В  последната си дума пред съда Атанас А. изрази съжаление за случилото се, изказа съболезнования към близките на пострадалия, но заяви, че не счита себе си за виновен. Съдебният акт подлежи на обжалване или протест пред Апелативен съд – Варна.", "date": "2018.10.24", "title": "Осъдиха общински съветник от Добрич за смърт на пътя"}
{"url": "https://www.monitor.bg:443/bg/a/view/mrysnite-tajni-na-beastie-boys-147734", "text": "Пролетта на 1999 г. у нас се вихреше дива демокрация и докато от по-модерните радиостанции дънеше „Intergalactic” на Beastie Boys на всеки кръгъл час, цената на баничките в училищния стол хвърчеше с пълна сила – 200, 300, 500 лв. Да, точно колкото минималната работна заплата в момента. С малкото уточнение, че не след дълго настъпи деноминацията, но това не е тема в момента. На фона на космическите банички, българските младежи се хранехме с хард кор хип-хоп легендите от Ню Йорк, който гордо се пъчеха с първото си „Грами“ именно за това парче. После си „набраха“ още две от най-престижните музикални статуетки, едната в същата година за албума “Nello Nasty” и една през 2008-а за тавата „The Mix-Up“. В 30 годишната си история Beastie се превърна в най-продаваната рап група с 26 милиона реализирани в САЩ и още 50 милиона по цял свят. Всичко това обаче приключи в един миг – със смъртта на Адам „MCA“ Яух през 2012-та. Две години по-късно Адам „Ад-Рок“ Хоровиц и Майк „Майк Ди“ Дайъмънд обявиха края на бандата и хвърлиха в траур милиони фенове. Днес ни остава само да въртим мултиплатинените им албуми и... да чакаме с нетърпение книгата, която оцелялото дуо е спретнала, с най-мръсните тайни от шеметната им кариера. На 30 октомври по рафтовете в книжарниците ще се появи “Beastie Boys Book”, която, поне по представянето до момента, трябва задължително да се сложи в секция „18+“. Мемоарите са повече от потресаващи за невинни детски уши у души. Ад-Рок и Майк Ди разказват в тънки подробности най-срамните моменти на бандата. Дни преди премиерата те дадоха няколко интервюта зад Океана и разкриха част от съдържанието на 600-те страници. Като например, че уволняват първия си барабанист защото… е момиче. „Изгонихме Кейт Шеленбах, защото не ни се вписваше в здравия-хард-мъжки имидж. Така или иначе, Кейт най-вероятно щеше сама да напусне, защото се държахме като банда ш*бани подлеци. Просто е гаден начина, по който всичко го направихме и много съжаляваме“, признават лошите момчета. Още нещо, за което се извиняват с няколко десетилетия закъснение е работното име на първия им албум Licensed to Ill. Първоначално тавата е трябвало да се казва “Don’t Be a Faggot” (Не бъди п*дерас). казват бащите на „Sabotage“. Поредната срамна случка от историята им е огромен хидравличен пенис, за който и до днес плащат наем на склад, където съхраняват. Да помислиш за хората, които ги е грижа за теб. Ще се срамуват ли от теб или заради теб? И ако не го направиш, накрая свършваш като нас, които вече 30 години плащаме за склад, за да съхраняваме пенис в кутия 5 на 5 фута“, признават Ад-Рок и Майк Ди. В интервю за Observer момчетата споделиха и за загубата на третинката си Адам MCA Яух. „Наистина е трудно. Неимоверно тъжно е. Никога не сме си и помисляли, че ще трябва да преживеем такава загуба и то по този начин. Какво повече можеш да напишеш освен това? Освен за този преходен период. Ние сме тези хора, но не сме хората, които бяхме. В крайна сметка всичко, което можем да кажем със сигурност е, че ни липсва“, казва Дайъмънд. А Хоровиц разказва как буквално е казал на първия им лейбъл „На*укай си го“. След като пускат дебютната си тава “Licensed To Ill“ през 1986 г. групата почти се разпада. Толкова са скарани, че дори не си говорят, а продуцентът им Ръсел Симънс от Def Jam се опитва да ги върне в студиото за нови записи със заплахата Само че сметката му се оказала крива и милионите, които Beastie си били заработили не били коз в ръкава на лейбъла, защото момчетата просто го пратили по дяволите. Е, в крайна сметка така и не виждат парите си от този супер успешен албум. Тези и още десетки мръсни тайни са придружени от редки фотографии, оригинални илюстрации, готварска част дело на шеф Рой Чой, комикс, карта на Ню Йорк, както го обичат Beastie, плейлисти и какво ли още не в новата книга.", "date": "2018.10.24", "title": " Мръсните тайни на Beastie Boys"}
{"url": "https://www.monitor.bg:443/bg/a/view/svetlana-darjava-gushterov-sys-sin-147733", "text": "Плеймейтката Светлана Гущерова е в очакване на първата си рожба. Близки до русата изкусителка издадоха, че тя ще сбъдне мечтата на любимия си - да го дари със син. Очаква се момченцето да се появи на бял свят през март. По-наблюдателните фенове пък забелязаха, че напоследък Светлана пуска снимки с тъмни дрехи или широки дрехи, които евентуално да прикрият наедрялото й коремче. Възможно е й заради щастливата новина тя да е взела решението си да се оттегли от светските среди. Причината, която красавицата заяви, се крие в това да е примерна съпруга и домакиня, защото „бракът е нещо свещено“. Тя е категорична, че подобен тип събития изобщо не й липсват. Вече имам семейството, за което винаги съм мечтала. Ако преди съм мислела предимно за себе си, сега вече мисля за двама“, заяви наскоро бившият еротичен модел. Няма официално потвърждение, че семейство Гущерови ще се увеличи с един член. Припомняме, че Светлана вдигна две сватби с бизнесмена Християн Гущеров през юли. Голямата церемония се проведе пред 100 гости на рождения ден на младоженеца.", "date": "2018.10.24", "title": "Светлана дарява Гущеров със син"}
{"url": "https://www.monitor.bg:443/bg/a/view/posreshtnaha-na-cherven-kilim-i-s-pesen-na-kitajski-pobeditelkata-lora-147746", "text": "На червен килим, с огромен букет от розови рози и с песен на китайски език. Така учениците от Френската езикова гимназия „Антоан дьо Сент – Екзюпери” в Пловдив посрещнаха победителя от международното състезание „Китайски езиков мост” Лора Тоскова от 12 „И” клас. Тя се върна от Китай, отличена като първа в Европа и втора в света по знания по китайски език. „Не очаквах такова посрещане и много благодаря. Китайският език не е от най-трудните езици, но е труден”, каза по време на посрещането си Лора. Тя обясни, че от 4 години се бори да бъде отличена с първото място на международно състезание по китайски език. „Късметът ми се усмихна и отидох на голямо състезание в Китай и там със съотборника ми Станислав Макреев се доказахме, като едни от най-добрите. Въпросите, на които трябваше да отговаряме, бяха свързани с китайската култура, писменост и традиции”, разказа Лора. Тя обясни, че за всеки тур от състезанието са им били давани на място материалите и участниците са имали по 2-3 дни да се подготвят. Учи вече пета година китайския език. Състезанието е било на няколко кръга. Първият кръг, в който са участвали над 300 състезатели от 99 държави от всички континенти, е преминал за три дни. „През първия ден ни бяха дадени въпроси, свързани с китайската култура и език. Вторият ден беше реч на китайски език, а третият ден беше изпълнения, свързани с китайската култура. За този първи кръг имахме един месец за подготовка, но за полуфинала и за финала имахме по 3 дни”, обясни още Лора. По думите й конкуренцията е била много силна. „Там бяха наистина само най-добрите. Танцьорка съм, от 5 години танцувам модерен балет. Странично се занимавам с китайски танци, сама се подготвям. По време на състезанието изпълних танца на божура. Облечена бях с полутрадиционно облекло”, каза още Лора. Тя уточни, че наградата е едногодишна стипендия в Пекин или Шанхай. Ще я използва, след като завърши средното си образование в Пловдив. „Смятам да отида там да уча и да усъвършенствам китайския си език”, обясни абитуриентката. По думите й, когато е била в Китай, е разбирала без никакъв проблем местните и обучението във Френската езикова гимназия в Пловдив е на високо ниво. Избрала е да учи китайски език, за да бъде по-различна от връстниците си, признава още тя. Състезанието по китайски език е най-престижното в страната и се предава по националната телевизия на КНР. Провело се е в град Кунмин, провинция Юнан. Лора изпревари претендентите от 34 европейски държави и зае призовата позиция – първа в Европа.  Милиони зрители станаха свидетели на различните кръгове, в които участниците говориха на традиционен китайски език, представяха таланти и отговаряха на въпроси от различни области като литература, география, история и култура на Китай.  На 22 октомври се състоя финалът на състезанието между победителите от различните континенти: България, Северна Корея, Камерун, САЩ и Австралия.  Европейската победителка Лора Тоскова се класира на второ място в света. Тя впечатли журито с езиковите си умения, знанията си за Китай и танците, които бяха част от репертоара ѝ. Възпитаничката на ФЕГ спечели правото на едногодишна стипендия за обучение в Китай.", "date": "2018.10.24", "title": "На червен килим посрещнаха победителката в „Китайски езиков мост” "}
{"url": "https://www.monitor.bg:443/bg/a/view/otkrit-boepripas-zatvori-krystovishte-v-sofija-147747", "text": "Временно е спряно движението през кръстовището на ул.“Шипка“ и бул.“Евлоги и Христо Георгиеви“, заради открит при строителни работи в района стар боеприпас, съобщиха от Столичната община. Бомбата е намерена в изкоп за бъдещето отклонение на метрото от третата линия към Румънското посолство. Бомбата е намерена в изкоп за бъдещето отклонение на метрото от третата линия към Румънското посолство. На място е осигурена охрана от полицейски патрул от СДВР до идването на експерти, които ще изземат боеприпаса. С цел превенция са изведени учениците от намиращите се в района 129 Основно училище и 164 Испанска езикова гимназия. \"Всички сгради в района са евакуирани и обезопасени, включително близко училище и жилищни сгради, които ще остана така до приключване на пълната работа по случая. На място е осигурена охрана и е създаден организационен ЩАБ от органите на МВР, МО и Столична община. Боеприпасът ще бъде обезвреден от експерти от министерството на отбраната\", съобщиха от СДВР. Временно се променя маршрутът на следните линии на градския транспорт: - Автобусна линия №72 се отклонява през бул.“Драган Цанков“, бул.“Яворов“, - Автобусна линия №75 се отклонява през ул.“Гурко“, бул.“В.Левски“ и бул.“Янко Сакъзов“ и по маршрута си. - Автобусна линия №213 посока централна гара се отклонява през бул.“Ситняково“, в обратна посока маршрутът не се променя. - Автобусна линия №9 ще движи през ул.“Гурко“ , бул.“В.Левски“, бул.“Янко Сакъзов“ и по маршрута си. - Автобусна линия №280 ще преминава през ул.“Горко“ пред Националния стадион. Междувременно от военното ведомство съобщиха, че в района на столичния булевард „Евлоги и Христо Георгиеви“.  За отстраняването й ще бъде използвана подемна техника. Военна полиция пък ще осигурява ескорт на придвижването и съдейства на органите на МВР за безопасността в района. Към момента на място пък е осигурена охрана от полицейски патрул от СДВР до идването на експертите, които ще изземат боеприпаса. Невзривеният боеприпас ще бъде разузнат, транспортиран и унищожен на безопасно място. авиобомба, около 200 кг. Това каза пред журналисти зам.-началникът на отбраната вицеадмирал Емил Ефтимов за открития боеприпас в столицата. \"Засега не предвиждаме непосредствена опасност от взрив“, заяви той. Ефтимов бе попитан дали има възможност живущите в района да нощуват отвън, ако операцията на приключ днес. \"Ще направим всичко възможно това да не се случи. Засега сградите в непосредствена близост до мястото на боеприпаса трябва да останат обезлюдени. Процедурата е, че боеприпасът се разузнава на място. След това се определя начинът за транспортирането му, извозването и унищожаването“, посочи той и уточни, че такива боеприпаси не се обезвреждат, а се унищожават. Той допълни, че намереният боеприпас е силно корозирал", "date": "2018.10.24", "title": "Стар боеприпас затвори кръстовище в София, евакуираха ученици (ОБНОВЕНА)"}
{"url": "https://www.monitor.bg:443/bg/a/view/top-luksyt-vliza-za-pyrvi-pyt-v-bylgarija-s-inter-continental-147732", "text": "Най-новият петзвезден хотел в София, работещ под луксозния бранд InterContinental Hotels & Resorts официално бе открит във вторник вечерта в присъствието на повече от 500 ключови международни инвеститори, бизнесмени и дипломати. Той ще предложи на своите посетители уникален микс от луксозни услуги, които са без аналог на българския пазар до този момент и ще издигнат обслужването в страната на качествено ново ниво. Сред първите гости на официалното откриване се откроиха представителите на дипломатическите мисии у нас, сред които САЩ, Великобритания, Франция, Русия и други държави. InterContinental Hotels & Resorts е най-големият луксозен бранд в света, който е част от InterContinental Hotels Group (IHG®) - водеща хотелска верига, която оперира в близо 100 страни и заема лидерски позиции в едни от най-атрактивните сегменти в бранша. Хотелът у нас разполага със 194 стаи и 37 апартамента, които се отличават с елегантен дизайн и луксозни допълнения, като пресрийдър с богато разнообразие от цифрови издания, директна връзка с летище София и др. „Луксозното петзвездно изживяване, съчетано с персонално обслужване и ексклузивни привилегии правят престоя на гостите наистина специален“, сподели Анджело Зукала, генерален мениджър на InterContinental Sofia. „Предлагаме също и професионални консиерж услуги с индивидуален подход към всеки гост и неговите нужди – от помощ при резервация в определен ресторант до изпращане на цветя до любим човек“, допълниха от мениджмънта на хотела. InterContinental Sofia е собственост на водещата инвестиционна компания „Галакси Инвестмънт Груп“ през „Интерхотел Гранд – Хотел София АД и се управлява от „InterContinental Мениджмънт България” ЕООД. „Утвърден бизнес модел на „Галакси Инвестмънт Груп” е да инвестира в проекти с потенциал, а InterContinental е точно такъв за България. Това е поредната крачка, с която компанията ни ще допринесе за изграждането на положителния образ на страната като модерна туристическа дестинация и като подходящо място за правене на бизнес“, сподели управителят на „Галакси Инвестмънт“ Груп Константин Бояджиев по време на откриването.", "date": "2018.10.24", "title": "Топ луксът влиза за първи път в България с InterContinental"}
{"url": "https://www.monitor.bg:443/bg/a/view/pazardjishki-gimnazisti-shte-sa-evrodeputati-za-den-v-strasburg-147736", "text": "19 момичета и момчета от Профилирана гимназия „Иван Сергеевич Аксаков“ в Пазарджик на 26 октомври ще са представителите на България в поредното издание на „Евроскола“ в Страсбург. Това съобщи директорката на учебното заведение Иванка Илинова. Младшите посланици на Европейския парламент от Пазарджик за един ден ще заместят европейските народни представители, заедно със свои връстници от общо 24 държави на Европейския съюз. Младежите са разпределени в 6 многоезични групи, за да дискутират по теми като екология, регионална политика, миграция и интеграционна политика, младежка заетост, култура. По време на своя парламентарен ден около 500 европейски ученици заедно с възпитаниците на Профилирана гимназия „Иван Сергеевич Аксаков“ – Пазарджик, ще участват в „заседания на комисиите“ и в пленарни заседания, ще разискват и гласуват резолюции, като дебатите ще се водят основно на френски и английски език. От мига, в който пристигнат в ЕП в Страсбург, учениците стават част от многоезични работни групи, сблъскват се с многообразието на различните национални и лингвистични особености в ЕС. Дванадесетокласниците Стела Нешева и Трифон Аврамов, които са и абитуриенти тази година, са избрани от колегите си да представят училището си, Пазарджик и България в 1 минута. През това време на огромно пано, над 500 младежи от 24 държави ще виждат кадри на пазарджишките фотографи Александър Иванов и Никола Колев, запечатили емблематичната за Пазарджик стара часовникова кула и богатството на българската фолклорна традиция – танцуващата „Чудесия“. Пазарджишката Профилирана гимназия „Иван С. Аксаков“  получи най – високата оценка за училище- посланик на Европарламента и спечели първото място в Програмата на Информационното бюро на ЕП в България в оспорвана надпревара с 30 училища от цялата страна. На 1 юни гимназията официално бе сертифицирана и получи и плакет „Училище- посланик на ЕП“.", "date": "2018.10.24", "title": "Пазарджишки гимназисти ще са евродепутати за ден в Страсбург"}
{"url": "https://www.monitor.bg:443/bg/a/view/v-edinburg-naj-trudno-se-namira-hotelska-staja-147749", "text": "В хотелите в столицата на Шотландия Единбург е най-проблематично да се намери празна стая сред всички останали градове на Европа. Средно хотелите в Единбург са заети почти на 84%. На втора позиция е класирана Прага, следвана от Лондон, Дъблин и Амстердам. Там заетостта на хотелите възлиза на 80%. Причината е увеличеното туристическо търсене, както и регулиране на строителството от властта.", "date": "2018.10.24", "title": "В Единбург най-трудно се намира хотелска стая"}
{"url": "https://www.monitor.bg:443/bg/a/view/mlad-finansist-specheli-stipendijata-marin-drinov-147731", "text": "Студентът по „Финанси“ в Университета Есекс, Колчестър, Англия, Петко Лисков от Панагюрище  взе поименната студентска стипендия  „Проф.Марин Дринов“. Той бе избран от комисия, сформирана към местната община, измежду още двама кандидати.  Поименната студентска стипендия „Проф. Марин Дринов” е учредена от Община Панагюрище и „Асарел-Медет“ АД през 2009 година по повод 170-та годишнина от рождението на бележития българин, чийто житейски път тръгва от Панагюрище. Средствата са подсигурени от „Асарел-Медет” АД по силата на дарителски договор, който се сключва между изпълнителния директор на дружеството и кмета на общината. Стипендията се присъжда всяка година на млад, талантлив и умен панагюрец, който учи във висше учебно заведение в чужбина. По този начин се пази и продължава българската възрожденска традиция да бъдат подкрепяни и стимулирани знаещите и можещи панагюрски деца. Първият български професор по история Марин Дринов, който е член-съосновател и първи председател на Българското книжовно дружество, днес Българска академия на науките, завършва образованието си в Русия, подпомогнат от заможни и влиятелни панагюрски общественици. Студентската стипендия, учредена на негово име, е знак на преклонение пред делото му и уважение към неговата личност.", "date": "2018.10.24", "title": "Млад финансист спечели стипендията „ Марин Дринов“"}
{"url": "https://www.monitor.bg:443/bg/a/view/nad-5000-razgledaha-121-shtatski-koli-v-panaira-147737", "text": "Над 5 200 души от цялата страна са били на шоуто за американски автомобили в пловдивския панаир, проведено преди дни. Колекцията от водещи марки леки коли, джипове, пикапи и ретро автомобили включваше 121 експоната на четири гуми. Всички посетители можеха да се докоснат до лукса на 11-метрова лимузина „Хамър Н2” и малко по-късата „Линкълн Таун Кар”. Offroad клубове от България също демонстрираха своите мощни американски машини. Модифицирана версия на легендарния Fort T-Model от 1926 г. и оригинален „Форд Мустанг“ от 1966 г. бяха сред хитовете на “Ride'N'Roll” тази година. Някои от показаните модели имаха двигатели с респектиращата мощност от 500-600 конски сили. Гостите на изложението се насладиха и на автентични американски ястия. Най-доволни бяха любителите на тексаско барбекю, тъй като опитаха пържоли с дебелина два пръста, изпечени на жар от двугодишни плодни дръвчета. Вкусната храна беше придружена от уникално вино с кокос, капучино и еспресо, което скоро навлезе в Европа и България. То се предлага не само в кенове, но и в арт бутилки на световноизвестния художник на графити Мигел Парадис. Изложението бе организирано от Клуба на собствениците и феновете на американски автомобили.", "date": "2018.10.24", "title": "Над 5000 разгледаха 121 щатски коли в Панаира"}
{"url": "https://www.monitor.bg:443/bg/a/view/lili-ivanova-razprodade-trite-dati-v-sofija-147735", "text": "Ден преди да излезе за първия от трите си финални концерта на тазгодишното национално турне, първата дама на българската музика Лили Иванова успя да разпродаде всички билети за спектаклите си в София. Така над 12 000 души ще станат свидетели на музикално изживяване от най-висока класа в зала 1 на НДК на 25, 26 и 27 октомври. Концертите са кулминацията на голямата обиколка на певицата, която е под надслов „За пълноценни мигове с музиката“ и за поредна година е подкрепена от Лидл България. Освен най-големите си и обичани хитове, Лили Иванова ще представи и три нови песни – „Мигът и любовта“ по музика на Веселин Веселинов-Еко и текст на Иван Тенев, „Бурната река“ по музика на Ангел Дюлгеров и текст на Росен Кукошаров и „Главна роля“ по музика на Артур Надосян и текст на Иван Тенев. Както и на всички концерти до момента, изпълнителката на „Ветрове“ и в София ще излезе с музикантите Ангел Дюлгеров, Огнян Енев, Веселин Веселинов-Еко, Орлин Цветанов, Росен Ватев и вокално трио ЛаТиДа.", "date": "2018.10.24", "title": "Лили Иванова разпродаде трите дати в София"}
{"url": "https://www.monitor.bg:443/bg/a/view/rabotna-grupa-nishti-promenite-na-kontrola-na-nazdornite-firmi-147738", "text": "Искаме да засилим контрола на надзорните фирми или да осъществим по-сериозен контрол на контрола, това каза днес зам.-министърът на регионалното развитие и благоустройството Валентин Йовев. Той даде изявлението в отговор на въпрос, във връзка с идеята на строителния министър Петя Аврамова при 2 нарушения да се отнема разрешението за работа на надзорните фирми. По думите му, има и работна група, която да съгласува идеите и на бранша в тази насока. „В най-скоро време ще предложим по-строги правила относно регистрацията и дейността на надзорните фирми, включително и на консултантските“, уточни Йовев. Според него необходимо е да се засили независимостта на тези фирми и от строители, и от проектанти и невидимите зависимости е необходимо да бъдат изчистени. Заместник-министърът смята, че и сега контролът на тези фирми е достатъчно голям, но има какво да се подобри. „Още при регистрацията им може малко по-сериозно до се подходи. Обмисляме доста мерки, но те все още се обсъждат. Те са предложени основно от специалистите от ДНСК“, уточни зам.-министърът. Йовев припомни, че новите правила няма да важат със задна дата.", "date": "2018.10.24", "title": "Работна група нищи промените на контрола на надзорните фирми"}
{"url": "https://www.monitor.bg:443/bg/a/view/gerb-gotovi-da-podkrepjat-stroitelite-za-popravki-v-zop-i-zut-147730", "text": "ГЕРБ са готови да подкрепят строителния бранш за поправки в закона за обществените поръчки (ЗОП) и закона за устройството на територията (ЗУТ). Това стана ясно от думите на шефа на ПГ на ГЕРБ Цветан Цветанов след среща на депутати от управляващата партия със строителната камара в НС. Срещата е била по  искане на камарата, като такива трябва да има и с останалите партии в НС. Само преди ден те разговаряха и с БСП. Цветанов обясни, че те искат промени в закона, които ще дадат начина за изолиране на сивия сектор в бранша. На свой ред шефът на камарата Илиян Терзиев обясни, че искат промени в ЗОП относно ценообразуването, което да съответствало на съвременните цени на материалите. „Така че, когато някой прави цена, тя да е правдива и съвременна, а не остаряла”, каза той. Всъщност от думите на Терзиев не се разбра какви точно изменения искат и дали това не означава смяна на формулата, по която се оценяват офертите при търгове и елиминиране на фактора най-ниска цена. Относно ЗУТ, бранша искат законът да бъде разделен на две части. Не бихме желали да ни слагат в политики и политически интереси, искаме да бъдем строители,  заяви Илиян Терзиев и добави: „Не бихме желали да получаваме квалификации за това, че строим скъпо и некачествено“. От изказванията на двете страни – ГЕРБ и строителна камара стана ясно, че срещите с партиите са в отговор на обществения натиск, на който е подложен бранша, особено след катастрофата в Своге и след нареждането на премиера Бойко Борисов фирми с нарушения да не се допускат до търговете. Цветанов предупреди, че скоро България може да остане без строители, а заради фалшивите новини фирмите могат да напуснат страната и да работят в чужбина. Той изтъкна, че у нас има 250 000 строители и изрази надежда не се стигне до внос на кадри от Виетнам като Германия. По думите му е най-лесно да обявим, че всички фирми в бранша са корумпирани и изтъкна, че родните компании строят най-евтино в страните от ЕС“ Той призова всички власти да уважават строителите, а партиите да не дават тон на фалшиви новини. Според него у нас имало много случаи на оклеветяване на фирми от бранша с чисто политически цели. „Най-лесно е да кажем, че някой е маскара\", продължи Цветанов.  Вие сте гордост за цяла България, работете тук!, каза още Цветанов. Той изтъкна, че при срещата си с БСП, от левицата връчили на съсловната организация своята \"Визия за България\". Като възпитани гости те я взели, но след като по-късно установили, че вътре няма глава за строителството.", "date": "2018.10.24", "title": "ГЕРБ готови да подкрепят строителите за поправки в ЗОП и ЗУТ"}
{"url": "https://www.monitor.bg:443/bg/a/view/puskyt-na-syuz-pred-proval-147723", "text": "Изстрелването на ракетите „Съюз-2.1б“ с космическия апарат „Глонас-М“ и на ракетата „Съюз-ФГ“ с товарния кораб „Прогрес МС-10“ може да не се състои заради проблеми със застраховката „гражданска отговорност“, информира РИА Новости. Пусковете са планирани за 3 и18 ноември т.г. съответствено. Застраховането на ракетите-носители от авария е доброволно, но гражданската отговорност пред трети лица е задължителна, обясняват експерти. „Отчитайки факта, че конкурси за застраховане на двете ракети „Съюз“ не са се състояли, това поставя под въпрос техните пускове в планираните срокове“, обясни източник от ракетно-космическия отрасъл на страната. Той посочва, че застрахователният пазар очаква решение от страна на държавната комисия, която трябва да завърши своята работа до 30 октомври т.г. След това ще е необходимо време, за да може Роскосмос да се запознае с отчета на комисията и да обяви конкурси за застраховане, допълват агенциите.", "date": "2018.10.24", "title": "Пускът на „Съюз“ пред провал "}
{"url": "https://www.monitor.bg:443/bg/a/view/15-golemi-svinefermi-v-rumynija-zasegnati-ot-afrikanskata-chuma-147725", "text": "15 големи свинеферми е засегнала африканската чума по свинете в Румъния. Огнищата вече са над 1000, а унищожените прасета над 350 000. 107 са случаите на намерени заразени с опасната болест глигани. Това сочат последните данни от Националната служба за ветеринарно-санитарен контрол и безопасност на храните, цитирани от румънски медии. Броят на окръзите в северната ни съседка, в които е установена африканската чума, достигна 14. Най-много са огнищата в окръг Тулча – 565, като пет са в големи свинеферми. Следва Яломица със 131 огнища, Браила – 96 огнища, Констанца – 83 огнища, Кълъраш – 75. За съседния на Русе окръг Гюргево се съобщава, че има 15 огнища в отделни домакинства и пет случая на установяване на болестта при диви прасета. Първото огнище в този окръг бе установено на 8 септември в село Брънищари в община Кълугърени. То е на около 30 километра от Русе. Зъ първи път в северната ни съседка болестта бе установена на 31 юли 2017 г. в северозападния окръг Сату Маре.", "date": "2018.10.24", "title": "15 големи свинеферми в Румъния засегнати от африканската чума"}
{"url": "https://www.monitor.bg:443/bg/a/view/telefonite-na-ruski-shpioni-otkriti-na-symnitelni-sajtove-147727", "text": "Изданието „Събеседник“ откри на неработещи сайтове със странни обяви, на които са поместени телефонните номера на предполагаеми сътрудници на Главното разузнавателно управление. Там са номерата на отровителя на ексшпионина Сергей Скрипал – Анатолий Чепига и обвиненият от САЩ за кибератаки Иван Ермаков. Мобилният телефон на Ермаков, например, фигурира в сайта за продажби на използващи вещи „Авито“, като там той продава смартфон. Номерът му е публикуван още на интернет ресурсите forleisure.ru и yougorod.com, чието съдържание е достъпно само в съхранени копия. По информация на „Събеседник“, на тези сайтове фигурират несъществуващи фирми с несъществуващи адреси, сред които компании като „Химическо чистете в Куруш“ и „Взривни работи в Москва“.  ", "date": "2018.10.24", "title": "Телефоните на руски шпиони открити на съмнителни сайтове "}
{"url": "https://www.monitor.bg:443/bg/a/view/izraelci-francuzi-i-ispanci-sred-naj-chestite-turisti-v-kustendilsko-147724", "text": "Израелци, французи и испанци са сред най-честите чуждестранни туристи, посетили Кюстендилска област, показват данните от Териториалното статистическо бюро в областния град. Не са малко и гостите от Германия и Румъния, посочват още експертите. „Десетки чуждестранни туристи през последните месеца посетиха така атрактивния район на Седемте рилски езера. Хората от цял свят все повече се впечатляват от тях и искат да ги видят“, обясняват местни туроператори. Не били малко чуждестранните гости, които вече са си запазили места за следващата година в хижите в района. Сред най-посещаваните обекти през последните две години е и дупнишкото село Бистрица, където не един или двама парапланеристи от Франция и Испания, гостуваха на кмета на китното населено място. Данните показват, че приходите от нощувки в област Кюстендил през изминалия месец достигат 800.9 хил. лв., или с 9.5% повече в сравнение със същия отчетен период през 2017 година. „Регистрирано е увеличение на приходите както от чужди граждани - с 18.5%, така и от български граждани - с 7.3%. В хотелите са постъпили 74.0% от общите приходи на областта“, посочват още от ТСБ - Кюстендил. Въпреки това обаче пренощувалите лица в местата за настаняване в региона намаляват с 0.9%, в сравнение със същия месец на 2017 г. и достигат 15 600.  ", "date": "2018.10.24", "title": "Израелци, французи и испанци сред най-честите туристи в Кюстендилско"}
{"url": "https://www.monitor.bg:443/bg/a/view/sipi-si-dogore-sam-molja-147728", "text": "Системата за самообслужване постепенно започва да се разпространява и у нас. От „Хеленик Петролиум“, опериращи със своя верига бензиностанции у нас, пуснаха първия си обект, който работи без персонал. Благодарение на развитите технологии в днешно време, много търговски дейности могат да се осъществяват без участието на човек. В същото време динамиката в големите градове, изисква по-голяма гъвкавост в сферата на обслужването на клиенти. Изследвания сочат, че над 35% от хората, живеещи в по-големите селища, защото те им осигуряват необходимите стоки и услуги по всяко време на денонощието. Но не навсякъде по света новите технологии в обслужването се се приемат радушно. Жителите на Орегон, САЩ се оплакват от нов закон, който ги упълномощава сами да си сипват гориво и така бензиностанциите им стават на полусамообслужване. Голяма част от жителите на щата обаче не знаят как се справят сами с маркучите и са на мнение, че за работата им трябва специалист. Самообслужващите помпи стават все по-голяма реалност и се възприемат по-радушно в Европа, отколкото в САЩ. Петролните компании се борят да постигнат равновесие между привличането на клиенти в своите магазини и предлагането на удобството на заплащането, след като стигнат до колонката. Статистиката показва, че все още харчим повече за гориво в бензиностанциите, отколкото за хранителни стоки и алкохол. И затова компаниите искат да спестят от служители и помещения, докато ни предлагат лесно и самостоятелно обслужване, и възможност да си купим нещо допълнително отново от автомати. Подобно на всеки друг бизнес, бензиностанциите искат да се справят с промените, за да бъдат печеливши и въвеждат самообслужващи се обекти. Интерес към подобна система проявяват съседите ни от Румъния, както и Сърбия. В Западната част на Европа денонощни бензиностанции на самообслужване за момента има в страните от Скандинавския полуостров, както и във Франция, където е възможно първо да заплатиш, а след това да получиш предпочитаното гориво. В Италия пък има прокаран закон, който задължава бензиностанциите да инсталират подобни терминали за самообслужване. Системата за самообслужване постепенно започва да се разпространява и у нас. От „Хеленик Петролиум“, опериращи със своя верига бензиностанции у нас, пуснаха първия си обект, който работи без персонал. Ако потребителят желае да зареди гориво, то това става чрез машина, която работи както с кредитни карти, така и с пари. След финализирането на покупката, шофьорът получава касов бон. Сред най-големите предимства на нововъведението е, че така се спестяват средства за набиране на персонал, както и време при самото обслужване. Така, в случай, че има опашка, част от клиентите ще минават към касите, където ще бъдат обслужени от служител, а останалата част от хората - към машините за самообслужване. Друга положителна страна е, че именно уточняват от компанията. Вградената функционалност дори прави излишно традиционното помещение, в случай, че се изгражда изцяло автоматизирана бензиностанция. Терминалът за самообслужване отменя необходимостта от присъствието на служителите на търговския обект, посредством реализацията на функционалност, предоставяща възможност на клиентите самостоятелно да извършат целия цикъл на търговската операция - предплащане на сума, зареждане на предплатеното количество, получаване на фискални документи съгласно българското законодателство и получаване на рестото.", "date": "2018.10.24", "title": "Сипи си догоре сам, моля!"}
{"url": "https://www.monitor.bg:443/bg/a/view/venym-otnovo-oglavjava-rodnija-boksofis-147722", "text": "След третия си уикенд на големия екран, екшънът „Венъм“ продължава да е най-гледан у нас, сочат обобщените данни от киносалоните. Историята за извънземния симбиот, превзел човешко тяло, е гледана от вече 97 103 зрители и има 1 063 503 лева приходи. На второ място в родния боксофис е премиерата от миналия уикенд - \"Мистерията на къщата с часовника\", създадена по детския готически роман от 70-те години на миналия век на Джон Белеърс. Приключението на сирака Луис е гледано от 7 912 зрители и има 73 117 лева приходи за първите три дни у нас. На трета позиция се нарежда анимацията „Малката стъпка“, която събра 53 966 зрители и има 500 208 лева приходи за месец на екраните у нас. Четвъртото място държи втората премиера от миналия уикенд – \"Хелоуин\". Хорърът е гледан от 8 120 зрители и генерира печалба от 70 007 лева. Пети е биографичният филм \"Първият човек\", който проследява живота на астронавта Нийл Армстронг филм, с 11 161 зрители и има 112 267 лева приходи за десетте дни у нас. Топ 10 се допълва от анимацията \"Пепеляшка: Тайната на принца\", \"Роди се звезда\" с Брадли Купър и Лейди Гага, екшъна \"22-ра миля\", комедията \"Джони Инглиш избухва отново\" и третата премиера от миналия уикенд - \"Ченгето от Белвил\".", "date": "2018.10.24", "title": "\"Венъм“ отново оглавява родния боксофис"}
{"url": "https://www.monitor.bg:443/bg/a/view/meleto-na-bul-ruski-v-plovdiv-prati-3-ma-v-bolnica-147721", "text": "Мелето с три коли на бул. „Руски” в Пловдив прати трима души в болница, съобщиха от полицията в града. Катастрофата стана около 16,15 часа във вторник на кръстовището на булеварда с ул. „Янко Сакъзов” преди моста на Герджика. Лека кола „БМВ”, която е и най-сериозно пострадала при сблъсъка, първо ударила изчакващия за ляв завой „Мерцедес”. След този първи удар бмв-то навлязло в лентата за насрещно движение, където се сблъскало с лека кола от марката „Ауди”. При катастрофата пострадали 58-годишният шофьор на аудито и двете пътнички – на 56г. и на 51 г., които се возели в същия автомобил. Тримата били откарани в болница без опасност за живота. Зад волана на „БМВ“-то бил 22-годишен шофьор, а на „Мерцедес“-а млад мъж на 20 години. Тримата шофьори са тествани с дрегер за алкохол, резултатите са отрицателни, уточниха от полицията в Пловдив. Произшествието е отработено по административен ред от служители на сектор „Пътна полиция“, уточниха оттам. Вследствие на тройния сблъсък по бул. „Руски” в посока кръстовището с бул. „Шести септември” се образува огромна тапа, която обтегна нервите и на шофьори, а и на пешеходци. Последните пък се затрудняваха да пресекат на зелен за тях сигнал на светофара именно заради многото коли, препречили кръстовището с ул. „Янко Сакъзов”.", "date": "2018.10.24", "title": "Мелето на бул. „Руски” в Пловдив прати 3-ма в болница"}
{"url": "https://www.monitor.bg:443/bg/a/view/jitel-na-ujna-karolina-vze-miliard-djakpot-147720", "text": "Жител на американския щат Южна Каролина спечели рекордния джакпот от 1,6 милиарда долара на лотарията \"Мега милиони\", съобщава \"Ройтерс\", позовавайки се на информация на организаторите на лотарията. Печелившият билет с петте числа 5, 28, 62, 65, 70 и бонус топка с номер 5 беше изтеглен във вторник вечерта. Всеки, който е улучил числата, може да вземе 904 милиона долара наведнъж или 1,6 милиона долара за 29 г. Към тази сутрин не е ясно дали има други печеливши билети в САЩ. Жителят на Южна Каролина, изтеглил печелившата комбинация, бие залог 1 на 303 милиона. Джакпотът достигна колосалните 1,6 милиарда долара, след като през миналия петък никой не успя да уцели печелившите числа и да прибере 1 милиард долара. Предишният рекорд е 1,586 милиарда долара в лотарията \"Пауърбол\" през 2016 г.", "date": "2018.10.24", "title": "Жител на Южна Каролина взе над милиард джакпот "}
{"url": "https://www.monitor.bg:443/bg/a/view/kmet-sydi-prokuraturata-za-prichineni-vredi-ot-sydebno-delo-147729", "text": "Кметът на община Белово Костадин Варев е завел дело срещу прокуратурата по Закона за отговорността на държавата и общините за причинени вреди от водено съдебно дело. Сагата по обвинения за нанесени щети на общината от неизгодни сделки е продължила повече от 10 години и затова градоначалникът претендира държавното обвинение да му плати по два иска по 50 000 лв. Въпросният процес, накърнил авторитета и здравето на Костадин Варев, започва през 2002 г., когато сегашният кмет на Белово е оглавявал Общинския съвет в града, а на кметския стол е бил Веселин Найденов. Двамата са били подведени под отговорност за продажбата на 80 % от капитала на транспортното дружество“ Белтранс“. Според прокуратурата приватизацията на фирмата е ощетила община Белово с 250 000 лв.  Другото обвинение е заради три решения на Общинския съвет - за безвъзмездно отдаване за ползване на минералния плаж в местността „Топлата вода“, за частично изменение на застроителния и регулационния план на гр. Белово и за актуализация на месечна вноска за учредено право на ползване на имот публична общинска собственост „Плувен комплекс“. В крайна сметка след неколкократни връщания от Апелативния съд в Пловдив, поправки на обвинителния акт, гледане на делото от благоевградските магистрати по разпореждане на Върховния касационен съд, Варев е оправдан и по двете обвинения. В исковите молби за претендираното обезщетение от нанесените вреди кметът на Белово се мотивира, че е изпитвал притеснения и страх от повдигнатите обвинения, които го изтощили психически и морално, сринали човешкото му достойнство. От всичко това той страдал и се измъчвал, и се чувствал опозорен пред колегите, близки и приятели. Получил високо кръвно, започнал да пие хапчета, които приемал и досега. Според бивши служители, с които работил Варев, след повдигнатите обвинения хората в града се настроили срещу него, бизнесът му се сринал, не го избрали отново за шеф на ситипарламента заради съдебното преследване. Друга свидетелка пък разказва, че по време на предизборна кампания при срещи съграждани ставал обект на подвиквания и упреци, пряко го обвинявали, че е престъпник. Делото е обявено за решаване.  ", "date": "2018.10.24", "title": "Кмет съди прокуратурата за причинени вреди от съдебно дело"}
{"url": "https://www.monitor.bg:443/bg/a/view/jaguar-i-land-rover-gostuvat-za-treta-poredna-godina-v-bylgarija-147707", "text": "За трета поредна година почитателите на спортното и динамично шофиране, лукса и функционалността ще имат възможност да тестват най-новите и вълнуващи модели на Jaguar и Land Rover на специалното турне на двете марки – The Art of Performance и Above and Beyond Tour. Тази година събитието ще се проведе на 26, 27 и 28 октомври в София, на VIP-паркинга на столичния „София Ринг Мол”. Турнето ще продължи в Пловдив на 30 и 31 октомври на паркинга на комплекс „Метро 1”, намиращ се на бул. „Санкт Петербург” 135, ще мине през Бургас на 2 и 3 ноември на паркинга на „Мол Плаза” и ще завърши на 6 и 7 ноември във Варна на паркинга на „Гранд Мол”. Организатор и домакин на предстоящото събитие отново ще бъде „Мото-Пфое” - ексклузивен представител за марките Jaguar и Land Rover в България. Моделите на Jaguar, които ще са на разположение за тестови шофирания по време на събитията ще бъдат спортният седан Jaguar XE, луксозната лимузина XF, която комбинира елегантен стил и динамика, първият кросоувър в историята на марката F-PACE и дръзкият и функционален компактен кросоувър Е-РАСЕ. Освен тях желаещите ще имат възможност да изпробват и пъргавия и мощен суперспортен модел F-TYPE, който пленява с елегантния си дизайн и уникалния звук от двигателя. От луксозните всъдеходи на Land Rover, символи на лукс, комфорт и безгранични възможности, за тестови шофирания ще са налични спортният и динамичен Range Rover Sport, дръзкият и авангарден дизайнерски всъдеход Range Rover Velar, магнетичният и красив Range Rover Evoque, високопроходимият и функционален 7-местен Land Rover Discovery и винаги готовият за семейни приключения Land Rover Discovery Sport. ", "date": "2018.10.24", "title": "Jaguar и Land Rover окупират моловете в София, Пловдив, Варна и Бургас"}
{"url": "https://www.monitor.bg:443/bg/a/view/policai-izzeha-270-kg-kontrabanden-tutun-147714", "text": "270 кг. контрабанден тютюн е открит и иззет при извършена проверка на жилище в Долна Оряховица. Сухата листна маса е открита в специално направени тайници на различни места в двора на имота. Намереното количество е около 14-15 бака и е на обща стойност 10 хил. лв. Собственикът на имота и стоката, мъж на 65 години от същия град, не могъл да представи пред органите на реда документи за платен акциз на тютюна. Той е задържан с полицейска мярка за срок до 24 часа. До момента мъжът не е известен на полицията и не е криминално проявен или осъждан. По случая е започнато досъдебно производство    ", "date": "2018.10.24", "title": "Полицаи иззеха 270 кг.  контрабанден тютюн"}
{"url": "https://www.monitor.bg:443/bg/a/view/osydiha-myj-za-lyjesvidetelstvane-147713", "text": "Мъж застана на подсъдимата скамейка и беше осъден за лъжесвидетелстване. О.З. бе подсъдим за това, че в периода от 24 февруари до 3 април 2017 г. в съдебно заседание по наказателно дело от общ характер умишлено скрил истината. Пред съда под клетва мъжът заявил, че е бил свидетел как подсъдимият по дело за побой, всъщност не е нападал и не е удрял ищеца. В хода на процеса обаче било установено по безпорен начин, че призованият като свидетел на ответника О.З. в действителност не е бил лично свидетел и не е присъствал на разправата между двете страни в процеса. Поради това от свидетел самият О.З. се превърнал в подсъдим и е осъден на 1 година пробация.", "date": "2018.10.24", "title": "Осъдиха мъж за  лъжесвидетелстване"}
{"url": "https://www.monitor.bg:443/bg/a/view/krava-na-pytja-prati-shofior-v-bolnica-147712", "text": "Крава на пътя изпрати шофьор в болница. Инцидентът станал във вторник около 23,00 ч. на пътя Велико Търново – Габрово. 28-годишен мъж от Дряново управлявал лекия си автомобил „Ауди”, когато внезапно в тъмнината пред него на пътното платно се появила една крава. Водачът не могъл да овладее навреме возилото и се блъснал в животното. Кравата била убита на място, а шофьорът е настанен в областната болница във Велико Търново с оток на мозъка, фрактура на челюстта, рани по главата. Състоянието му е критично и съществува сериозна опасност за неговия живот. По случая се води съдебно производство, а причините за инцидента са в процес на изясняване съобщават от Областната дирекция на МВР във Велико Търново.", "date": "2018.10.24", "title": "Крава на пътя прати  шофьор в болница"}
{"url": "https://www.monitor.bg:443/bg/a/view/japonija-skluchva-mir-s-rusija-147719", "text": "Япония ще открие нова епоха в отношенията с Русия. Това обяви японският премиер Шиндзо Абе в програмна реч пред японския парламент. \"Въз основа на отношенията на доверие между мен и президента на Русия ние ще решим териториалния проблем и ще сключим мирен договор\", изтъкна той. По думите му, липсата на мирен договор между двете страни е ненормално положение. Абе отбелязал, че сега се изпълняват споразуменията, постигнати по време на посещението на руския президент Владимир Путин в Нагато през 2016 г. Тогава страните подписаха около 80 документа, включително в областта на икономическото сътрудничество, облекчаването на визовия режим и разглеждането на възможността за съвместни икономически дейности на четирите острова на Южните Курили. \"Вече втора година бившите жителите на островите (Кунашира, Итуруп, Шикотан и Хабомаи, които са обект на териториален спор между Япония и Русия) могат да посетят гробовете на своите предци, пристигайки на островите със самолет, започнахме работа по осъществяването на съвместни икономически дейности\", отбеляза японският премиер. Миналата седмица Путин заяви, че за да се сключи мирен договор с Япония, е необходимо да се повиши нивото на доверие. Това обаче е възможно само след разрешаването на териториалния проблем, отбеляза руският лидер. Спорът за Курилските острови раздира двустранните отношения между двете страни след Втората световна война, след като Токио и Москва не подписаха мирен договор след войната. Путин и Абе обаче подчертаха необходимостта от разрешаването на спора за спорните острови в редица случаи през последните два месеца.", "date": "2018.10.24", "title": "Япония сключва мир с Русия"}
{"url": "https://www.monitor.bg:443/bg/a/view/vsichko-neobhodimo-v-edno-ustrojstvo-147715", "text": "При липсата на достатъчно пространство, компютъра „всичко в едно” (All-in-One), който събира настолен компютър и  монитор в едно, е добра алтернатива. Новата работна станция от Asus, представлява 4K дисплей с основа, на която потребителя може да постави смартфона си за бързо безжично зареждане. Asus казва, че Zen AiO 27 е „проектиран да предостави най-доброто компютърно преживяване”, като 27-инчовия 4K UHD NanoEdge, сензорен дисплей с резолюция 3.840 x 2.160 пиксела, и разполага с 720p уеб камера за видео разговори и достъп до системата посредством лицево разпознаване. При нужда от обновяване на хардуера, Asus казва, че горната част на основата може да бъде отворена за по-лесен достъп до вътрешността. Asus Zen AiO 27 се предлага с безжична клавиатура и мишка и вече е на разположение на препоръчителна цена от около 3.500 лева.", "date": "2018.10.24", "title": "Всичко необходимо в едно устройство"}
{"url": "https://www.monitor.bg:443/bg/a/view/ns-predolja-vetoto-na-radev-vyrhu-zakona-za-dyrjavnata-sobstvenost-147717", "text": "Народното събрание преодоля ветото на президента Румен Радев върху текстове от закона за държавната собственост, а депутатите отново гласуваха поправките в закона. \"За\" закона гласуваха 145 от народните избранници от ГЕРБ, Обединени патриоти, ДПС, Воля и независимите. Единствено 65 от БСП бяха \"против\" повторното приемане на измененията и така подкрепиха ветото на държаният глава. В мотивите към ветото бе записано, че с тях се създава възможност \"за скрита приватизация на дружества“ от забранителния списък по приватизация, както и че, че се дава възможност за апортиране на имоти и вещи, които не са обособени части от дружества, в търговски дружества с държавно или общинско участие. По време на дебатите от ГЕРБ отрекоха обвиненията, че се прави скрита приватизация, тъй като всичко е прозрачно, решенията на МС подлежали на обжалване и съдебен контрол. ГЕРБ и БСП спориха дали държавната собственост може да стигне до частни ръце или не, като бе припомнена банковата криза по времето на Жан Виденов и масовата приватизация по времето на Иван Костов. Депутатът от ГЕРБ Спас Гърневски обяви, че когато БСП говори за приватизация, то първо трябва да се обърне към своята лидерка Корнелия Нинова. Той заяви, че по времето на Костов бил в СДС, където била и самата Нинова. Павел Шопов от 'Атака\" пък изтъкна, че управлението на Костов всъщност било най-крадливото, когато над 2600 предприятия били окрадени чрез способите на \"ментаджийската приватизация\", а те били гръбнакът на икономиката. \"Държавата няма да пострада, а държавната собственост няма да бъде отнесе\", упокои опозицията Шопов.", "date": "2018.10.24", "title": "НС преодоля ветото на Радев върху закона за държавната собственост"}
{"url": "https://www.monitor.bg:443/bg/a/view/gijermo-del-toro-ye-snima-rimejk-na-pinokio-147678", "text": "Мексиканският режисьор Гийермо дел Торо ще заснеме римейк на култовата анимация „Пинокио“. Освен че се е заел с режисурата, той ще продуцира проекта и ще напише неговия сценарий. Кинотворбата е поръчана от Netflix и ще е първа анимация за Дел Торо. \"Никоя форма на изкуството не е повлиявала толкова силно моето творчество като анимацията. А Пинокио е персонажът, към който се чувствам най-тясно привързан\", сподели мъжът, работил върху носителя на четири награди „Оскар“ филм - „Формата на водата“. Гийермо ще ситуира своя герой в 30-те години в Италия по време на фашизма и диктатурата на Мусолини. Книгата за дървеното момче, чийто нос расте при лъжа, нееднократно е била екранизирана. Най-известната киноверсия е на \"Дисни\" и датира от 1940 г. През 2002 г. излиза и екранизация на приказката в Италия. Лентата е заснета от известния италиански актьор и режисьор Роберто Бенини, който изпълнява и главната роля във филма. Книгата на Карло Колоди \"Приключенията на Пинокио\" е издадена през 1883 г.", "date": "2018.10.24", "title": "Гийермо дел Торо щe снима римейк на „Пинокио“"}
{"url": "https://www.monitor.bg:443/bg/a/view/podozirat-rusija-za-kiberataka-sreshtu-sauditski-zavod-147711", "text": "Опасният компютърен вирус, предназначен за разрушаване на системите за сигурност на промишлени предприятия, който през 2017 г. спря работата на енергетическия завод в Саудитска Арабия, може да е разработен от руски научно-изследователски институт, информира Ройтерс. Поредното обвинение срещу Москва за хакерска атака дойде от САЩ.   Става дума за вируса Triton, който миналата година атакува системите за безопасност на саудитския завод, разработени от френската фирма Schneider Electric SE. Тогава експертите на американската компания FireEye, специализираща се в областта на киберсигурността, заявиха, че зад атаката стои държава, която обаче не може да бъде установена. Сега същите тези специалисти твърдят, че вирусът е разработен от Централния научно-изследователски институт по химия и механика в Москва, допълва Ройтерс. Директорът на разузнавателния отдел на FireEye Джон Хултквист заяви, че руските хакери „са пристъпили към създаването на вируси, способни да предизвикат сериозни разрушения“, цитира думите му агенцията. Пресата припомня, че в края на септември американските средства за масова информация обявиха, че хакери от групата Fancy Bear са разработили „опасно“ кибероръжие, а именно – вирус, който не може да бъде изтрит.  Спецслужбите на САЩ свързват Fancy Bear с руското Главно разузнавателно управление /ГРУ/, посочва АР. Хакерската група действа от 2004 г. и е известна с кибератаките си срещу редица държавни, информационни и военни структури в различни точки на света", "date": "2018.10.24", "title": "Подозират Русия за кибератака срещу саудитски завод  "}
{"url": "https://www.monitor.bg:443/bg/a/view/borisov-sybra-koalicionnija-syvet-147705", "text": "Премиерът Бойко Борисов събра партньорите си от Обединитени патриоти в Министерски съвет днес малко след 8 часа, научи “Монитор”. Причината е отношенията на патриотите и исканата оставка на Валери Сименов, за това че нарече протестиращите майка “кресливи жени” с “уж болни деца”. За разлика от вчерашния коалиционен съвет, на който не присъстваше Волен Сидеров, днес се появи в МС. (Очаквайте подробности)", "date": "2018.10.24", "title": "Борисов събра коалиционния съвет"}
{"url": "https://www.monitor.bg:443/bg/a/view/shefyt-na-mitnicheski-punkt-oltomanci-vliza-za-4-godini-v-zatvora-147718", "text": "4 години лишаване от свобода постанови Върховен касационен съд за началника на Митнически пункт– Олтоманци, Георги Владимиров – Фози. 47-годишният кюстендилец е признат за виновен за участие в контрабанда на цигари през ГКПП – Кулата. Скандалът около Фози гръмна през месец май 2012 г, когато той беше задържан при спецакция и обвинен като помагач за нелегален внос на 20 млн. къса цигари от Гърция, оценени за над 7 млн. лв. Фози обаче беше оправдан за участие в организирана престъпна група. Според събраните доказателства по делото, Владимиров е участвал активно при изчисляване на точния момент, в който камионът с цигари без бандерол да премине през ГКПП \"Кулата\", основаващ се на опита му като дългогодишен митнически служител и началник на митнически пункт. „С тези си действия кюстендилецът е подпомогнал - улеснил е осъществяваното от извършителя въздействие върху предмета на престъплението и камиона, в който са се намирали акцизните стоки без бандерол, като е разяснил какво и кога трябва да се направи, за да може да премине безпрепятствено натоварения тир с цигари, прикрити с опаковани в кутии обувки, на българска територия“, се посочва в мотивите на ВКС. Едва преди три месеца Георги Владимиров – Фози беше върнат на поста „началник“ на Митнически пункт Олтоманци. Това стана факт след издадена заповед на 9 юли т.г. от страна на директора на Агенция „Митници“, Георги Костов. „Действително съм на работа. В момента с колегите провеждаме работни съвещания и стиковаме начина, по който ще продължим работния процес. Има много неща, на които трябва да се наблегне в бъдеще“, обяви дни след връщането му на поста, Георги Владимиров. Тогава той не беше изненадан от решението на магистратите, тъй като през годините е бил уволняван 4 пъти. „При всеки един път съм доказвал пред съда, че отстраняването ми е било незаконосъобразно. Така беше и този път. Административният съд в София излезе със свое решение на 21 юни т. г. да бъда върнат на поста, който заемах преди отстраняването ми, а именно - началник на митнически пункт Олтоманци“, обясни тогава Фози.  Георги Владимиров е отстраняван от системата на Митниците четири пъти. Фози е в системата от 1991 г., като е заемал ръководни постове на ГКПП – Гюешево и МП - Олтоманци.", "date": "2018.10.24", "title": "Шефът на Митнически пункт - Олтоманци влиза за 4 години в затвора"}
{"url": "https://www.monitor.bg:443/bg/a/view/othvyrliha-vota-na-nedoverie-147710", "text": "Поредният вот на недоверие, внесен от БСП заради политическата в сферата на здравеопазването, се провали. Той бе отхвърлен от депутатите. „За” вота гласуваха  само 99 народни представители от опозицията - 75 от БСП, 24 от ДПС и двама независими. Останалите 133-ма бяха против и така подкрепиха правителството - ГЕРБ, \"Обединени патриоти\", както и от партия \"Воля\". След гласуването шефът на ПГ на ГЕРБ Цветан Цветанов изтъкна, че равносметката от 133 гласа за правителството е била най-голямата подкрепа за този кабинет, регистрирана досега. От залата отсъстваше както премиерът Бойко Борисов, така и двамата вицепремиери - Валери Симеонов и Красимир Каракачанов. Лидерът на \"Атака\" и председател на парламентарната група на патриотите Волен Сидеров обаче бе в зала, а след гласуването на вота, напусна сградата на НС. Самите дебати по вота на недоверие се състояха в петък, а днес трябваше да бъде само неговото гласуване. Това обаче не попречи на партиите да изместят темата и да влязат в спор относно вицепремиера Валери Симеонов и неговото изказаване към майките с деца в увреждания, под формата на декларации от парламентарната трибуна.  Първо БСП поиска излушване на Симеонов от НС, но това бе отхвърлено от депутатите. ДПС пък заплашиха, че ще напуснат залата, ако се стигне до излушването на Симеонов, защото според тях така ще се унижат техните избиратели, за да слушат \"един циник\".  В декларация от името на партията пък лидерът на ДПС Мустафа Карадайъ призова за оставката на Валери Симеонов и определи изкаването му като \"брутално\". \"Брутално, цинично, показващо истинското лице на облечен с власт за майки с деца, към които би трябвало да изпитва респект за стоицизма, за вярата им. Един вицепремиер осъди не просто себе си, нанесе щети на държавата\", каза Карадайъ. \"Проблемът не е само политически, но и морален. Ничии извинения вече не важат.Такива като него нямат място не във властта, а в политиката изобщо, аргументира се лидерът на ДПС. По думите му управляващите, за да не счупят вредната конструкция, поставят под риск държавата. Според него те говорят за стабилност, но всъщност поставят страната в хаос. \"Час по-скоро този вицепремиер трябва да си отиде, той е воденичен камък не само на ГЕРБ, на властта, но и на страната. В цивилизованите страни при такива прояви си тръгва не само министър, но и премиер\", напомни Карадайъ. Според него със скандалите всъщност се пририва липсата на реформи. По думите му държавата е в агония, а участието на Симеонов в това разрушение е сериозно. предупреди Карадайъ. БСП пък обясниха, че са искали излушването на Симеонов не, за да чуят цинизма му или имат желание да се занимават със семейните проблеми при патриотите. Според Драгомир Стойнев държавата е в политическа криза, напълно блокирана и не изпълнява основните си функции. Според Стойнев НС е другият центъра, от който може да започне промяната и не приемат обвиненяиата, че използват политически протестите на майките.  На свой ред Цветанов заяви от трибуната, че опозцията не е алтернатива и са го показвали винаги, когато са управлявали. \"Ние го правим по най-добрия начин, а вие не можете да бъдете алтернатива\", каза той. Цветанов изтъкна, икономическите показатели и разчетите в бюджета за 2019 година, както и 150 млн. лева повече за хората с увреждания в него. Управляващите искали да водят дебати за политики, за разлика от опозицията, натърти той.  Ние ще подкрепим правителството, каза той и обвини БСП, че имат системен подход да внасят вотове на недоверие.  каза Цветанов и покани опозицията да водят дебат през 2021 годиан, когато са следващите избори, на които гражданите щели да видят, че БСП не са алтернатива. Той защити Валери Симеонов, че вече се бил извинил. Лидерът на \"Воля\" и зам-шеф на НС Веселин Марешки пък определи като справедливо искането на оставка на Симеонов, но заедно с него и тази на Красимир Каракачанов, който единствен го бил защитил. Той припомни, че \"Воля\" също са подкрепили кабинета, но сега изтъкна, че са били подведени, че в основата на конструкцията на правителството била програмата, а не имената и личностите. Той успокои, че не иска мястото на НФСБ и ВМРО в коалцията и обясни, че няма да влизат в коалиция в рамките на този парламент. По думите му има уродливи кариаристи, които са готови за поставят на риск държавата в името на постове. Според него Красимир Каракачанов изпълнявал детската си мечта и \"мокрите си сънища\", да оглави военното министерство.  Междувременно в кулоарите на НС Явро Нотев от \"Атака\" обясни, че тяхната оценка за думите на Симеонов си остава същата, но ще имат в предвид извинението му. Той обясни, че няма все още насрочен нов съвет на партиотичната коалиция. По думите му не се равнопоставени искането на оставката на Сименов и това Сидеров да не бъде шеф на парламентарната група. Той даде да се разбере, че трусовете в патриотичната коалиция  и въпросът с ", "date": "2018.10.24", "title": "Отхвърлиха вота на недоверие (ОБНОВЕНА)"}
{"url": "https://www.monitor.bg:443/bg/a/view/originalnijat-orkestyr-na-shtraus-idva-s-35-choveka-u-nas-147716", "text": "Strauss Capelle Vienna, оригиналният оркестър на Йохан Щраус пристига за голям концерт у нас на 1 декември в зала 1 на НДК. Публиката ще има възможност да чуе световноизвестните валсове и полка, както първоначално са били създадени от династията велики композитори. За спектакъла си у нас пристигат 35 музиканти, които ще изпълнят класическите шедьоври в автентичните си исторически костюми. От 2011 г. главен диригент на оригиналния оркестър на Йохан Щраус е Маестро Райнер Рос. Роден е в Щутгарт, където завършва Щутгартска музикална школа за сценични изкуства. С годините придобива богат опит, работейки с различни известни международни оркестри, сред които Югозападен немски камерен оркестър, Парижки камерен оркестър, Симфоничен оркестър на Виенска народна опера, Сценичен оркестър на Виенска държавна опера и много други. пише „Вашингтон поуст“, а много други международни медии, сред които и „Ню Йорк Таймс“, го описват като един от най-брилянтните световни оркестри. Strauss Capelle Vienna представят своите чувствени музикални интерпретации както във Виена, така и на международни фестивали и концерти по целия свят, като утвърждават своята отлична репутация през последните четири десетилетия. И го правят не само благодарение на факта, че оркестърът е създаден от един от най-обичаните и талантливи австрийски композитори, но и заради впечатляващите музиканти. Билетите за класическото събитие на 1 декември в зала 1 на НДК вече са в продажба на цени между 30 и 70 лв.", "date": "2018.10.24", "title": "Оригиналният оркестър на Щраус идва с 35 човека у нас"}
{"url": "https://www.monitor.bg:443/bg/a/view/arest-za-grycki-eksministyr-zaradi-korupcija-147706", "text": "Бившият гръцки министър на отбраната Янос Папандониу и съпругата му бяха задържани снощи, след като дадоха показания пред следствието в рамките на разследване за незаконни суми, които е получил Папандониу по времето, когато е бил министър, съобщава агенция АНА-МПА.   Двамата съпрузи са обвинени в изпиране на незаконни доходи в размер на 2,8 милиона швейцарски франка, които се твърди, че Папандониу е получил през 2003 г. като министър на отбраната в правителството на ПАСОК. Бившият министър и съпругата му отрекоха обвинението, че Папандониу е получил подкуп, за да осигури подписването на договор за модернизацията на 6 фрегати на военноморските сили с френската компания \"Талес\" (THALES) и на договора за компенсаторните ползи, които следват от първия. Разследващите смятат, че споменатата сума е част от по-голяма сума от 4 милиона швейцарски франка, за които се смята, че вероятно са дадени за лансирането на определени договори на министерството на отбраната, предаде БТА. Разследващите смятат, че сумата на подкупа е в пряка връзка с общата стойност на договора за модернизацията на фрегатите, която е 400 милиона евро, за които следствието вече мисли, че са щета за публичните финанси. Следствието твърди, че е установило парични потоци от сметка на френската компания до сметка на вече покойния й представител Хараламбос Бекаторос. От там сумите са преведени в Кипър, където са извършени частични тегления и са се оказали в сметки на приятел на семейство Папандониу.", "date": "2018.10.24", "title": "Арест за гръцки ексминистър заради корупция "}
{"url": "https://www.monitor.bg:443/bg/a/view/uve-podchini-old-traford-147708", "text": "Ювентус на Кристиано Роналдо мина победоносно и през „Олд Трафорд”, побеждавайки Манчестър Юн с 1:0 в мач от група Н на Шампионската лига. „Старата госпожа” има пълен комплект от 9 точки и голова разлика 6:0, а португалският ас на тима триумфира на един от стадионите, на които е играл голям футбол. В 17-ата минута Кристиано Роналдо пое топката по десния фланг, центрира към Куадрадо, откъдето топката отскочи към непокрития Дибала и той имаше време да попита Де Хеа в кой ъгъл да му изпрати топката – 0:1. Ювентус продължи да диктува събитията на терена. Де Хеа отново трябваше да се намеси в 22-ата минута, за да парира удара на Жоао Кансело. Следващият, който постави на изпитание Де Хеа, бе Блез Матюиди, но отново испанският вратар на „червените дяволи” се оказа на висота. „Старата госпожа” продължи да доминира и през второто полувреме. Кристиано Роналдо се шмугна и стреля страховито от средна дистанция, но пак насреща си имаше стената Де Хеа. В средата на второто полувреме италианците отстъпиха инициативата на домакините, в стремежа си да имат повече сигурност в отбрана и да контрират при удала се възможност. В 75-ата минута Пол Погба създаде най-доброто положение пред „червените дяволи”, но видя как изстреляната от него топка се отбива от гредата. До края на срещата и пред двата тима се разкриха някои добри шансове, но нов гол не падна. Ювентус победи с 1:0 и води с пълен актив от точки 9 в групата си, докато Юнайтед остава втори с 4. Трети е Валенсия с 2 точки, а последен Йънг Бойс с една.", "date": "2018.10.24", "title": "\"Юве\" подчини \"Олд Трафорд\""}
{"url": "https://www.monitor.bg:443/bg/a/view/boltyn-vse-oshte-ne-sme-reshili-za-sankciite-147704", "text": "Американският съветник по националната сигурност на президента Доналд Тръмп - Джон Болтън заяви, че Вашингтон все още не е взел решение дали да наложи нови санкции на Русия. Това съобщи Ройтерс. Агенцията посочва, че изказването на Болтън е станало по време на неговата визита в Москва. Белият дом преразглежда дали са необходими нови санкции в светлината на отравянето във Великобритания на бившия руски шпионин Сергей Скрипал и дъщеря му. Лондон обвинява Русия, но Москва отрича изобщо да е замесена в случая. Джон Болтън все пак обяви, че Тръмп е твърд в решението си да извади САЩ от стратегическия договор за ограничаването на ядрените оръжия със среден обсег на действия. Кремъл се опасява, че този ход ще доведе до нова надпревара във въоръжаването.", "date": "2018.10.24", "title": "Болтън: Все още не сме решили за санкциите"}
{"url": "https://www.monitor.bg:443/bg/a/view/stivyn-king-prodade-pravata-za-film-po-svoja-istorija-za-1-147676", "text": "Прочутият писател Стивън Кинг поиска само 1 долар на уелски тийнейджъри в замяна на правата за продуцирането на филм по историята му „Велотренажор“. Това авторът на „То“ направи чрез официалния си уебсайт, в който периодично публикува списък от свои творби, които предлага за адаптация на учащи се в сферата на седмото изкуство. обясни Кинг пред BBC. Общо над 30 ученици от филмовата академия в Уелс ще работят по проекта. Сценарият е дело на 16-годишният Алфи Евънс и 14-годишната Серис Клиф, които планират продукцията да бъде късометражна. Младежите се надяват да завършат филма си до край на идната пролет и да кандидатстват с него по фестивали. Самият Стивън Кинг вече е направил заявка, че ще закупи DVD с лентата, когато тя се появи на бял свят.", "date": "2018.10.24", "title": "Стивън Кинг продаде правата за филм по своя история за $1"}
{"url": "https://www.monitor.bg:443/bg/a/view/izlojba-na-luchan-dobarta-v-esennija-salon-na-karikaturata-147698", "text": "Изложба на румънския художник Лучан Добарта може да се види до 27 октомври в Артгалерия – НДК. Експозицията е част от Есенния салон на карикатурата и се състои от четири цикъла - „Джкондата завинаги”, „Оксиморонн”, „Дон Кихот” и „Класика и модерност”. Те включват близо 60 работи, създадени със смесена техника. Лучан Добарта е роден през 1959 г. в Теюс, Търгу Муреш. Започнал от Националния фестивал „Златната ябълка“ в Бистрица, той вече е носител на много национални и международни награди, дори от далечна Корея. По думите на самия художник: „Творчеството е моят начин на живот и моята религия“. „Неговите творби са храм на много от новите течения в изобразителното изкуство и ироничната графика и дизайн. Повече карикатура като мислене, по-скоро плакат и фотографска илюстрация като изразни средства, работите на Лучан са плод на 25-годишни непрекъснати търсения в модерния и постмодерен арт. С потапянето си във визуалните изкуства Лучан Добарта е обгърнат от подводните течения на поп-арта, сюреализма, футуризма и психоанализата. Символиката в изкуството му е реакция срещу натурализма и реализма; той акцентира върху духовността, въображението и сънищата, върху приказката и мита. Творенията му се характеризират с нихилистично отношение към красотата, влечение към абсурдното и анархията, отрицание на естетичните норми, провокативност и прекрасно чувство за хумор. Художникът оставя зрителя да направи собствена интерпретация на произведението, не натрапва мнение, той само протестира срещу културния и интелектуален конформизъм, разграничавайки се от тълпата и обобщеното насаждане на идеи”, казва за Добарта известният български карикатурист Валери Александров-Валекс. Есенният салон на карикатурата „Карикатурно фоайе” за четвърта поредна година, съвместно със Съюза на българските художници, организира форум, чиято цел е да популяризира това изкуство, укрепвайки контактите и обмена между български и световни творци и не на последно място – да обогати културния живот на София. Освен изложбата на Лучан Добарта, в НДК ще бъдат представени още две изложби, част от културния форум. Между 15 и 20 ноември на полуетаж-изток ще може да бъде видяна изложбата на големия български карикатурист Генчо Симеонов „Генчо Симеонов – 88 години. Карикатура” (откриването е на 15 ноември, от 18:00 часа), а между 10 и 15 януари, отново на полуетаж-изток, ценителите на изобразителното изкуство могат да разгледат експозицията карикатури на Ненад Остич и Петер Писметрович от Хърватия.", "date": "2018.10.24", "title": "Изложба на Лучан Добарта в Есенния салон на карикатурата"}
{"url": "https://www.monitor.bg:443/bg/a/view/ot-2021-g-rusija-puska-paralelen-vnos-na-deficitni-stoki-147709", "text": "Федералната антимонополна служба на Русия (ФАС) е разработила поправки в Гражданския кодекс, които легализират вноса в страната на някои видове стоки без прякото разрешение на собствениците на съответните марки. Границите ще бъдат отворени за паралелния внос от 2021 г. Подобен импорт ще бъде разрешен в четири случая: при наличие на дефицит в Русия на съответните стоки, теса недостъпни, цените им са завишени или качеството им се отличава от аналозите, продавани в чужбина. От ФАС смятат, че паралелният внос ще увеличи конкуренцията и ще спомогне за падането на цените. Първоначално той ще засегне основно медицинските стоки, които имат важно значение за живота на хората, уточняват от руската антимонополна служба.", "date": "2018.10.24", "title": "От 2021 г. Русия пуска паралелен внос на дефицитни стоки"}
{"url": "https://www.monitor.bg:443/bg/a/view/ikardi-tochi-noja-i-na-barsa-v-shampionskata-liga-programa-na-ma-ch-ovete-147661", "text": "Звездата на „Интер“ Мауро Икарди обяви сериозни амбиции преди дербито с „Барселона“. Двата тима излизат тази вечер на „Камп Ноу“ в директен сблъсък за първото място в група В на Шампионската лига. Досега испанският и италианският гранд спечелиха и двете си срещи и са лидери с по 6 точки, а „Барса“ е на върха заради по-добра голова разлика. Двубоят ще е по-специален за Икарди, който е юноша на каталунците и ще се изправи срещу родния си клуб. „Убеден съм, че сме в състояние да отидем на „Камп Ноу“ и да го превземем, коментира Икарди. - Разполагаме с нужните качества и това е голямата ни цел. Щастлив съм в „Интер“ и не мисля за напускане, но ако дойде оферта, ще я разгледаме“, сподели още аржентинският национал, който в договора си има откупна клауза за 110 милиона евро. „Нерадзурите“ ще са без халфа Раджа Наинголан, който се контузи в градското дерби с „Милан“, а под въпрос са хърватите Марсело Брозович и Иван Перишич. В лагера на „Барса“ пък голямата въпросителна е как ще изглежда тима в отсъствието на звездата Лео Меси. Нападателят ще пропусне двубоя заради травма, като ще е аут и за голямото дерби с „Реал“ (М) през уикенда. „Не трябва да се правят драми от отсъствието на Меси, коментира клубният президент Хосеп Мария Бартомеу. - Дори напротив, всички останали играчи трябва да са пределно мотивирани да покажат качествата си и да го заместят подобаващо. Надявам се трите седмици, в които Меси ще отсъства, да не се окажат прекалено дълги за нас“, допълни босът. Вечерта в Шампионската лига ще бъде напечена и на стадион „Анфийлд“, където местният „Ливърпул“ приема „Цървена звезда“. Напрежението се очаква да дойде от хилядите сръбски ултраси, които пристигат в града. Феновете на „звездашите“ са наказани от УЕФА и имат забрана да присъстват на трибуните, но те са намерили начин да направят пробив и да се сдобият с билети за домакинските сектори. Освен това, голяма част от запалянковците ще останат извън стадиона, което е сериозна предпоставка за инциденти. От полицията в английския град увериха, че са взети всички необходими мерки за охрана и информираха, че сръбските им колеги все пак са успели да спрат сериозна част от най-рисковите запалянковци. 19.55 ч. Брюж – Монако 22 ч. Борусия (Д) – Атлетико (М) 19.55 ч. ПСВ – Тотнъм  22 ч. Барселона – Интер  22 ч. Ливърпул – Цървена звезда  22 ч. ПСЖ – Наполи 22 ч. Галатасарай – Шалке; 22 ч. Локомотив (М) – Порто", "date": "2018.10.24", "title": "Икарди точи ножа и на „Барса“ в Шампионската лига (ПРОГРАМА)"}
{"url": "https://www.monitor.bg:443/bg/a/view/izostaveni-zoni-na-sofija-stavat-kvartali-147693", "text": "Бивши индустриални зони в София да бъдат в превърнати в квартали. Тази идея представи главният архитект на столицата Здравко Здравков, който взе участие във форум за развитието на столицата. По думите му изглеждащите на пръв поглед изоставени зони имат голям потенциал в развитието на подземната и надземната инфраструктура, както и в довеждащите връзки до тях.  „София от град на индустрията, предприемачите, на автомобилите, постепенно се превръща в град на хората. Желанието да намерим потенциала на старите индустриални зони да се превърнат в нови квартали на града. Няма смисъл да разширяваме града по периферията, без да сме проучили внимателно тези зони“, заяви пред „Монитор“ Здравков. Той даде за пример бившата научно-производствена зона „Червена звезда“, която по думите му през годините се развива и в момента се превръща в терен за ново и луксозно жилищно застрояване. Главният архитект обясни, че когато става въпрос за развитието на изоставените пространства, не може да се мисли само в посока за строителството на жилищни и офис сгради, защото по този начин ще се гарантира само паразитиране в града. По думите му трябва да се развиват и развлекателни центрове. Идеята ни е да направим правилния букет от функции- да има работа, забавление, обитаване, коментира Здравков и допълни, че се мисли и за изграждането на втора концертна зала в града. „Нещата обаче не могат да се случат от днес за утре, но искаме да дадем посоката за развитие“, заключи Здравков. Развитието на метрото също си остава ключов елемент за развитието. Строежът на третата линия на подземната железница също бе сред основните теми на форума. При откриването на третия лъч на метрото през 2019 г. се очаква 500 хиляди пътници дневно да използват подземния превоз. С новата метроотсечка пътният трафик ще бъде намален с 30%. Третата линия ще има връзки с над 55 автобусни и тролейбусни спирки.", "date": "2018.10.24", "title": "Изоставени зони на София стават квартали"}
{"url": "https://www.monitor.bg:443/bg/a/view/andru-ueld-mur-tehnologiite-pozvoljavat-na-biznesa-da-se-razrasne-147667", "text": "Учим различни предприемачи да се водят по метода „тествай и научавай”. Хората все по-често гледат видео и затова е важно бизнесът да осъзнае и разбере тази тенденция. На второ място бих изтъкнал важността от това да продадеш бизнеса и продукта си на правилната целева група, казва в интервю пред \"Монитор\" мениджърът „Ръководител дигитален бизнес“ на Facebook. - На първо място човек трябва да се замисли за това, което го отличава. Какъв е неговият бизнесмодел и какъв продукт предлага. На втора позиция е целевата група, към която ще е насочен продуктът. И на трето място е какъв смисъл носи този продукт, т. е. важно е да се даде някаква стойност, от която клиентите да се възползват. По отношение на превръщането на бизнеса в глобален това не става само чрез една подправка. Ако се замислим за технологиите например, те позволяват на даден бизнес да се разрасне от финансова гледна точка, което е по-добре за производителя. Според мен е важна стойността, която твоят продукт носи, какъв е и кой ще реагира добре на него. Например, на конференцията InnoWave Summit 2018 (бел. р. високотехнологична конференция, която се проведе за втори път във Варна) говорих с дама, която създава хардуер. Нейната целева група са възрастните хора. Това, върху което тя трябва да се замисли, е как да се отличи от организации, които правят подобно нещо на локално ниво. И друго - как да повлияе на целевата си група, в случая възрастните. - Не, но всичко реално зависи от вида бизнес. Това, което прави технологията, е да отвори вратите на частния бизнес към света и да го разпространи към повече страни. Именно благодарение на хората, които са свързани чрез мобилните си телефони или компютри, се създава един свят без граници, който позволява на бизнеса да се пренесе на чужди пазари. - Според мен това е възможността да предложиш продукта си на по-голям пазар. Още повече, ако говорим за развитие на собствената ти компания - колкото повече хора купуват продукта ти или колкото повече потребители по някакъв начин се ползват от създаденото от компанията, толкова по-добре за нея. Например 49% от представителите на бизнеса във „Facebook“ са споделили, че вече са увеличили броя на служителите си заради онлайн платформата и именно това е интересното. - Лично аз не виждам минуси на това да превърнеш бизнеса си в глобален. Според мен това, което ще се яви като предизвикателство за бизнеса, е как да опитваш и да се учиш. Прекарали сме много време с различни представители на фирми, за да ги научим да се водят по метода „тествай и научавай”. Най-важно е всичко да става стъпка по стъпка. Много хора ме питат: „Дали да изхарча 50 долара, или 100 долара?”. Всъщност зависи най-вече от целевата група. Затова не бих го нарекъл недостатък, а по-скоро предизвикателство. Предизвикателство да разбереш размера на целевата си група и да продължиш стъпка по стъпка. Може да започнеш и с малки крачки, като 20 долара, може и с 50, може и със 100. И както дадох пример с книга, това, което стана при издателите, е, че те изпробваха - тук давах 15 долара, там 20. Така те успяха да видят какво е най-добро и какво действа в тяхна полза на тези пазари, в които те участват. - Тук бих искал да кажа няколко неща. На първо място, една от основните тенденции, които сме проследили, са видеоклиповете. Чрез увеличението в потреблението им и в гледането на видео бързо установихме, че това е новият начин за комуникация в мобилното пространство. Хората все по-често гледат видео и затова е важно бизнесът да осъзнае и разбере тази тенденция. На второ място бих изтъкнал важността от това да продадеш бизнеса и продукта си на правилната целева група. Това е много важно и отново ще кажа, че първата стъпка е да разбереш какво е твоето предимство и как да го използваш. Използваш ли го правилно, то групата ще откликне положително. - То е като всичко останало - ако разбереш какво е уникалното на продукта ти и знаеш как да го представиш на хората, те ще реагират позитивно. Това е основното, на което искам да науча хората както от малкия, така и от големия бизнес, защото това ще ти помогне да развиеш бизнеса си. - Зависи от бизнеса. Всеки бизнесмен трябва да се подсигури, че се грижи за своите клиенти. Това ще стане, когато бизнесът сложи сигурни карти на масата за защита на клиентите си. И това е важно за всеки бизнес. Андрю Уелд-Мур е мениджър “Ръководител дигитален бизнес“ на „Facebook“ за Централна и Източна Европа Работата му е свързана с продукти, инженеринг, продажби, развитие, маркетинг и финанси на Facebook в региона Работил е по изграждането на радиомрежата на UTV във Великобритания и Ирландия Няколко години след това се присъединява към „Facebook“ Член е на борда на директорите на УНИЦЕФ Ирландия Във Варна бе един от основните лектори на InnoWave Summit 2018", "date": "2018.10.24", "title": "Андрю Уелд-Мур от Facebook: 50% от бизнеса в социалната мрежа увеличава персонала си"}
{"url": "https://www.monitor.bg:443/bg/a/view/milena-ot-fermata-s-dramatichna-izpoved-za-pokojnija-si-bashta-147668", "text": "Лесовъдката Милена отбеляза в пределите на „Фермата“ най-драматичните дати в живота си, които и до днес предизвикват сълзи в очите й. Преди 23 години, в два поредни дни, тя губи първо сестра си, а след това и баща си. Въпреки че е минало много време, болката от загубата им продължава да е силна и от няколко дни тя трудно прикрива емоциите си. Чрез видеодневника си Милена се извини на татко си, че за първи път от толкова време не е могла да запали свещ в негова памет, така, както го прави всяка година, когато посещава гроба му и този на сестра си. Преди няколко дни майката на две деца призна, че с времето болката й не е намаляла, просто е свикнала да приема загубата им. Във „Фермата“ тя предпочете да не натоварва останалите участници със страданията си и по тази причина успя да се събере и да не плаче пред тях. Направи го само в момент на усамотение. „Ако има как ти и сестра ми да ме чуете, знайте, че и да не усетя липсата ви“, със сълзи на очи се обърна към покойните си близки Милена.", "date": "2018.10.24", "title": "Милена от „Фермата“ с драматична изповед за покойния си баща "}
{"url": "https://www.monitor.bg:443/bg/a/view/bylgarin-sred-arestuvanite-za-1400-kg-koka-v-ispanija-147700", "text": "Отделът за борба с наркотрафика на испанската полиция съобщи, че при съвместна операция с американската Служба за борба с наркотиците са заловени 1400 кг кокаин и са арестувани десет души, сред които един българин, предаде Синхуа. Седем от арестуваните са турски граждани, а останалите са грузинец и украинец. Операцията е извършена срещу кораб в Атлантическия океан на около 1800 км от Канарските острови. Според испанската полиция корабът е пътувал към европейско, може би испанско пристанище с цел да разтовари кокаина, който след това да се разпредели из целия континент. Трафикът на кокаина е дело на турска организирана престъпна групировка. Тази операция на испанската полиция е третата срещу турски групировки.", "date": "2018.10.24", "title": "Българин сред арестуваните за 1400 кг кока в Испания "}
{"url": "https://www.monitor.bg:443/bg/a/view/glorija-puska-avtobiografijata-si-do-kraja-na-godinata-147648", "text": "Примата на родния попфолк Глория е готова с автобиографичната си книга, като възнамерява да я пусне на пазара до края на годината. Изпълнителката на „Ако бях се родила река“ ще допусне читателите си „зад кулисите“ не само за върховете и спадовете в професионалния си път, като ще се изповяда и относно личния си живот. Освен това измежду страниците на томчето феновете й ще попаднат и на коментари по неин адрес от страна на нейни колеги и приятели. Повече подробности около заглавието обаче все още се пазят в тайна. За това, че готви включването си на книжния пазар Глория намекна още през лятото, когато категорично отрече да продаде два месеца от живота си в полза на „Вип Брадър“. „Никога не бих влязла в Къщата, защото не харесвам подобен тип риалити формати. Не ми допадат интригите“, призна тогава звездата.", "date": "2018.10.24", "title": "Глория пуска автобиографията си до края на годината"}
{"url": "https://www.monitor.bg:443/bg/a/view/objaviha-chastichno-bedstveno-polojenie-v-cherven-brjag-147702", "text": "Обявиха частично бедствено положение в община Червен бряг. Причината е аварирал мост при село Горник, който свързва околните населени места с града. Съоръжението е затворено за движение, съобщава на сайта си общината.   Проблемът засяга пет села и град Койнаре, чиито жители няма как да стигнат до общинския център. Заради големия обходен маршрут става критично обслужването на болните на хемодиализа, пациентите на спешния център, учениците, както и снабдяването на населението със стоки от първа необходимост, се казва в кметската заповед. До края на седмицата учениците няма да ходят на училище. Дните 24, 25 и 26 са обявени за неучебни, но присъствени за педагогическия персонал. Мостът се охранява от полиция с цел да не се допуснат инциденти. Утре се очакват експерти, които да направят оглед на съоръжението. Обходният маршрут е: Червен бряг - Рупци - Радомирци - Горни Дъбник - Писарово - Искър - Глава - Койнаре - Чомаковци - Лепица - Сухаче - Горник. Областният управител на Плевен е уведомен за критичната ситуация. Сформирана е комисия, която да разгледа възможностите за рехабилитация на моста.", "date": "2018.10.24", "title": "Обявиха частично бедствено положение в Червен бряг"}
{"url": "https://www.monitor.bg:443/bg/a/view/vjatyr-dovjava-hlad-vyv-vtornik-147699", "text": "През нощта над по-голямата част от страната ще преобладава ясно време. Временни увеличения на облачността ще има над Северна България. Ще духа слаб, в Дунавската равнина и Източна България до умерен вятър от запад-югозапад. Минимални температури между 6 и 11 градуса. Атмосферното налягане ще се понижава и ще е по-ниско от средното за месеца. Вечерта от запад ще започне бързо да се повишава. Утре значително ще се усили северозападният вятър. По-късно през деня с него ще започне да нахлува студен въздух. Облачността ще е променлива, след обяд по-често значителна. На места по преминаващия студен атмосферен фронт ще има превалявания от дъжд, в планините - от сняг. Значителни валежи не се очакват. Максималните температури ще бъдат между 17 и 22 градуса. През нощта срещу четвъртък от северозапад облачността бързо ще намалява, но с рязко застудяване в отделни райони на Предбалкана е възможно да прехвърчи сняг. Над Черноморието облачността ще е променлива, често значителна. Преди обяд ще духа до умерен запад-югозападен вятър. След обяд значително ще се усили северозападният вятър. След пладне и вечерта, по преминаването на студения атмосферен фронт, на места ще превали слаб дъжд. Максимални температури на въздуха и на морската вода е 18-19 градуса. Вълнението на морето ще бъде 3-4 бала. Над планините ще има променлива, често значителна облачност. На места ще превали дъжд, над 2000 метра - сняг, но до вечерта с очакваното рязко застудяване сняг ще превали и в ниските планински части. Ще духа бурен, по върховете временно ураганен вятър от северозапад. Максималната температура на височина 1200 метра ще бъде около 12 градуса, на 2000 метра - около 3 градуса, но след пладне рязко ще застудява. В четвъртък и петък ще бъде предимно слънчево. Първия ден все още ще е ветровито и доста хладно, с минимални температури между 1 и 6 градуса и максимални - между 9 и 14 градуса. Втория ден северозападният вятър ще отслабне и ще се ориентира от запад, вечерта - от югозапад. Ще започне бързо затопляне.", "date": "2018.10.24", "title": "Вятър довява хлад във вторник"}
{"url": "https://www.monitor.bg:443/bg/a/view/valeri-simeonov-iskat-mi-ostavkata-a-ne-izvinenieto-147701", "text": "Вицепремиерът Валери Симеонов поднесе своите публични извинения към всички, които са били засегнати или обидени от неговото изказване пред телевизия \"Скат\". Това стана след заседание на Коалиционния съвет.    По-рано Симеонов заяви пред БНТ: \"Никой не иска от мен извинение, а оставка.\" Относно изказването си, в което нарича майките \"кресливи жени с уж болни деца\", той обясни отново, че го е казал, защото с децата се спекулира и не е редно те да бъдат от сутрин до вечер пред Министерски съвет. \"Не поставям под съмнение състоянието на децата\", подчерта вицепремиерът. По думите му в момента е много удобно да се изрисува образа на обществения враг. Вицепремиерът е категоричен, че майките на деца с увреждания имат избор освен да протестират, да водят нормален диалог и добави, че въпросът да се помогне на тези хора стои на дневен ред още от началото на управлението. Симеонов отбеляза, че може да го описват като звяр, но е платил със собствени средства за поставянето на слухов апарат на дете в първи клас, за поставянето на тазобедрени стави на двама души и за спасяването на моряци от Гърция. По отношение на проблемите в малката коалиция и разногласията с Волен Сидеров, той изтъкна, че ще се търси диалог. \"В парламентарната група снеха доверието от Волен Сидеров като председател, но \"Атака\" остава в коалицията\", поясни Симеонов. Според него голямата коалиция може да бъде счупена само, ако не изпълнява програмата си и подчерта, че дори евентуална негова оставка няма да попречи на управлението. Относно подготвящите се протести в негова защита, той е категоричен, че на уличния натиск не трябва да се отговаря с подобен.", "date": "2018.10.24", "title": "Валери Симеонов се извини публично "}
{"url": "https://www.monitor.bg:443/bg/a/view/obsyjdat-sluchaite-na-afrikanska-chuma-v-silistra-147703", "text": "В Силистра се събират членовете на областната епизоотична комисия заради открития глиган край Кайнарджа. Според БАБХ той бе открит на оградата, която опасва сухопътната ни границата ни с Румъния. Взетите проби са потвърдили наличие на африканска чума по свинете. Целта на днешното заседание е да се обсъдят мерките и да се координират действията на различните служби за овладяване на заразата. Животното е унищожено, направена е дезинфекция, уверяват от БАБХ. В района на Кайнарджа започват клинични изследвания заразата и при домашни свине. Това е вторият потвърден случай на африканска чума по свинете у нас. Първият случай беше при домашни прасета в провадийското село Тутраканци. Тогава в края на август над 60 прасета в селото бяха евтанизирани. Голяма част от домашно отглежданите прасета бяха без регистрация и собствениците им няма да получат обезщетения от държавата. Девет са европейските държави, в които заразата се разпространява към момента. Най-драматична е ситуацията в Румъния, където са констатирани над 1000 огнища на чумата.", "date": "2018.10.24", "title": "Обсъждат случаите на африканска чума в Силистра"}
