{"url": "https://www.monitor.bg:443/bg/a/view/izpushili-sme-2-mlrd-leva-153638", "text": "Българите са изпушили 2 млрд. лева за цигари през 2017 година, сочат данни на \"Евростат\". В изследването не са включени разходите за електронни и бездимни цигари. От общите разходи на едно българско домакинство 3,2% са отивали за тютюневите изделия през поминалата година. По този показател страната се нарежда на пето място в Европейския съюз при среден показател за ЕС от 1,8 на сто. Според данните на \"Евростат\" най-много пари за тютюневи изделия се харчат в Германия - 28 милиарда евро. В дъното на класацията е Естония с 300 милиона евро. Общо в Евросъюза се харчат годишно 152 милиарда лева за цигари.", "date": "2019.01.03", "title": "Изпушили сме 2 млрд.лева"}
{"url": "https://www.monitor.bg:443/bg/a/view/kola-padna-v-propast-shofioryt-se-izmykna-no-pochina-na-pytja-153634", "text": "Автомобил е катастрофирал край софийското село Кокаляне. Колата изхвърчала от пътя и паднала в дълбока пропаст. Шофьорът на видима възраст около 60 г. се е опитал да излезе от дерето. Стигнал е до шосето, но там е починал. Инцидентът е станал на около 5 км от селото в посока Самоков. По непотвърдена информация мъжът е имал сърдечно заболяване, така че не се изключва причината за инцидента да е именно тази. Самоличността му се изяснява, тъй като в него не е имало лични документи.", "date": "2019.01.03", "title": "Кола падна в пропаст, шофьорът се измъкна, но почина на пътя"}
{"url": "https://www.monitor.bg:443/bg/a/view/130-snegorina-chistjat-sofija-153635", "text": "130 снегорина чистят София. В южните и източните райони са обработени улици и булеварди срещу заледявания. Обработват се и възлови пътища, по които се движи общественият транспорт и основни улици в кварталите. Снеговалежът е интензивен, особено в южните райони на столицата, и е придружен със силен вятър, поради което са възможни навявания. В планината Витоша по пътищата Драгалевци – Алеко и Бояна – Златни мостове се извършва опесъчаване. Към момента градският транспорт се движи навсякъде при зимни условия по маршрутите си.", "date": "2019.01.03", "title": "130 снегорина чистят София"}
{"url": "https://www.monitor.bg:443/bg/a/view/dvama-namushkani-zaradi-otneto-predimstvo-na-peshahodec-153633", "text": "Двама мъже са намушкан на пешаходна пътека в София заради отнето предимство на пешаходец, съобщи  БНР. Инцидентът се е случил в столичния квартал „Дианабад” около 19.00 часа тази вечер. Извършителят е избягал, издирва се от полицията. Пострадалите са криминално проявени и са регистрирани за редица престъпления.   Двамата мъже, на 42 и 45 години са приети в Университетската  болница \"Св. Анна\" (бивша Окръжна), съобщиха за агенция ”Монитор” от лечебното заведение.  В момента ги оперират, уточниха от там. От Клиниката по хирургия на университетската болница не скрита, че има опасност за живота на ранените.  ", "date": "2019.01.03", "title": "Двама намушкани заради отнето предимство на пешеходец"}
{"url": "https://www.monitor.bg:443/bg/a/view/preduprejdenie-za-visoka-stepen-lavinna-opasnost-v-alpite-153637", "text": "Службите за предупреждение за лавинна опасност в много райони на Алпите обявиха четвърта, предпоследна степен на тревога, предаде ДПА. Особено опасна е била обстановката в австрийските провинции Щирия и Залцбург. Заради силен снеговалеж и бурни ветрове се е натрупала голяма нова снежна покривка в Северните Алпи и австрийския алпийски природен парк Хое Тауерн. В Кимгау, местност в Алпите в германската провинция Бавария, степента на опасност също е висока (предпоследна). Дори да навали съвсем малко сняг, един-единствен скиор може да предизвика средна лавина, предупреди баварската служба за следене за лавини. Опасната обстановка вероятно ще се запази в много райони до уикенда, а в някои случаи може да се усложни. В австрийската провинция Залцбург се очаква в края на седмицата да се натрупат между 60 и 100 см нова снежна покривка. Може да се наложи затваряне на пътища. Австрийските власти вече се обърнаха към армията за помощ.", "date": "2019.01.03", "title": "Предупреждение за висока степен лавинна опасност в Алпите "}
{"url": "https://www.monitor.bg:443/bg/a/view/pelosi-oglavi-kamarata-na-predstavitelite-153636", "text": "Демократката Нанси Пелоси беше избрана за председател на Камарата на представителите в Конгреса на САЩ, след като нейната партия получи мнозинство в нея, предаде Ройтерс. Пелоси става за втори път председател на долната камара на Конгреса на САЩ. През 2007 г. тя стана първата жена в Америка, заемала някога този пост, и остана на него до 2011 г., когато Републиканската партия получи мнозинство. Пелоси обеща да накара Конгреса да работи за благото на всички американци, а партията й се готви да предизвика президента с разследвания и призовки, които заплашват програмата на Белия дом. Това е първият нов Конгрес, започнал работа в момент, когато работата на федералното правителство е частично спряна поради липса на финансиране. Причината е в искането на Тръмп да се финансира изграждането на стена по границата между САЩ и Мексико, припомня Асошиейтед прес. \"Тази Камара на представителите ще работи за народа\", се очаква да каже Нанси Пелоси след заемането на председателския пост, става ясно от разпространени предварително откъси от речта й. В тях тя обещава да намали цената на здравеопазването и цените на изписваните с рецепта лекарства и да защити хората, които вече страдат от хронични заболявания; да увеличи заплатите, като изгради отново Америка със зелена и модерна инфраструктура. Пелоси обещава също \"да възстанови почтеността на правителството, за да може хората да изпитват увереност, че правителството работи за обществения интерес, а не в защита на нечии специални интереси\". Очаква се 116-ият Конгрес на САЩ, който се събра днес на първото си заседание, да бъде много по-различен от всички досегашни. В него ще заседават рекорден брой жени, а новото поколение от мюсюлмани, латиноамериканци, индианци и афроамериканци, представени в долната камара, отразява промените в етническия състав на САЩ, отбелязва Асошиейтед прес.", "date": "2019.01.03", "title": "Пелоси оглави Камарата на представителите"}
{"url": "https://www.monitor.bg:443/bg/a/view/nap-danychnata-kampanija-zapochva-ot-10-januari-153626", "text": "Физическите лица могат да подават годишната си декларация за облагане на доходите за 2018 година от днес, съобщава Националната агенция по приходите. Декларацията може да се подава чрез електронната услуга и на хартиен носител в офисите на НАП. Подаване на Декларации за облагане с корпоративни данъци чрез електронната услуга също ще започне на 10 януари. В периода от 1 до 10 януари 2019 г. в НАП ще се извършват дейности, свързани с процесите по годишно приключване за 2018 г. и превключване работата на информационните системи за 2019 г. До 10 януари физическите и юридическите лица ще имат достъп до всички електронни услуги, предоставяни от НАП с няколко изключения. Сред тях са: - по електронен път няма да може да се подава заявление за регистрация и дерегистрация по Закона за ДДС. Тези документи ще се подават на хартиен носител в офиса на НАП по регистрация. - няма да е достъпна и електронната услуга за потвърждаване на издаден персонален идентификационен код (ПИК).", "date": "2019.01.03", "title": "НАП: Данъчната кампания започва от 10 януари"}
{"url": "https://www.monitor.bg:443/bg/a/view/top-19-destinacii-za-pochivka-prez-2019-g-galeri-ja-153573", "text": "При избора си на дестинация за почивка голяма част от нас не знаем нито какво да правим, нито къде да отидем – колебанието между екзотичен плаж и светещ мегаполис е голямо. Телевизионният канал CNN обаче предлага списък с топ 19 дестинации по света, които туристите могат да посетят. Те включват както големи градове, така и исторически местности и красиви плажове. Сред изброените места влиза и България, заслужила си място с Пловдив, който ще бъде европейска столица на културата през тази година. който предлага вълнуваща разходка назад в миналото между двете световни войни – това е време, в което артистичната енергия и смелите прояви на себеизразяване се развивали бързо в страната. В града могат да се видят университетът за изкуство Баухаус, както и замъкът Белведере. Ваймар е известен и с това, че композиторите Франц Лист и Йохан Себастиян Бах творили в него. На предпоследна позиция е Флорида със своето космическо крайбрежие, което ще пренесе туристите в космоса и по-точно – по първите стъпки на Луната на Нийл Армстронг. На 20 юли 2019 г., когато се отбелязва половин век от стъпването на човечеството на Луната, посетителите ще могат да разберат какво е чувството да излетиш в совалка чрез симулатор и също така ще научат какви са най-новите проекти на NASA за проучване на живота отвъд звездите. На 17 място се нарежда островът Св. Бартелеми, който е част от Френска Индия. Кристалночистата вода и вечнозелените гори стават причина всяка година милиони туристи да бъдат привлечени към малкия остров. През юни и юли пък е Откритият фестивал на операта, където пътуващите ще могат да се насладят на изпълнения на древния амфитеатър. Друг привлекателен елемент е и хипстърският квартал Капана, където културното развлечение е налице през цялото лято. Оман, страна от Близкия изток, се нарежда плътно зад нас със своите златни дюни и панорамни небеса, отнемащи дъха. В нея се намира и една от най-големите пустини в света, известна с красивия пейзаж, който дава. На 14-то място в класацията е Оаксака, Мексико. Градът разполага с красива цветна архитектура, както и широки площади за базар. Местността е известна и като дестинация за кулинарен туризъм – в ресторантите могат да се намерят тако от патици, както и опушени октоподи. Нормандия връща туристите обратно в Европа с градовете си, които разказват историята на славните предци. В региона могат да се видят над 20 гробища на починали от съюзнически страни. Ню Йорк също влиза в класацията заради това, че през 2019 г. той ще бъде домакин на най-голямото шествие за празнуване на правата на хората от LGBT общността. В Лима, Перу пък ще можем да станем свидетели на Панамериканските и Парапанамериканските игри, които ще се проведат в периода 26 юли – 11 август. Те ще включват 39 спорта, в които ще участват близо 7 000 атлети. Освен това Лима печели първо място в класацията за топ кулинарни дестинации вече 7 години подред и предлага апетитни ястия в множество ресторанти. която въпреки размерите си, привлича туристи с огромните си замъци, интересни музеи, както и пътеки за колоездене и планински туризъм. През май месец се очаква да бъде пусната и нова пътека от 75 км, обединяваща маршрути от 11 квартала. За нея ще има създадено приложение с добавена реалност, което ще помагат на посетителите да се ориентират. За разлика от досегашните мегаполиси и исторически забележителности, 9-тото място е заето от дестинация, която предлага ясно небе, чиста вода, див живот, култура и страхотна храна, привличаща с аромата си. жителите се придвижват с дървени лодки по водните пътища. Следва израелският град Яфа – дом на търговци, които продават ръчноизработени стоки като бижута, скулптури, картини, както и свещи. Архипелагът Нови Хебриди в Шотландия, където основна атракция са Каланишките прави скали – мистерия на повече от 5 00 години. Популярен за посещение е и островът Скай, разположен близо до архипелага. Той омайва туристи с взимащи дъха залези и гледки. Остров Хавай в САЩ, който за момент бе затворен за туристи заради изригнал вулкан, отново отваря врати за посещения. Неговата противоречива природа и красиви пейзажи са само част от причините той да е харесван. Предстои да бъдат отворени заведения, които ще предлагат местни деликатеси и морски дарове. Класацията продължава с още една дестинация в САЩ, а именно Големият Каньон, който е обект на възхищение в художествената литература днес. Каменистата местност е на близо 5-6 млн. години, а за 2017 г. е привлякла над 6 млн. посетители. Гана, използвана като пример за икономически растеж в Западна Африка, се надява да подобри своя статус на туристическа дестинация през 2019 г. чрез кампания в защита на африканските диаспори, чиито предшественици били жертва на търговия с роби. където могат да бъдат видени руините на замъка Фукуока, построен през XVII век. Освен това туристите могат да посетят Националния музей Кюшу или шинто храмът Дадзайфу Тенмангу, дом на над 6 хил. сливови дръвчета. На една крачка от първото място е Египет, чийто туризъм бележи спад през последните години. Земята на фараоните обаче все пак остава привлекателна за любознателните с все повече нови открития, които се излагат пред туристи в музеи. Челната позиция принадлежи на Крайстчърч в Нова Зеландия, който пленява с цветна архитектура и улици. В него може да се види и Националният музей, направен за спомен за починалите по време на земетресението от 2011 г. На места все още могат да се видят и т. нар. „преходни катедрали“ или това са убежища от картон за тези, които са оцелели голямата трагедия.", "date": "2019.01.03", "title": "Топ 19 дестинации за почивка през 2019 г. (ГАЛЕРИЯ)"}
{"url": "https://www.monitor.bg:443/bg/a/view/ne-sujet-ot-serial-a-istinska-istorija-153621", "text": "Какво ще кажете за следната история. Румяна от ромската махала в Лом е на 12 години. И вече е майка. Кръстила сина си Сарасвати – на герой от индийски сериал. Бил умен и красив. Бабата пък е едва на 39 години и има осем деца. Най-малкото е само на 1,7 г. И двете с Румяна са по майчинство. Никой не разбрал, че момичето е бременно, докато не отишла в болница за ваксина. Тогава им съобщили, че е бременна в шестия месец. „При толкова много деца не можахме да разберем, че дъщеря ни е бременна. Още ми е на майтап, че Румяна е майка, нищо, че аз го гледам“, споделя майката. Бащата е неизвестен, а момичето твърди, че е изнасилено. В същото време Румяна признава, че все още обича да играе на ластик през лятото, вън на улицата. Трудни й били дробите в училище. Притеснявала се да къпе Сарасвати, майка й вършела това. Не, това не е сюжет от сериал, а истинска история. Гледах този репортаж преди години и още се е запечатал в съзнанието ми. И се питам колко ли още такива Румяни има у нас. Защото това е само един случай от явлението деца раждат деца. А това е страшно. Според статистиката около 3000 са бебетата, родени от майки под 18-годишна възраст. България пък е една от страните в Европа с най-високите показатели за тийнейджърска раждаемост. И това вече се е превърнало в диагноза.  В същото време бием камбаната, че демографският проблем у нас е едно от най-големите ни предизвикателства. Отчитаме, че жените се решават да имат дете едва след като са сигурни, че са направили кариера и възрастта непрекъснато се вдига. От другата страна пък, са малолетните майки. Онези, които още не са видели нищо от живота. Не са завършили образованието си, не са се наиграли, дори нямат мечти. Самите те деца, но вече имат такива. Но не знаят как да се грижат за тях, защото не са подготвени. След това поставяме на дневен ред проблема за неграмотността, агресията, а дали се питаме как се справяме самите ние като родители. Възможно ли е да не разбереш, че собствената ти дъщеря е бременна? Конкретната история е доказателство, че това е напълно възможно, но защо стигаме дотук. Казваме си, че раждането, отглеждането и възпитанието на едно дете е голяма отговорност и не бива да се пристъпва към тази крачка с лека ръка. В същото време пък лекари ни съветват да не отлагаме във времето. Резултатът-демографска катастрофа, поне така вече я определят някои учени, с която се борим от години. Явно много работа има да се свърши още по отношение на този проблем. Да се подпомагат и насърчават младите семейства да имат деца, но и да информираме и ограмотяваме малолетните, за да не оставят новородени на произвола на съдбата. Или за да не чуваме отново истории като тези на Румяна, която чака от собствената си майка да отглежда Сарасвати.                ", "date": "2019.01.03", "title": "Не сюжет от сериал, а истинска история"}
{"url": "https://www.monitor.bg:443/bg/a/view/80-ot-britanskite-shefove-ne-mogat-da-namerjat-slujiteli-153631", "text": "Над 80 на сто от британските компании страдат от липса на работна ръка. Това показват данни на проучване на Британската търговска палата (БТП), цитирано от изданието „Гардиън“. В последните месеци на 2018 г. началниците на Острова трудно намирали служители, а причините за това са много. Проучването е проведено сред повече от 6 000 работодатели в различни сфери. 81% от производителите и 70% от фирмите, които предлагат услуги, се оплакали, че нямат достатъчно служители, а намирането им е мисията невъзможна. „Правителството трябва да осъзнае размера на проблема, който фирмите посрещнаха след като бяха наложени ограничения на чуждестранните работници“, коментира главният директор на БТП Адам Маршал, цитиран от изданието. По негови думи бизнесът трябва да има свободен достъп до умения на всякакви нива без да се притеснява за бюрокрацията. Недостигът на работна ръка във Великобритания се очертава да бъде най-големият от 1989 г. насам. Причина за това е и фактът, че миграцията с цел работа от страни в Европейския съюз (ЕС) към Острова е намаляла и е спаднала на най-ниското си ниво от 6 години насам. Позициите на британския паунд пък се влошават, което прави валутата непривлекателна за чуждестранни работници. И докато проблемът с работната ръка е общ, то компаниите в сферата на услугите се оплакват и от това, че имат по-ниски месни продажби.", "date": "2019.01.03", "title": " 80% от британските шефове не могат да намерят служители "}
{"url": "https://www.monitor.bg:443/bg/a/view/nemska-kompanija-shte-stroi-zavod-za-20-mln-leva-kraj-vraca-153623", "text": "Германска компания ще изгради ново производствено предприятие във Враца. Икономическият министър Емил Караниколов връчи сертификат за инвестиция клас А на „МД Електроник“ ЕООД по реда на Закона за насърчаване на инвестициите (ЗНИ), съобщиха от ресорното ведомство. Размерът на инвестицията възлиза на 21,5 млн. лв., като ще бъдат разкрити нови 300 работни места. Новият завод ще се състои от производствени, логистични сгради и офиси с обща застроена площ от 9 950 кв. м. Предприятието ще произвежда кабели за пренос на данни и електронни компоненти, коаксиални части и кабели за медия и мултимедия модули. За целите на производствения процес дружеството ще закупи и оборудва фабриката с различни ръчни, полуавтоматични и автоматични машини. „МД Електроник“ ГмбХ, Германия е дружество в областта на решенията за пренос на данни в автомобилната индустрия. Продуктите му са интегрирани в повече от 170 модела на автомобили на над 25 производители. Групата на МД Електроник обхваща четири държави на три континента и има над 5 000 служители. Министър Караниколов е подчертал, че за периода 2014-2018 г. сертифицираните проекти в автомобилния сектор са 17 на брой, на обща стойност 300 млн. лв. и са разкрити близо 8000 нови работни места. „Безспорно, автомобилното производство е един от приоритетните сектори за привличане на чуждестранни инвестиции в страната, с голям потенциал за развитие на експорта, заетостта и регионалното развитие. В сектора са заети повече от 170 предприятия – международни и местни компании, производители на части и компоненти за автомобили“, е пояснил Караниколов.", "date": "2019.01.03", "title": "Немска компания ще строи завод за 20 млн. лева край Враца"}
{"url": "https://www.monitor.bg:443/bg/a/view/niskite-temperaturi-izkarvat-300-snegorini-na-pytja-153630", "text": "Около 1200 души и над 300 машини в момента са на терен и обработват превантивно настилките на републиканските пътища предвид очакваните снеговалежи и понижението на температурите, съобщи на брифинг инж. Михаил Рашков, ръководител на щаба за зимната обстановка. Прогнозата на метеоролозите е за снеговалежи в Южна България. Утре за област Бургас е определен оранжев код и са възможни поледици. Областните пътни управления и снегопочистващите фирми работят на 24-часов режим и са в готовност, заяви инж. Рашков. Инспектор Илия Георгиев от „Пътна полиция“ подчерта, че при влошаване на времето има готовност да се спира движението на превозните средства над 12 тона, за да се извърши качествено снегопочистване на пътното платно. Той апелира шофьорите, тръгвайки да не забравят, че се пътува при зимни условия и да са добре подготвени - с изправни технически автомобили, с подходящи гуми и достатъчно гориво, да карат със съобразена скорост и повишено внимание, като спазват дистанция. Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори.", "date": "2019.01.03", "title": "Ниските температури изкарват 300 снегорина на пътя"}
{"url": "https://www.monitor.bg:443/bg/a/view/mvr-otchete-s-5000-krajbi-po-malko-153627", "text": "Кражбите през 2018 г. са с около 5000 по-малко в сравнение с 2017 г., или около 11-12% по-малко. Това каза пред bTV комисар Димитър Кошов – зам.-началник на отдел „Криминална полиция” към ГДНП. По думите му разкриваемостта е 30-33%.", "date": "2019.01.03", "title": "МВР отчете с 5000 кражби по-малко"}
{"url": "https://www.monitor.bg:443/bg/a/view/7-nachina-da-pestim-pari-153519", "text": "Излишните покупки са нещо, за което всеки един потребител е виновен. Портокаловият сок, за който сме влезли в супермаркета, се превръща в 2 торби с покупки, повечето от които далеч не толкова необходими, а някои дори абсолютно ненужни. Точно този вид непредвидени разходи обаче влияе върху бюджета ни повече отколкото си мислим. За това и от британското издание NorthJersey.com дават 7 съвета как да намалим разходите си и да увеличим спестяванията. На първо място Противно на очакванията, подобни харчове, характерни повече за представителките на нежния пол, най-много вредят на джоба. „Трябва да спрете да си взимате една и съща дреха във всички цветове на дъгата“, препоръчват в сайта. Според психолога по потребление Кит Йаров хората купуват дрехи в любим цвят, а допълнителната бройка в друг цвят обикновено бива забравена и не се носи. „Това са пари, хвърлени на вятъра“, коментира още той, цитиран от изданието. Потребителите трябва тъй като макар и евтини, с времето тяхната парична стойност се покачва и все повече започват да тежат на финансите ни. Малките ежедневни покупки като кафе например също допринасят за излишните харчове. „За 2 чаши кафе на ден можете да хвърлите 8 долара, а това е много“, коментира професорът по психология в университет Уайданър Рос Стайнам. След кафето се нареждат технологиите – за да няма неприятни изненади и непредвидени разходи, авторите препоръчват От друга страна, какви приложения сваляме на смартфоните също е от значение, тъй като повечето от тях предлагат покупки и ъпгрейди срещу заплащане. Последните две места са заети от талоните за намаления и от разходите за сладки изкушения. Първите са предпоставка за по-големи, съответно и по-скъпи покупки, а вторите са абсолютно излишни и не засищат потребителя. „На 1 януари се бележи ново начало, а това само по себе си е психологическа причина да започнеш на чисто“, коментира Стайнам.", "date": "2019.01.03", "title": "7 начина да пестим пари "}
{"url": "https://www.monitor.bg:443/bg/a/view/sandra-bylok-i-nejnata-kutija-za-ptici-vdyhnoviha-onlajn-predizvikatelstvo-snimka-153616", "text": "Премиерното заглавие „Кутия за птици“ с участието на Сандра Бълок стартира опасен тренд в интернет. За това предупредиха от стрийминг гиганта Netflix, излъчил преди седмици филма на платформата си. В постапокалиптичната лента Бълок и екранните й деца трябва да намерят пътя към своето спасение със завързани очи. Това даде идея на мнозина ентусиасти да създадат т.нар. „Предизвикателство на Кутия за птици“ (#BirdBoxChallenge). В него те карат скутер и се изкачват по ескалатор със завързана кърпа около главата си. написаха от компанията в своята страница в Туитър преди ден. Според справка на The Hollywood Reporter, заглавието на филма е фигурирало в над 8 милиона поста на потребителите на социалната мрежа през последния месец.", "date": "2019.01.03", "title": "Сандра Бълок и нейната „Кутия за птици“ вдъхновиха онлайн предизвикателство (СНИМКА)"}
{"url": "https://www.monitor.bg:443/bg/a/view/karakachanov-proveri-izgrajdaneto-na-most-nad-iskyr-kraj-cherven-brjag-153632", "text": "Красимир Каракачанов се е срещнал с военните, които строят мостова конструкция над река Искър край Червен бряг, съобщиха от Министерството на отбраната. След пропадането на моста, свързващ Червен бряг с околните села, в края на октомври 2018 г., кметът на общината се обърна с молба за помощ към министъра на отбраната, припомниха от ведомството. Модулното формирование от инженерния полк в Белене е било натоварено със задачата да извърши необходимите подготвителни действия за изграждането на мостова конструкция в община Червен бряг, предоставена от Министерството на регионалното развитие и благоустройството. Военните инженери са информирали министъра на отбраната за последния етап от изграждането на мостовата конструкция, включващ профилното измерване на дъното на реката и устойчивостта на построения мост. Предстои утре да се извърши експериментално пускане в експлоатация на мостовата конструкцията, след което тя ще бъде редовно използвана.", "date": "2019.01.03", "title": "Каракачанов провери изграждането на мост над Искър край Червен бряг"}
{"url": "https://www.monitor.bg:443/bg/a/view/shef-angelov-vdiga-letvata-za-hell-s-kitchen-2-153609", "text": "Със задачата да намери перфектният лидер ще се заеме шеф Виктор Ангелов във втория сезон на кулинарното риалити Hell’s Kitchen. обясни популярният готвач пред Нова тв. Той уточни, че за следващата порция епизоди вдига летвата още по-нависоко, тъй като кандидатите за голямата награда вече са имали възможността да проследят предишния сезон и да се подготвят подобаващо. „Трябват комплекс от качества, за да се запишеш в подобен формат. Може да си приготвял миди “Сен Жак” хиляди пъти, но важното е как се справяш в моментите на напрежение. Стресът играе решаваща роля при представянето“, категоричен е още Ангелов. Припомняме, че кастингът за втория сезон на Hell’s Kitchen стартира преди малко повече от месец. Сред въпросите, на които трябваше да отговорят кандидат участниците, бяха свързани с това как реагират под напрежение и при критика, кои са любимите им ястия за приготвяне, имат ли състезателен нюх, кои са най-дразнещите им навици и т.н.", "date": "2019.01.03", "title": "Шеф Ангелов вдига летвата за Hell’s Kitchen 2"}
{"url": "https://www.monitor.bg:443/bg/a/view/ora-r1-predlaga-goljam-obseg-na-neverojatno-niska-cena-153613", "text": "Китайския производител на автомобил Great Wall Motors съобщи, че навлиза на местния китайски пазар на електрически автомобили (EV), с първия модел на своята новата марка Ora. Ora R1 е малък градски, електрически автомобил с дълга гаранция, обсег до 312 км и доста приемлива, субсидирана от правителството цена, започваща от само € 7.640.   Това е необходимо, поради гъсто населените градове в Китай, страдащи от силно замърсяване на въздуха, което убива стотици хиляди годишно. Също така, тези действия предоставят добра позиция на Китай, когато пазара на EV се развие глобално, а китайските потребители имат възможност да притежават превозни средства, като Ora R1 на цена от € 7.640 до €  9.940, което е абсолютно немислимо за EV. R1 бe представен на миналогодишното автомобилно изложение в Пекин. Ora е градски хечбек с четири врати, който използва малък, 35-киловатов мотор (47 к.с.), който е достатъчен за достигането на максимална скорост от около 100 км / ч. Намаляването на разходите се дължи и на подхода на Ora, за директни продажби на клиентите от „мрежа, състояща се от ORA Home, центрове за преживявания и интелигентни търговски обекти в централните бизнес райони на китайските градове.” според вицепрезидента и главен мениджър на Great Wall и Нинг Шуйонг (Ning Shuyong). За сега, Ora R1 се предлага само в Китай, но марката има интерес към световните пазари, така че е възможно, скоро това да е първият електрически автомобил произвеждан в България.", "date": "2019.01.03", "title": "Ora R1 предлага голям обсег на невероятно ниска цена"}
{"url": "https://www.monitor.bg:443/bg/a/view/prokopiev-synuva-peevski-v-slynchev-den-153622", "text": "Празнично настроение цари във фабриката на олигархията, след като работливите джуджета на Иво Прокопиев не спират да пускат фалшиви новини по адрес на депутата и наш издател Делян Пеевски. Вълната от инсинуации срещу него започна още от Коледа, не подмина и новогодишните празници и продължи в четвъртък в „Капитал“. Флагманът на Фабриката за фалшиви новини избълва поредната неистина по адрес на Пеевски в материал, озаглавен „Георги Гергов излиза от управлението на \"Слънчев ден\". Според публикацията на „Капитал“ Гергов излязъл от управата на „Слънчев ден\", а фирмите, за които няма никакви доказателства и са съвсем нормални фирми, се приписват на Пеевски. Явно издателят на „Капитал“ Прокопиев сънува Пеевски в слънчев ден. Това обаче е една от основните опорни точки на фабриката срещу нашия издател, която се върти като изтъркана плоча от няколко месеца насам. За първи път тя бе лансирана още през октомври от друг сайт на олигархията - „Фрогнюз“ на агент Академик Огнян Стефанов. Тогава в интервю с шефа на фантомната партия „Възраждане“ Костадин Костадинов, мистериозно финансиращият дейността си пишман политик набеди Пеевски, че щял да придобие без пари курорта „Слънчев ден“. Цялата му аргументация идваше от това, че държавата отпуска на Община Варна 43 млн. лв., за да купи от Георги Гергов имота в центъра на морската столица, станал известен като „Дупката“, и най-сетне да го облагороди. Какво общо има общинският проект с курорта на Гергов, а още повече какво общо има Делян Пеевски с едните и другите в цялата сделка – така и не стана ясно. Ако перифразираме един стар виц: „Важното е фалшиви новини да се леят“. Когато Прокопиев е в творческа безизходица, явно нарежда на хората си да отварят Търговския регистър и на случаен принцип да натискат върху някоя фирма, която веднага се приписва на Пеевски. А фабриката действа на принципа на пропагандната машина на д-р Гьобелс, според който една лъжа, повторена сто пъти, става истина. Междувременно във „Фрогнюз“ Агент Академик за пореден път лансира друга опорна точка на фабриката – за връзка на Пеевски със строителството на АМ „Хемус“. След като веднъж вече се опитаха да намесят името на нашия издател със строежа на аутобана, но за друга отсечка, сега медиите на олигархията правят нов опит за манипулации, като отново намесват Пеевски. Това обаче са фалшиви новини, които медиите от нашата група не еднократно са опровергавали. В същия текст се повтаря и още една опорна точка на олигархията – за връзка на нашия издател с тютюневата фабрика „Юрий Гагарин\", която според агент Академик била „част от тютюневия тръст на Пеевски“. Както обаче е известно, а и лесно доказуемо от официалните регистри, нашият издател продаде миноритарния си дял в „Булгартабак“ още през 2016 г. Поредният залп от фалшиви новини срещу нашия издател всъщност е опит да се скрият обвиняемият Прокопиев, укриващият се в Белград банкер беглец Цветан Василев и техният ментор Иван Костов. Както и да се отвлече вниманието от фармацевтичния бос Огнян Донев, тъй като се очаква през тази година и то в близките месеци окончателната му присъда за укритите от него данъци в размер на 62 млн. лв.", "date": "2019.01.03", "title": "Прокопиев сънува Пеевски в слънчев ден"}
{"url": "https://www.monitor.bg:443/bg/a/view/stud-i-led-skova-gyrcija-pytuvaneto-tam-e-opasno-153612", "text": "Студове обхванаха Гърция. Над южната ни съседка преминава студен циклон и температурите са спаднали рязко. От тази нощ страната е обхваната минусови температури, проливни дъждове, снеговалежи и заледявания. Много от пътищата в страната са заледени. Поради това от местната Гражданска защита препоръчват на гражданите на страната и чужденците да пътуват само при необходимост. На всеки час местните медии съобщават информация за състоянието на пътищата и метеорологичната обстановка в страната. Новият студен фронт над Гърция, който носи името \"София\", преминава от Йонийско море към континенталната част на страната и Егейско море. По високите части в северните райони на Гърция снежната покривка е над 20 сантиметра. Към момента снежните виелици вече са засегнали и по-ниските части на страната. Вали сняг и в градовете Флорина, Янина, Трикала и Драма. Пътните полицаи в Гърция предупреждават, че пътищата са заледени заради силния вятър и минусовите температури. На много места преминаването ставало само с вериги. Усложнената метеорологична обстановка принудила голяма част от гърците да използват повече обществения транспорт през тези дни. Днес се очаква да се засили силата на вятъра в Егейско море, което може да доведе до прекъсването на движението на фериботи към някои острови. По прогноза на синоптиците циклонът ще премине в събота, 5 януари.", "date": "2019.01.03", "title": "Студ и лед сковаха Гърция - пътуването там е опасно"}
{"url": "https://www.monitor.bg:443/bg/a/view/akciite-na-apple-se-srinaha-s-9-153615", "text": "Акциите на технологичния гигант Apple се сринаха с 9% в началото на пазарния ден в четвъртък. Пунктовете на индекса Nasdaq спаднаха с 13.95 надолу. Причина за това стана предупреждението на шефа на компанията Тим Кук, че продажбите на компанията се очаква да спаднат. Китай е сред най-големите потребители на Iphone – 15% от приходите на американската компания се реализират именно в Средното кралство. Заради забавянето на темповете на икономиката обаче продажбите на смартфона в страната са намалели и се очаква Apple да продаде с близо 5 млрд. по-малко. Спадът в акциите на компанията е най-големият за последните 5 години, което накара и пазарната капитализация на Apple да падне под тази на Alphabet на 686.7 млрд. долара. „Въпреки че очаквахме някои предизвикателства пред основните пазари, не предвидихме размера на икономическото забавяне, особено в Китай“, коментира Тим Кук в сряда по време на фаталното си изказване, цитиран от Reuters. Акциите на Tesla също започнаха деня със спад, но далеч по-нисък – 2.77% или 8.60 пункта надолу. Индексът Dow Jones загуби 355 пункта (1.6%). S&P 500 и Nasdaq Composite пък се смалиха със съответно 1.1% и 1.4%.", "date": "2019.01.03", "title": "Акциите на Apple се сринаха с 9%"}
{"url": "https://www.monitor.bg:443/bg/a/view/kabinetyt-reshava-za-novite-iztrebiteli-v-srjada-153611", "text": "Кабинетът ще разгледа на следващото си заседание другата седмица в сряда доклада на комисията, оценила офертите за новите изтребители, с които трябва да се сдобият ВВС и ако го одобри ще препрати въпроса към парламента, който има и последната дума. Това стана ясно от коментар на вицепремиера и военен министър Красимир Каракачанов по темата. Както писа „Монитор“ докладът отличава като фаворит пред офертите на Швеция и Италия за самолети „Gripen” и “Ëurofighter” предложението на САЩ за нови F-16. От американската компания производител на най-разпространения в Света изтребител „Lockheed Martins”пък вече дадоха да се разбере, че е възможна и оптимизация на разходите по проекта, разполагащ с бюджет до 1,8 млрд. лв. за модернизиране на бойната ни авиация, която все още разчита на старите руски МиГ-ове. От там изтъкнаха като предимство и пълния пакет за обслужване и въоръжаване на самолетите, който елиминира възможността от „скрити разходи“. Освен това компанията разсея съмненията за забавяне на евентуалната поръчка, като обяви, че при подписване на сделка новият завод в Грийнвил може а произведе машините от най-новото и ползващо супермодерни технологии поколение на F-16, известно като Блок 70. „Това, което трябва до се случи на 9 януари е да мине докладът, който съм пратил в МС, да бъде разгледан и ако правителството подкрепи констатациите, НС да даде мандат на правителството да преговаря. Лично аз смятам, че цената на изтребителите трябва да бъде намалена“, каза Каракачанов във връзка с очертаващите се преговори със САЩ. Тогава по думите му следва да се направи предложение, ако офертата отговаря на нашите интереси, за подписване на договор, който да бъде ратифициран от НС. „На много от въпросите с техническите параметри не са подадени отговори с аргумента, че решението се взима от конгреса на САЩ и поради факта, че информация се подава след започване на преговори”, обясни Каракачанов. МО шефът разкри също така, че е предложил, когато процедурата мине през парламента, преговорите да се водят от четирима министри-на финансите, на икономиката, на външните работи и на отбраната. Очакванията му били да има консенсус по темата и да бъде направен най-удачния избор за новите изтребители, които да могат да охраняват небето ни и при необходимост да се включват в бойни действия. Вицепремиерът, който в четвъртък присъства на официалното посрещане в Плевен на 36-ия контингент, участвал в мисията на НАТО в Афганистан, каза още че България трябва да изтегли контингента си от страната, ако това направи САЩ. Поводът за позицията му е анонсираното от американския президент Доналд Тръмп намерение за това. Според Каракачанов форматът на участие на НАТО в Афганистан трябва да бъде разгледан на следващото заседание на алианса и ако някой от съюзниците иска да прекрати участието си, нашата позиция да бъде същата.", "date": "2019.01.03", "title": "Кабинетът решава за новите изтребители в сряда"}
{"url": "https://www.monitor.bg:443/bg/a/view/do-15-januari-gratis-po-pytishtata-153606", "text": "До 15 януари всички автомобили в страната ще се движат без да е небходимо да заплащат винетки, съобщиха от АПИ. След тази дата тол полицията и катаджиите ще започнат да глобяват шофьорите, хванати без винетки. На въпрос на \"Монитор\" от пътната агенция неохотно отговориха, че в момента не е възможно да глобяват шофьорите за липсата на е-винетка. До момента не са налагани глоби на шофьори, въпреки че тол контролът е въведен от 1 януари по пътищата. \"Пътна полиция\" в кратък срок ще имат достъп до системата на Агенция \"Пътна инфраструктура\", за да може на таблетите си да проверяват валидността на винетките. Дотогава ще тече информационна кампания шофьорите да свикнат с новата система за таксуване за движение по пътищата. Въпреки че системата е във виртуално тестване от 18 август миналата година, с участието на консултанта по въвеждането й – Световната банка, Все още по граничните пунктове няма монтирани терминали за заплащане на пътната такса, призна Антон Андонов, началник на „Национално тол управление“. В момента само на ГКПП „Капитан Андреево“ има терминали за самотаксуване, в момента се поставят четири машини на пунктовете на Дунав мост, до дни на ГКПП „Дуранкулак“, а до края на месеца и на всички останали гранични пунктове. От 7 януари ще заработи плащането в брой и с карта на бензиностанциите – ОМВ, Лукойл, Петрол, Екопетролиум, както и от клоновата мрежа на \"Български пощи\". В момента шофьорите може да закупят на гише само в офисите на мобилния оператор А1 и областните пътни управления. От пътната агенция обещаха за закупуване на е-винетки също до дни. Забавянето на системата шефът на отдел „Информационно обслужване“ на тол управлението Олег Асенов оправда с влизането в сила на закона от 1 януари. „Няма как да организираме много по-рано, преди този период, въвеждането на електронната винетка“, каза Асенов и допълни, че това е най-сложната техническа система в България: „Системата беше въведена успешно и Агенция „Пътна инфраструктура“ направи всичко необходимо, за да функционира“. От тол управлението съобщиха още, че Причината са опитите за измами, повече 33 на сто от конвертираните винетки системата отчита като недобросъвестно, отчете Асенов. Потребители на сайта bgtoll.bg e опитали да конвертират 168 винетки само на един регистрационен номер, както и 48 месечни винетки също за един регистрационен номер. Статистиката показва, че броят на транзакциите на сайта за конвертиране е повече от 150 пъти по-голям от този за купуване на електронни винетки. Според Асенов а процесът не е задължителен за потребителите, а всички хартиени винетки остават валидни. Тировете, които до момента са си закупили електронни винетки, са 3706.  Потребители, които са платили два пъти винетна такса, трябва да пуснат до пътната агенция заявление с банковата си сметка и доказателство, че са надплатили.  От АПИ няма претенции към изпълнителя на електронна система - КАПШ, коментира Андонов. В момента се структурира и кол центъра за обслужването на шофьори.  В момента се финализират тол тарифите и обхвата им по републиканската пътна мрежа, очаква се следващият понеделник да бъдат публикувани за обществено обсъждане. На 16 февруари т.г. най-късно трябва да бъде изпратена тарифата за нотификация от Европейската комисия. ", "date": "2019.01.03", "title": "До 15 януари гратис по пътищата (ОБНОВЕНА)"}
{"url": "https://www.monitor.bg:443/bg/a/view/prekratiha-spesitelnata-operacija-v-magnitogorsk-153614", "text": "Тялото на 39-и загинал бе извадено изпод отломките на срутилата се на 31 декември част от жилищна сграда в руския град Магнитогорск след предполагаема експлозия на битов газ. Тялото е на жена, която е последната жертва на трагедията, и че издирвателно-спасителните работи са преустановени. Продължава само издирването на домашни животни. Днес бе изнесена от развалините жива котка, а след спиране на операцията спасители извадиха от един от апартаментите куче. Видеото със спасеното животно бе публикувано на официалния канал на губернатора на Челябинска област Борис Дубровски в Телеграм. В ранните часове на последния ден от миналата година в един от входовете на десететажен блок в уралския град стана експлозия, предизвикала срутване. Според руския Следствен комитет най-вероятната причина за взрива е изтичане на битов газ. Трагедията се е разиграла преди разсъмване, когато повечето от обитателите на сградата са спели. Освен 39-имата загинали има шестима оцелели, от които петима - две деца и трима възрастни - са на лечение. Градските власти съобщиха, че засегнатите от експлозията два входа на десететажната сграда ще бъдат изцяло разрушени, защото не подлежат на възстановяване. Магнитогорск е с население от около 400 хиляди души и се намира на около 1400 км югоизточно от Москва.", "date": "2019.01.03", "title": "Прекратиха спасителната операция в Магнитогорск"}
{"url": "https://www.monitor.bg:443/bg/a/view/glad-za-30-000-injeneri-po-elektronika-i-avtomatika-do-3-godini-153599", "text": "Глад за 30 000 инженери по електротехника, електроника и автоматика ще има до 3 години, показва проучване на Агенцията по заетостта, проведено сред почти 6000 работодатели от цялата страна. Най-малко потребности пък ще има от висшисти по направленията „Право” и „Химични технологии”. 3/4 от фирмите, които са участвали в проучването, са казали, че ще имат нужда от служители, които са завършили университет. Освен това през 2022 г. бизнесът ще търси да назначи и 80 хиляди души със средно образование, предимно за производство на текстил, облекло, обувки. Две трети от родните компании ще имат нужда от нов персонал още през тази година. Едва три на сто от фирмите пък имат намерение да съкращават хора. Най-голям глад за работници през 2019 г. се очаква да има в големите областни градове – София, Пловдив и Варна. в областите Разград, Видин и Кюстендил. Сред издирваните от бизнеса кадри ще бъдат машинните оператори, следвани от продавач-консултанти, шивачи, строители, готвачи. Търсене ще има и на професии, които изискват висше образование или специфична правоспособност. Най-осезаемо нуждата от работна ръка ще се усеща при шофьорите, следвани от инженери, специалисти в здравеопазването и образованието. През 2019 г. ще се търсят над 1000 машинни оператори и над 5600 шофьори. Важно качество, което трябва да притежават бъдещите служители, пък е иновативността. Освен това те трябва да бъдат способни да вземат решения и да предлагат промени. Междинните резултати от проучването, които бяха оповестени през 2018 г. пък показаха, че в териториален аспект не се наблюдава голямо различие в приоритетите на работодателите. Родните предприемачи от 16 области в страната са отбелязали като основно изискване наличието на Най-активно за тези качества следят бизнесмението от областите Варна, Велико Търново, Кюстендил, Плевен и Пловдив. Работодателите в 6 областни града пък залагат на първо място на позитивните личностни качества при подбора на кадри. Над половината от анкетираните шефове считат, че опитът в заеманата длъжност е важен. Освен това две трети от работодателите предлагат въвеждащо обучение на служителите си, както и такова за повишаване на квалификацията. сред разбиранията на бизнеса. Едва една пета от анкетираните заявяват, че биха осигурили служебен транспорт, а 30% са готови да поемат частично разходите на персонала си за междуселищно пътуване. Повечето фирми ще търсят служители за постоянна заетост, става ясно още от проучването. Целта на изследването е дадат насоки на институциите как да променят политиките си. Полза от тях щяло да има и за образователната система, и за тази за обучения и заетост на възрастни.", "date": "2019.01.03", "title": "До 3 години глад за 30 000 инженери по  електроника и автоматика"}
{"url": "https://www.monitor.bg:443/bg/a/view/shampionite-se-podsiliha-s-nacional-i-slovenec-153602", "text": "Волейболният шампион „Нефтохимик 2010“ картотекира двама нови състезатели и освободи трима играчи преди старта на втория полусезон в Суперлигата при мъжете. Първото ново попълнение е национала Николай Учиков, който играе на поста диагонал. Вторият е словенският национал Ален Джорджевич. Волейболистът е висок 195 см и играе на поста посрещач. Освободени са руснаците Савелий Позняков (посрещач) и Дмитри Яковлев (диагонал), както и Александър Симеонов. Първият мач на бургазлии за 2019-та е отложения от четвърти кръг за Купата на България, в който те гостуват на „Звездец“ (Горна Малина) на 8 януари от 18,30 ч. Победителят от срещата се класира за финалната фаза за Купата. Турнирът ще се проведе от 11 до 13 януари в зала „Васил Левски\" в Пазарджик. В същото време се разбра, че първото домакинство на „Марица“ (Пд) за този сезон в Шампионската лига за жени срещу световния и европейски клубен шампион „Вакъфбанк“ (Истанбул) е вторият най-посетен мач във втория кръг от груповата фаза с 2250 зрители. 3500 са гледали мача между румънския шампион КСМ Букурещ и руския първенец „Динамо“ (М).", "date": "2019.01.03", "title": "Шампионите се подсилиха с национал и словенец"}
{"url": "https://www.monitor.bg:443/bg/a/view/v-rakovski-trygvat-remonti-zaradi-vizitata-na-papata-153620", "text": "В град Раковски вече започна трескава подготовка за посрещането на папа Франциск у нас на 5 и 6 май, съобщи БНТ. Ще бъдат ремонтирани 9 улици. За целта правителството отпуска 2,5 млн. лв. в края на миналата година за общината. \"Девет улици са предвидени за рехабилитация, като основната част са в град Раковски, има още в селата Белозем и Стряма\", съобщи кметът Павел Гуджеров. При подходящо време ремонтните дейности ще започнат в края на януари. Други четири улици също ще бъдат рехабилитирани със средства от ЕС. При посещението си в Раковски папа Франциск ще отслужи открита молитва тук на площад България, а след това ще даде първо причастие в църквата „Пресвето сърце Исусово\". От местната администрация вече подготвят подарък за папата, като вече е обявен конкурс сред местните художници за нарисуване на картина на църквата „Пресвето сърце Исусово\", където Светият отец ще благослови младите католици.", "date": "2019.01.03", "title": "В Раковски тръгват ремонти заради визитата на папата"}
{"url": "https://www.monitor.bg:443/bg/a/view/film-na-bylgarski-rejisior-vze-goljamata-nagrada-v-los-andjelis-153610", "text": "Игралният късометражен филм \"Мотиви\" на младия български режисьор Джоузеф Ал-Ахмад взе голямата награда за \"Най-добър късометражен филм\" на кинофестивала в Лос Анджелис (Los Angeles Film Awards), както и приза \"Почетен режисьор\". каза за БТА режисьорът, чиито филм миналият месец отнесе и наградата за \"Най-добра филмова музика\" на фестивал \"Призма\" в Рим.  \"Мотиви\" е продукция на най-стария филмов университет в света - ВГИК в Москва, където Ал-Ахмад е студент в 4-и курс. За руската столица той заминава след като завършва Националната гимназия по приложни изкуства в родната му София. В главната роля на филма е звездата на руското кино Михаил Богдасаров. Сценарист е Роман Бобильов, cъсценаристи са Джоузеф Ал-Ахмад и Виолета Георгиева, също от България. Музиката е на Николай Бабухин и руснака от български произход Даниел Цовин. Действието в лентата се развива в Москва, където виден бизнесмен е бил посетен в дома си от свой колега, а малко след това е намерен застрелян в колата си в подземен гараж. \"Изключително добре направен филм във всички аспекти на киноизкуството\", пише в своята публична рецензия Рой Зафрани, председател на журито на фестивала в Лос Анджелис. Освен като режисьор, с три късометражни документални филма, Джузеф се изявява и като художни и има вече седем самостоятелни изложби.", "date": "2019.01.03", "title": "Филм на български режисьор взе голямата награда в Лос Анджелис"}
{"url": "https://www.monitor.bg:443/bg/a/view/barsa-izbira-trenior-fenovete-iskat-chavi-153594", "text": "След като наставникът на „Барселона“ Ернесто Валверде намекна, че ще напусне клуба през следващия сезон, ръководството започна да му търси заместник, съобщава Marca. Договорът на 54-годишния треньор изтича през лятото, но засега той по никакъв начин не е показал, че иска да го поднови. Напротив, в интервю тази седмица заяви открито, че може да не води каталунците от следващата кампания. В тази връзка на „Камп Ноу“ вече работят по списък с имена, сред които евентуално да изберат следващия специалист. Обсъжданите специалисти са Арсен Венгер (в момента свободен агент), Лоран Блан (свободен), Роберто Мартинес (Белгия), Тиери Анри („Монако“), Чави Ернандес (още играе), Жорди Кройф („Лифан“, Китай), Кике Сетиен („Бетис“) и др. Сред посочените е и Франк де Бур, който обаче само преди няколко дни пое американския „Атланта“. В анкета на сайта на Marca засега феновете гласуват най-много за Сетиен и Чави, като двамата имат по около 30%. Най-близо до тях е Роберто Мартинес с 13%. Кике Сетиен води „Бетис“ вече втори сезон, а тази есен нанесе поражение на каталунците с 4:3 насред „Камп Ноу“.", "date": "2019.01.03", "title": "„Барса“ избира треньор, феновете искат Чави"}
{"url": "https://www.monitor.bg:443/bg/a/view/decata-ot-disevica-smeniha-skysanite-drehi-i-chehlite-153607", "text": "Малчуганите от детската градина „Вит” в плевенското село Дисевица вече няма да посещават учебното заведение със скъсани дрехи и гумени чехли. Ден преди Коледа председателят на Националното сдружение на сираците, Слави Михайлов алармира пред „Монитор”, че посетил градината, за да зарадва хлапетата с коледни лакомства и бил силно шокиран от гледката. „Бях поканен от кмета на селото Пламен Бешков, за да раздам на малчуганите подаръците, събрани по време на Националната инициатива „Коледа за всеки”. Това бяха торбички с лакомства за 43 деца. Това, което видях там обаче, беше една кошмарна гледка, която истински ме депресира. Повечето от децата бяха със стари дрешки, с дупки и с гумени чехли на краката. И въпреки добрите условия, които им бяха създадени в детската градина, те не се чувстваха комфортно. Това ме върна и мен през 80-те години, когато и аз растях по домовете. Почувствах се неудобно и неподготвен пред децата, които се и лакомства за подаръци. Днес тези деца отново са в риск, защото може да бъдат иззети от социалните служби от родителите им и да бъдат дадени за отглеждане в домове. И въпреки това тези деца не мрънкаха и не се оплакваха от положението си, а пееха и рецитираха с ентусиазъм и грейнали очи. Не може те да мръзнат, а ние да им подаряваме играчки и шоколади и да искаме да бъдат щастливи. Те имат нужда от топли дрехи и обувки, от домашни пантофки. Затова с кмета на селото решихме да подемен инициатива за осигуряването на тези необходими неща за малчуганите от детската градина”, сподели тогава пред „Монитор” Михайлов. Директорката на детска градина „Вит”, Силяна Велинова също потвърди за тежкото положение и семейна среда, в която се отглеждат малчуганите от селото. „Това са 43 деца на възраст от 3 до 7 години от социално слаби семейства с нисък социален статус. Повечето от тях идват тук, изпращани от родителите, за да бъдат Условията, които ние тук им предоставяме са много добри, но те все пак не могат да заменят това, което трябва да им предостави семейството. Децата имат нужда от дрехи и обувки, за да не мръзнат през зимата. И едва на втори план от играчки и шоколади”, каза г-жа Силянова. След отправения призив в дните между Коледа и Нова година десетки колети и пратки бяха получени в детската градина на село Дисевица. Пред „Монитор” Слави Михайлов благодари на стотиците българи, помогнали на малчуганите от селото и съобщи, че е взето решение част от даренията да бъдат пренасочени и към други нуждаещи се деца от областта. „С получените до този момент дарения ще можем да помогнем на 5000 деца в България и да ги зарадваме с дрехи и с обувки. За децата в Дисевица всичко вече е наред. Всяко от тях има по три комплекта облекла за зимата – якета, дрешки и обувки. Отделно част от дрехите ще останат в градината при директорката на склад като резерв и от тях ще раздава при нужда на децата. Кметът на Плевен е готов да проведе среща с кметове на 24 населени места, за да се види къде още ще могат да се изпратят части от получените дарения”, каза още председателят на Националното сдружение на сираците.", "date": "2019.01.03", "title": "Децата от Дисевица смениха скъсаните дрехи и чехлите"}
{"url": "https://www.monitor.bg:443/bg/a/view/banditi-obraha-kato-na-kino-2-3-mln-evro-kraj-grad-bari-153598", "text": "Бандитите от южната италианска област Пуля, които редовно посягат на бронираните автомобили, превозващи пари и ценности из района, тази година си дадоха само ден почивка – вчера сутринта, 2 януари, те задигнаха на автомагистрала недалеч от административния център Бари 2,3 милиона евро, предназначени за пенсиите на възрастните жители от намиращия се на шейсетина километра град Матера. Според полицията бандата, която най-вероятно е била съставена от четирима души, е действала професионално, използвайки истински армейски прийоми. Първо престъпниците са били облечени в камуфлажни военни облекла, лицата им са били скрити с маски, а главите покрити с каски. Освен това те са работили изключително бързо като парите са били обрани за рекордните четири минути. Интересното е, че за пръв път за разбиването на бронирания автомобил е била използвана успешно паркирана на близо фандрома. Що се отнася до динамиката на инцидента, то може да се каже, че тя е позната отдавна от киното – престъпниците преграждат пътя на колата за ценни книжа с тежкотоварен камион, подпалват го, за да я спрат, драсват клечката и на докарания от тях зад нея камион, за да не позволят на другите превозни средства по магистралата да преминават. След това дават няколко предупредителни изстрела с автомати във въздуха, за да сплашат тримата охранители в камионетката с парите и пускат в ход фандромата, която буквално я изтърбушва. Освен това дествията им са разчетени до секунда и не позволяват на системата „spumablock“ да заработи и да „замрази“ банкнотите с „непробиваема пяна“. После натоварват чувалчетата с двата милиона и отгоре евро в два мощни автомобила и отпрашват в неизвестна посока. Ако се вярва на статистиката на медиите в Бари, то през миналата година престъпници, местни или приходящи от други области на Италия, са атакували цели пет пъти бронирани автомобили с ценности. Два от тях са били успешни, докато три – не. Най-големият удар пък е от 2016 г., когато бандитите „препечелват“ за нула време 4,7 млн. евро. Лошото според медиите е това, че поне досега усилията на силите на реда да изловят плячкаджиите са направо ялови.", "date": "2019.01.03", "title": "Бандити обраха като на кино 2,3 млн евро край град Бари"}
{"url": "https://www.monitor.bg:443/bg/a/view/vladi-zografski-mina-kvalifikaciite-v-insbruk-153604", "text": "Владимир Зографски преодоля квалификациите и на третото състезание от веригата по ски-скок \"Четирите шанци\" в австрийския зимен център Инсбрук. Българинът направи скок от 119,5 точки и получи 107,0 точки. Така той раздели 21-вото място от общо 67 участници с Роберт Йохансон (Нор), който също има 107,0 т. Така Зографски завърши сред първите 50, които ще вземат участие в утрешния старт от традиционния турнир. В първия кръг на надпреварата българинът ще бъде в елиминационна двойка с Якуб Волни от Полша, който завърши на 28-а позиция. Квалификацията в Инсбрук спечели Рьою Кобаяши (Яп), който триумфира в първите две състезания от тазгодишната надпревара. Той скочи 126,5 м и получи 126,2 точки. Втори е Роман Коуделка (Чех) със 123,7 т. (124,5 м), а трети - Йохан Андре Форфанг (Нор) със 123,5 т. (127,5 м). Миналогодишният победител в \"Четирите шанци\" Камил Стох (Пол) остана след Зографски - 24-и със 106,5 т. (114,0 м).", "date": "2019.01.03", "title": "Влади Зографски мина квалификациите в Инсбрук"}
{"url": "https://www.monitor.bg:443/bg/a/view/gligani-zaformiha-jestoka-katastrofa-na-magistralata-milano-neapol-153600", "text": "Малко стадо глигани или най-вероятно семейство, съставено от две възрастни и три малки диви прасета предизвикаха тази сутрин недалеч от Милано жестока катастрофа с един загинал и десетима тежко ранени, сред които има три деца. Инцидентът се завихря на водещата на юг към Неапол автомагистрала №1, след като глиганите се появяват изненадващо на пътното платно. Първата лека кола, която се озовава пред тях прави опит да спре, но блъсва най-голямото диво прасе и се преобръща. Идващият след него автомобил с пет души в кабината прави опит да заобиколи, но се забива в другото голямо диво прасе, завърта се и се удря с всичка сила в преградната мартинела. Третата замесена в катастрофата кола пък се удря в първата и също се катурва до нея. Спасителните екипи и полицията се озовават на мястото на инцидента сравнително бързо, но изваждането на пострадалите от смачканите ламарини се оказва изключително трудно и дълго. Пострадалите са откарани в болницата на близкия град Лоди, а полицията започва да търси отворът в загражденията, през който глиганите най-вероятно са нахлули на автомагистралата. Според първите сведения, това е станало през дупка край отводнителен канал, заформила се при неотдавнашните проливни дъждове в района.  ", "date": "2019.01.03", "title": "Глигани заформиха жестока катастрофа на магистралата Милано – Неапол"}
{"url": "https://www.monitor.bg:443/bg/a/view/jeremy-vlizat-v-klasnata-staja-153603", "text": "Музикантите от рок бандата Jeremy? начело с Ерсин Мустафов ще прекрачат отново прага на класната стая, за да се включат в инициативата „В час по интелектуална собственост“. Те ще представят кратко видео по темата за авторските и сродните им права, като ще разкажат пред учениците и своя личен опит в преодоляването на предизвикателствата, пред които се изправят ежедневно, за да защитят творчеството си. Членовете на Jeremy? са първите обявени известни лица, които ще участват в кампанията, инициирана от Българската асоциация на музикалните продуценти и подкрепена от Министерство на културата. Както „Монитор“ пръв писа, лекция пред младежите ще изнесе и продуцентът Саня Армутлиева. Програмата ще стартира още следващия месец, като според първоначалните планове в нея ще бъдат включени 5 софийски училища - Музикалното училище, Гимназията по приложни изкуства, Гимназията за древни езици и култура, Професионалната гимназия по полиграфия и фотография и Училището по изящни изкуства. „Нашият час по интелектуална собственост ще е динамичен и насочен към последния випуск на училищата по изкуствата и културата“, отбеляза пред БТА изпълнителният директор на БАМП Ина Килева. Очаква се инициативата да се разрасне през следващите няколко месеца, като посещения на популярни артисти ще посетят още шест музикални учебни заведения в страната – в Пловдив, Варна, Русе, Бургас, Плевен и Стара Загора.", "date": "2019.01.03", "title": "Jeremy? влизат в класната стая"}
{"url": "https://www.monitor.bg:443/bg/a/view/ostaviha-v-aresta-chujdenec-zaloven-na-granicata-s-10-kila-droga-za-blizo-1-milion-leva-153587", "text": "Чужденецът, който в средата на декември бе пипнат с 10 кила дрога на влизане у нас през ГКПП „К. Андреево”, остава зад решетките. Определението е на апелативния съд в Пловдив, който потвърди наложената от окръжния съд в Хасково мярка „задържане под стража”. 45-годишният трафикант е с двойно гражданство – сръбско и турско. Той не е бил осъждан до момента. Бил задържан на границата ни на 17 декември на влизане от Турция. Българските митничари открили в резервната гума на колата му пакети, съдържащи общо 10,345 кг. хероин за близо 1 милион лева. При разпитите  чужденецът е признал, че е знаел какво пренася от Турция през България за Сърбия.  Сторил го от притеснение, защото най-малкият му син бил онкоболен. За да осигури пари за продължаващото лечение на детето, чужденецът се съгласил да пренесе дрогата, признал самият той пред съда в Пловдив. Апелативните магистратите оставиха чужденеца, чиито инициали са С.Б., в ареста. За престъплението, в което е обвинен, го грози затвор от 15 до 20 години и „глоба“ от 200000 лева до 300 000 лева, което е едно от законовите основания за вземане на най-тежката мярка за неотклонение „задържане под стража“. Въпросната висока наказуемост води до реална опасност той да се укрие или да извърши престъпление. Според съда тази презумпция не се оборва от доказателствата по делото. Трафикантът нито живее в България, нито има при кого да отседне заедно със семейството си, поради което няма никаква гаранция, че при по-лека мярка за неотклонение ще остане в страната по време на делото срещу него. Определението на Пловдивския апелативен съд е окончателно.", "date": "2019.01.03", "title": "Оставиха в ареста чужденец, заловен на границата с 10 кила дрога за близо 1 милион лева"}
{"url": "https://www.monitor.bg:443/bg/a/view/vensan-kasel-i-tina-kunaki-chakat-bebe-153601", "text": "Френският актьор Венсан Касел и младата му съпруга Тина Кунаки са в очакване на първия си общ наследник. 52-годишната звезда лично сподели щастливата новина с последователите си в социалните мрежи чрез клип. Във видео той и 21-годишната красавица са на плаж в Бразилия, позират по бански и бременното коремче на Тина ясно личи. Кунаки публикува и своя гола снимка, на която прикрива гърдите си със сламена шапка. написа тя под кадъра. Припомняме, че двойката се разходи до олтара през август. Искрата между Касел и Кунаки пламна през 2016 г. Актьорът има един брак зад гърба си – с Моника Белучи, който продължи от 1993 до 2013 г. Плод на любовта им са две дъщери – Дева и Леони.", "date": "2019.01.03", "title": "Венсан Касел и Тина Кунаки чакат бебе"}
{"url": "https://www.monitor.bg:443/bg/a/view/s-vodosvet-i-pomen-otbeljazvat-jordanovden-v-elhovo-153579", "text": "С Богоявленски водосвет и помен в памет на загиналите преди 23 години във водите на река Тунджа 9 души ще премине тазгодишният Йордановден в град Елхово, сподели в навечерието отец Николай Клюнков, предстоятел на местния храм „Свети Димитър“. С Богоявленски водосвет и помен в памет на загиналите преди 23 години във водите на река Тунджа 9 души ще премине тазгодишният Йордановден в град Елхово, сподели в навечерието отец Николай Клюнков, предстоятел на местния храм „Свети Димитър“. Дървеният кръст ще бъде хвърлен в реката от каменния мост , който се намира на километър и половина от лобното място на издавилите се при ритуала на 6 януари 1996 година мъже, жени и деца. Венци и цветя ще бъдат положени пред паметничето с имената на погиналите.Отецът ще спомене в молитвата си и своя предшественик  свещеноиконом Иван Стойков, който се спомина едва 52-годишен на 3 май 2017-а след служба в поморийската черква Рождество Христово след като за пореден път споделил пред миряните , че не е негова вината за Черния петък. Преди време присъствали на последната му служба разказаха, че поп Иван им разказал как ден преди трагичната случка едва не погинал в катастрофа по пътя от Ямбол за Елхово и затова на няколко пъти призовал вярващите да поемат към моста по пътя за село Изгрев , а не към традиционното място до построения уж временно преди 35 години т.нар. „тантелен мост“, но нямало кой да го чуе.  Над 80 са били падналите от моста в ледената вода, в първите няколко минути на брега били извадени  40 души, които са закарани в местната болница, само един е бил хоспитализиран. До настъпването на нощта 89 новобранци-граничари, командвани от капитан Божан Великов   и притеклите се на помощ полицаи и войници от пехотния полк успели да извадят телата на седмина. Сред тях било и трупчето на едва  5-годишният Георги Петров Георгиев, който станал и първи покойник в новите гробища на Елхово .Положили хлапето в ковчега заедно с наскоро подарено му ръчно часовниче и  мъничко пухено мече.По тъжна ирония на съдбата почти до него е гробът на майстора на надгробни паметници Стоян Трандафилов, чиято пък съпруга Величка  по настояване на близките й е погребана в родното й село Тенево. Край тях са гробовете на ученичките  Теодора Теохарова /12/ и Мария Василева /17/ и на семейство Владимир Янчев /42/ и Тодорка Недялкова /39/. Три дни по-късно е извадено тялото на 42-годишния Георги Бабачев, завлечено на близо километър от мястото, където е бил видян за последно. Къде да го търсят ги насочил тогавашният кмет на харманлийското село Бисер Иван Василев, който предал на леководолазите от база Атия координати, посочени от местен ясновидец.  Две седмици заплетено сред коренищата откриват и тялото на 14-годишната Станка Костадинова. Цели 15 години ритуалът за Йордановден в Елхово е загърбен, възстановява го сегашният свещеник Николай Клюнков след като през 2011 е осветен паметникът за издавените елховлии.", "date": "2019.01.03", "title": "С водосвет и помен  отбелязват Йордановден в Елхово"}
{"url": "https://www.monitor.bg:443/bg/a/view/ivanov-iska-150-000-evro-ot-turci-za-da-napusne-153590", "text": "Българският защитник Иван Иванов е поискал 150 хиляди евро, за да се раздели с турския втородивизионен футболен клуб “Алтай”, твърди CNN Turk. Иванов не влиза в плановете на старши треньора Йозден Тьорайдън, който още преди няколко седмици обяви, че повече не възнамерява да разчита на него. От “Алтай” се надяваха да разтрогнат с българина по взаимно съгласие, но той изисква да получи договорените заплати до края на контракта си до лятото на 2020 година. Иванов пристигна с големи очаквания на \"Измир Ататюрк\" през лятото и подписа 2-годишен договор с \"черно-белите\", но се представи разочароващо, като участва в едва седем официални мача на отбора през есента. За последно българинът игра в първенството на 3 ноември, а в последните пет срещи дори не беше включен в групата. Иванов е Футболист на годината за България през 2013 година, но след това заради тежки контузии кариерата му тръгна надолу. Преди да заиграе в Турция, той носи екипа на „Берое“, където може да се завърне в близките седмици.", "date": "2019.01.03", "title": "Иван Иванов иска 150 000 евро от турци, за да напусне"}
{"url": "https://www.monitor.bg:443/bg/a/view/solskjaer-s-4-ot-4-poiska-unajted-za-postojanno-153588", "text": "“Манчестър Юнайтед” продължава да лети под ръководството на временния си мениджър Оле Гунар Солскяер. \"Червените дяволи\" надиграха с 2:0 “Нюкасъл” на стадион \"Сейнт Джеймсис Парк\" в среща от 21-ия кръг на Премиър лийг, записвайки 4-ти пореден успех под ръководството на норвежеца. Този път мачът бе решен от резервите Ромелу Лукаку и Алексис Санчес. Белгиецът откри резултата в 64-ата минута, а чилиецът асистира за второто попадение на Маркъс Рашфорд в 80-ата минута. След успеха Оле Гунар Солскяер не скри, че иска да получи предложение за постоянен договор, тъй като настоящият му изтича в края на сезона и след това трябва да се завърне в „Мьолде“. \"Не искам да си тръгвам. Това е страхотна група от футболисти, атмосферата е фантастична. Но аз просто мисля за следващия мач. Ще си върша работата, докато съм тук. Ако си спечелил четири мача, можеш да спечелиш и следващите четири, когато си в този клуб. Това е предизвикателството. Това е стандартът, с който всички тук сме свикнали\", заяви Солскяер, който изравни рекорд на легендата сър Мат Бъзби, също записал 4 победи в първите си 4 мача начело на „Юнайтед“. След добрата серия “Юнайтед” се доближи на шест точки от “Челси” и на практика вече се върна в битката за Топ 4. През уикенда \"Червените дяволи\" приемат “Рединг” в двубой от турнира за Купата на Англия, а след това им предстои доста труден тест с гостуване на “Тотнъм”.  В същото време “Борнемут” и “Уотфорд” вече дадоха заявка за един от мачовете на сезона. И ако не за цял двубой, то поне за най-атрактивно полувреме. Сблъсъкът между тях завърши 3:3, като всичките голове паднаха преди почивката, а четири от тях дойдоха в рамките на 6 минути. Вечерта ще се запомни и с това, че заради малък пожар на стадиона началото на срещата закъсня с 15 минути.", "date": "2019.01.03", "title": "Солскяер с 4 от 4, поиска „Юнайтед“ за постоянно"}
{"url": "https://www.monitor.bg:443/bg/a/view/priemat-zajavlenija-za-mesechna-pomosht-za-siraci-153605", "text": "Започна приемът на заявления за отпускането на месечна помощ за сираци, които нямат право на наследствена пенсия, съобщиха от Агенцията за социално подпомагане (АСП). Размерът й е 115 лв. месечно и се предоставя на другия родител или на настойника, който отглежда детето. За получаване на месечната помощ нямат значение доходите на семейството или на настойника, които отглеждат детето. Родителят или попечителят трябва да живеят постоянно в страната. За да получават новата семейна помощ, децата трябва да посещават редовно детска градина или училище. Те ще я взимат до завършване на средно образование, но не повече от 20-годишна възраст. Според разчетите 5600 деца ще могат да се възползват от новата социална помощ. 2900 от тях ще получават помощта със сигурност. Останалите 2700 ще могат да изберат дали да им се отпуска наследствена пенсия, или новата социална помощ. Персоналната пенсия на дете, за което е отпусната новата месечна помощ, ще се прекратява поради отпаднало основание за получаването й, предупреждават от Агенцията за социално подпомагане. Заявленията за отпускане на помощта се подават в дирекциите \"Социално подпомагане\" в цялата страна по настоящ адрес на лицето. Образецът и необходимите документи за кандидатстване са публикувани на интернет страницата на АСП в раздел \"Административни услуги\", подраздел \"Административни услуги\".", "date": "2019.01.03", "title": " Приемат заявления за месечна помощ за сираци"}
{"url": "https://www.monitor.bg:443/bg/a/view/spipaha-myrtvo-pijan-shofior-na-linejka-v-dupnica-153596", "text": "63-годишен дупничанин шофирал линейка след употреба на голямо количество алкохол. Мъжът буквално криволичил по улиците в града, коментираха запознати. Мъжът е спрян за проверка на улица „Орлинска“ рано сутринта на 2-ри януари. Още при отварянето на прозореца водачът лъхал на алкохол, което наложило и тестването му с дрегер. Техническото средство отчело далеч не скромния резултат от 2.18 промила алкохол. „Първоначално линейкаджията обяснил, че бил на гости при свой приятел. Празнували Васильовден и си пийнал. Най-вероятно обаче почерпката е продължила до ранните часове. Водачът си беше направо мъртво пиян. Не можеше дори да говори като хората“, обясниха запознати. Веднага мъжът е свален от линейката, като униформените са се обадили до ръководството на здравното заведение в Дупница, за да изпратят друг шофьор, който да прибере автомобила. „По време на проверката 63-годишния дупничанин не е превозвал пациент и слава богу. Той спрян заради неадекватното му шофиране из улиците в Дупница. Буквално линейкаджията е шофирал на зиг-заг“, обясниха катаджии. Веднага след като 63-годишня мъж е дал показания пред униформените, той е освободен да се прибере в къщи, за да изтрезнее. По случая е започнато бързо полицейско производство, обявиха от пресцентъра на ОДМВР - Кюстендил.", "date": "2019.01.03", "title": "Спипаха мъртво пиян шофьор на линейка в Дупница"}
{"url": "https://www.monitor.bg:443/bg/a/view/inter-zadyrja-ikardi-s-8-mln-evro-godishno-153589", "text": "Звездатата в нападението на „Интер“ Мауро Икарди получи умопомрачителна оферта от миланския гранд. Аржентинецът ще получава заплата от 8 милиона евро годишно, ако поднови договора си с клуба, съобщава Calciomercato. В контракта на нападателя откупната клауза е на стойност 110 милиона евро, които през това лято се очаква „Реал“ (Мадрид) да бъде готов да плати. Ето защо ръководството на „Интер“ се стреми да убеди Икарди да подпише възможно най-бързо нов контракт, в който размерът на обезщетението няма да бъде посочен или ще бъде значително завишено. Наскоро наставникът Лучано Спалети заяви, че Мауро е перфектният централен нападател. „Той канализира цялата енергия на тима. Той е перфектният централен нападател. В последните мачове се справя прекрасно“, коментира Спалети. Този сезон Икарди изигра 18 мача и вкара 12 гола. В края на сезона 2017/18 аржентинецът пък бе признат за най-добър играч в италианското първенство.", "date": "2019.01.03", "title": "„Интер“ задържа Икарди с 8 млн. евро годишно "}
{"url": "https://www.monitor.bg:443/bg/a/view/spas-delev-stana-kuker-153592", "text": "Националът Спас Делев показа, че държи на корените си. Футболистът на “Погон” (Шчечин) се върна в родния си край, за да се включи в една страхотна новогодишна традиция. Бързоногото крило беше в село Ключ и се преоблече като станчинар, за да изгони злото. В петричкия край \"станчинари\" са наричани кукерите, които в първите часове на Новата година се събират, за да прогонят всичко зло. Макар да се подвизава в Полша от две години и да е далеч от родния си край, Делев се облече в тежкия костюм и се включи в традицията. Той беше взел на ръце и невръстния си племенник, с което обра лайковете на приятелите си в Инстаграм. Националът на България е в кратка почивка преди началото на зимната подготовка на своя “Погон” и реши да я прекара в Ключ. Следващата седмица той се прибира в Шчечин, но информациите от Полша усилено го свързват с трансфер в Турция.", "date": "2019.01.03", "title": "Националът Спас Делев стана кукер"}
{"url": "https://www.monitor.bg:443/bg/a/view/topalova-otnovo-pred-debut-za-fed-kyp-153597", "text": "18-годишната Гергана Топалова отново е пред дебют за „Фед къп“. Това стана ясно, след като капитанката на България Дора Рангелова определи състава за предстоящите мачове от група I на зона Европа/Африка. Надпреварата ще се проведе в Жельона Гура (Полша) от 6 до 9 февруари 2019 г. За България освен Топалова ще играят още Виктория Томова, Изабелла Шиникова и Петя Аршинкова. Топалова бе включена за първи път за мачовете от надпреварата през миналата година, но контузия по време на изявите й в Австралия не й позволи да играе, а по-късно претърпя и операция на менискус. В Полша ще участват и тимовете на Русия, Украйна, Естония, Дания, Швеция и домакините. Отборите ще бъдат разпределени в две групи (една с три отбора и една с четири). Победителите от всяка група ще играят на финал за спечелване на промоция. Нашите момичета ще бъдат на лагер в Пловдив от 30 януари до 2 февруари. Първата ни ракета Томова е в Астралия, където не успя да мине квалификициите на турнира в Бризбейн. Предстои й участие и в пресявките на Australian Open. В основната схема при жените в Бризбейн пък поставената под номер 2 и шампионка от US Open Наоми Осака (Яп) се класира за полуфиналите с победи в драматичен двубой над Анастасия Севастова (Лат) с 3:6, 6:0, 6:4. Водачката в схемата на турнира в Оукланд Каролин Возняцки (Дан) обаче отпадна във втория кръг след загуба с 4:6, 4:6 от 152-рата в света Бианка Андрееску от Канада.", "date": "2019.01.03", "title": "Топалова отново пред дебют за „Фед къп“"}
{"url": "https://www.monitor.bg:443/bg/a/view/myje-s-kalashnici-ot-beli-djipove-stresnaha-asenovgradchani-153586", "text": "Млади мъже, размахващи калашници от бели джипове, стреснаха мнозина асеновградчани на 3 януари. Местен човек успял да ги заснеме с телефона си и разпространи краткото видео в социалните мрежи. За много кратко време клипът на Симеон Добрев от Асеновград обиколи Фейсбук и събра десетки споделяния. Той заснел и качил видеото си по обяд в четвъртък. „Интересни кадри с калашници от улиците на Асеновград”, пише той. От кадрите се виждат два бели джипа, от предните прозорци на които стърчат от кръста двама младежи. Те разнасят автомати „Калашников”, а между двата бели джипа се движи луксозна лимузина. Зад нея пътуват още два леки автомобила, като от клипчето не става ясно дали возещите се в последните две коли са свързани с младите мъже с калашниците. Случилото се предизвика оживени дискусии в групите за Асеновград и Пловдив във Фейсбук. Според някои потребители на социалната мрежа случващото се е истинско безумие и явно полицията спи. Други обаче коментират, че двата бели джипа и мъжете с автоматите участват само в снимането на видеоклип към песен. Заради това бил и бутафорният екшън с белите джипове и с огнестрелното оръжие. Последното се оказало, че не е истинско и не може да стреля, защото е играчка. На 112 били подадени много сигнали и полицейска патрулка в крайна сметка спряла за проверка джиповете. „Младите мъже са от Асеновград. Участвали в снимането на аматьорски клип към песен. Те са установени и са били предупредени. Автоматите в ръцете им са играчки”, коментираха от полицията в Пловдив.", "date": "2019.01.03", "title": "Мъже с калашници от бели джипове стреснаха асеновградчани"}
{"url": "https://www.monitor.bg:443/bg/a/view/v-stara-zagora-s-50-bona-vyzstanovjavat-pametnik-na-sveti-georgi-153577", "text": "49 215 лв залага в бюджета си за новата 2019 година община Стара Загора за ремонт и възстановяване на изпочупен от вандали паметник на загиналите за свободата на Отечеството в парк „Александър Стамболийски“. Скулптурната фигура на свети Георги Победоносец, който пробожда с копието си змей пострада миналата пролет при опит от двама младежи да си направят селфи. Тогава бяха откъртени парчета от тялото на чудовището, а единият от вандалите едва не си счупи главата. Част от набега е бил фиксиран от видеоохранителните камери при входа на намиращото се в близост Първо РУ „Полиция“, но имената на извършителите така и не се изясниха. Композицията е осветена през 2002 година, неин автор е скулпторът Любомир Добрев. Освен възстановяване на металните части е предвидена подмяна на част от малахитовият гранит на колоната, който е пострадал от зле направени фуги. Ремонтът бе отложен във времето поради отсъствието на автора, който работеше по реконструкция на паметник във Франция. Общественото обсъждане на бюджета ще се проведе на 4 януари, в него е заложена приходна част от близо 116 млн лв, от които 47 538 000 лв са от местни източници.Беглият преглед на  проекта показва, че общината през м.г. е събрала  134 161 лв от туристически данък, а собственици на кучета са платили едва 9050 лв.За сметка на това приходите от глоби, санкции и наказателни лихви са достигнали 1 140 000 лв. Почти без промени остават перата за приходи от недвижими имоти и моторни превозни средства: 6,4 млн л при събрани 5, 9 млн лв и 7,4 млн лв при внесени 7 365 000 лв.", "date": "2019.01.03", "title": "С 50 бона възстановяват паметник на свети Георги"}
{"url": "https://www.monitor.bg:443/bg/a/view/ludogorec-izkushava-s-ogromna-zaplata-izraelski-nacional-153593", "text": "“Лудогорец” е предложил заплата от 700 хиляди евро на сезон без бонусите на израелския национал Ели Даса, съобщава местното издание \"Оne.co.il\". Според източник на БТА, обаче в действителност сумата е двойно по-малка. 26-годишният десен защитник, който е гласен за заместник на Сисиньо в състава на разградчани, има договор с “Макаби” (Тел Авив) до лятото и от 1 януари е свободен да преговаря с други клубове. От управата на “Лудогорец” са предложили контракт на Даса до лятото на 2022 година. Българският шампион е изразил желание да привлече защитника още през този месец, като има принципна договорка с управата на “Макаби” да заплати около 500 хиляди евро трансферна сума. Сделката се очаква да бъде финализирана, въпреки че на този етап разградчани не бързат, тъй като продажбата на Сисиньо е в застой. Самият Даса все още не е решил къде да продължи кариерата си, тъй като има доста оферти от чуждестранни клубове. „Лудогорец” също има и резервен вариант при провал на трансфера на израелеца с бек от Португалия.", "date": "2019.01.03", "title": "“Лудогорец“ изкушава с огромна заплата израелски национал"}
{"url": "https://www.monitor.bg:443/bg/a/view/bager-probi-gazoprovod-ne-evakuiraha-jiveeshti-nablizo-153578", "text": "Тръба на газопровод бе пробита от багер при изкопни работи на нова жилищна сграда, която се строи на мястото на съборената вече „Мебелна къща” в Пловдив. Инцидентът е станал по обяд на 3 януари и на мястото били изпратени три коли на Пожарната. Оттам уточниха, че сигналът за случилото се бил подаден при тях от телефон 112 в 12 часа. Подателят на сигнала обяснил, че изтича газ. След като пожарникарите отишли на място, течът на газта е бил спрян. В същата посока била насочена и линейка. Няма опасност за обгазяване на района, няма и пострадали хора, уточниха от Пожарната. Не се е наложила евакуация на живеещи и работещи наблизо. На място останал един противопожарен екип, за да се види каква е причината за инцидента, уточниха от пожарната.", "date": "2019.01.03", "title": "Багер проби газопровод, не евакуираха живеещи наблизо"}
{"url": "https://www.monitor.bg:443/bg/a/view/sydyt-osvobodi-mladeja-ubil-bashta-si-v-selo-kraj-varna-153582", "text": "17-годишният руснак Владислав, който на 1 януари привечер уби баща си Антон в дома им в аксаковското с. Осеново, е действал при неизбежна самоотбрана. Това стана ясно след заседание на Варненския окръжен съд, който отхвърли искането на прокуратурата момчето да бъде задържано под стража и го пусна на свобода. Докато чака финала на разследването, тийнейджърът ще бъде под надзора на инспектор от Детска педагогическа стая в Аксаково. Вчера с обвинение за престъпление по чл. 116 ал.1 т.3 предл.1 вр. чл. 63 ал.2 т.1 от НК, Варненската окръжна прокуратура поиска от Окръжен съд Варна задържане под стража на младежа. В съда обаче стана ясно, че с оглед на доказателствата, няма основание за задържането му в ареста и Владислав ще продължи да ходи и на училище. „Много съм доволен от разбирането и мъдростта, която прояви съда, заяви адвокатът на младежа, Юлиян Георгиев. Той е изключително малък и сподели, че двамата с майка си са по-слаби от убития баща. Нещата обаче не са приключили, защото в 3-дневен срок ще разберем дали прокуратурата ще протестира това решение. Защото прокуратурата е в правото си да иска по-тежка мярка, но се надявам, че нещата се изясниха. Съдът в момента само казва каква да е мярката, но не коментира основателността на обвинението. Заявиха само, че при тези факти и обстоятелства, няма основание момчето да продължи престоя си в ареста. Ако прокуратурата е преценила, че трябва да е в ареста, то съдът е на друго мнение“, поясни адвокат Георгиев. Той посочи, че става въпрос за битов скандал, при който многократно е упражнено насилие над майката. В случая става дума по-скоро за самозащита, а не за умишлено извършено престъпление. У дома царял ад, тъй като бащата редовно пиел и ставал агресивен. Малкото съседи наоколо често чували яростни викове и виждали съпругата насинена. Официални сигнали до институциите за домашно насилие обаче не са били подавани, поясни адвокат Георгиев. Той бе категоричен, че работното обвинение на прокуратурата за умишлено убийство трябва да бъде коригирано, тъй като клиентът му е действал в условията на неизбежна самоотбрана, спасявайки живота на майка си и своя собствен. В момент, когато майката е била душена и е имало съпротива и критична ситуация, синът се намесва и за съжаление ударът не е попаднал, където иска, за да я освoбоди“, обясни адвокатът на Владислав. Съдбното заседание за определяне на постоянната мярка за неотклонение протече при закрити врати, предвид непълнолетитето на извършителя. Съдът счете, че няма данни, които да налагат оставането на Владислав в ареста до приключване на разследването. „Става въпрос за семейно спречкване, в което синът е убил баща си. В прекалено начален етап сме на разследването, за да преценим точно какво се е случило. Така, че това тепърва ще се изяснява. Убийството е извършено с остър режещ предмет“, заяви след делото и водещия прокурор Пламен Михайлов. Вчера по лицето на вдовицата имаше видими следи от побой, които тя се опитваше да прикрие със слънчеви очила. Семейството е от Москва, а членовете му имат статут на постоянно пребиваващи в България. Преди 5 години купили имот край Осеново и започнали да строят дом, който още не е довършен. Владислав посещавал училище в града, бил отличник и редовен участник в олимпиади и конкурси.", "date": "2019.01.03", "title": "Съдът освободи младежа, убил баща си в село край Варна "}
{"url": "https://www.monitor.bg:443/bg/a/view/3-000-si-kupili-biletcheta-za-da-vidjat-staroselskata-grobnica-153576", "text": "3 000 българи и чужденци са разгледали срещу закупени билетчета уникалния тракийски култов комплекс в местността Четиньова могила, открит през 2000-та година от археолога д-р Георги Китов, съобщиха от администрацията на  град Хисаря. Според екскурзоводите реалният брой е много по-голям, тъй като имало цели групи , които разглеждали храма само отвън. Билетите включват разглеждането и на храма „Хоризонт“ в местността Манастирчето, където има и православна църква. Комплексът на Четиньова могила е със статут на групов археологически паметник на културата от 4 юни 2001 година, в него са включени общо 6 подомогилни тракийски храма от ІV-V век преди Христа .  В централния храм, където се предполага , че е бил погребан символично владетелят  на одрисите Котис /384-360 г. пр. Хр/ или членове на фамилията му  са се изпълнявали религиозни церемонии, свързани с култа към Великата богиня-майка, нейния син Слънцето и Орфей. На северната страна на могилата се намира хранилище за вино или вода. При допълнителни проучвания на могилата на 14 септември 2008 г. почина откривателят на комплекса д-р Георги Китов, за делото му напомня малка мраморна плоча. През лятото на м.г. малък екип под ръководството на спътницата на откривателя, археоложката Диана Димитрова е направил цялостно заснемане на артефактите извън гробницата с идея за експонирането им във вътрешността за в бъдеще, съобщи директорът на археологическия музей в Хисаря доц. Митко Маджаров, който изрази и безпокойствието си за състоянието на храма в „Хоризонти“.По думите му там по неясни причини се бавело възстановяването на колодата и крепидата, обектът е собственост на държавата в лицето на Министерството на културата и община Хисаря няма как да се намеси.", "date": "2019.01.03", "title": "3 000 си купили билетчета, за да видят Староселската гробница"}
{"url": "https://www.monitor.bg:443/bg/a/view/bivsh-granichen-policaj-brutalno-iznasili-i-gadjeto-si-153583", "text": "Снощи бившият граничен полицай от Благоевград Атанас Коцев брутално изнасилил приятелката си, 30-годишната Н.И. Деянието той извършил вапартамента й, в кв. Еленово. Сигнала е подала пострадалата млада жена първо на тел. 112, а късно снощи внесла и писмена жалба във Второ РУП. Днес тя е приложила към жалбата и медицинско свидетелство, подписано от съдебен лекар. Изнасилването е било придружено и със заплахи за живота й.    След развода с жена си преди няколко години Атанас Коцев се залюбил с 30-годишната жена и скоро се пренесъл да живее за постоянно в нейното жилище, в благоевградския квартал. Преди няколко години той бил уволнен дисциплинарно от системата на ГПУ, защото успоредно с работата си на граничен полицай е станал съсобственик и на автокъща в околностите на Благоевград, като продавал коли втора употреба. Това не е първото подобно деяние на бившия граничен полицай. Преди 5 години на лятна почивка в Бургас той подложил на същото насилие бившата си жена, с която впоследствие се развели. Употребявайки сила, заплахи и  побой Атанас Коцев принудил  брутално да прави секс с тогавашната си съпруга, пред погледите на малките им деца. Въпреки веднага подадената жалба от потърпевшата в бургаско полицейско управление разследващите органи тогава сметнали, че те са семейство,  насилие не е имало и това било отношения между съпрузи.   Този път, обаче, 30-годишната млада благоевграчанка Н.И. е категорична, че ще търси правата си докрай, като ще иска осъдителна присъда за насилника. Разследващите извършват разпити на обвинения в изнасилване, после ще се реши дали да бъде задържан. Заведено е досъдебно производство, със случая се е заела вече и Районна прокуратура в Благоеград.", "date": "2019.01.03", "title": "Бивш граничен полицай брутално изнасили гаджето си"}
{"url": "https://www.monitor.bg:443/bg/a/view/tonove-skali-edna-ne-zatrupaha-srednovekoven-manastir-s-monahini-153585", "text": "Тонове скали едва не затрупаха средновековния действащ девически манастир „Св Троица” край Велико Търново. Огромните скални късове се свлекли, но по пътя към Божията обител били спрени от дърветата, на които се подпрели и така манастирът бил спасен. Според експертите извършили оглед на място, около един декар от скалния венец, разположен над манастира се е свлякъл и районът се нуждае от обезопасяване. Самият скален венец е част от стара тракийска крепост, в която често се пъхат да ровят иманяри. Предполага се, че и сегашното срутване също се дължи на иманярски набези в навечерието на празниците. Районът, където е станало срутването е граничен, между двете общини, Горна Оряховица и Велико Търново. Поради това и експерти от двете общини извършват оглед на мястото, за да се установи размерът на щетите и какво трябва да се направи за да се спрат по-нататъшните ерозионни и срутищни дейности. Подготвя се и официална документация за кандидатстване с проект за финансиране от Фонда за защита от бедствия и аварии. Това не е първото сериозно предизвикателство пред монахините от манастира „Св. Троица”. Само допреди година – две те редовно бяха подлагани на тормоз от банди пияни и дрогирани хулигани и гамени, които често се качваха на скалите над Божията обител и хвърляха оттам камъни върху главите на бедните монахини и по покривите на сградите на манастирския комплекс. След  намесата и предприетите мерки от страна на полицията, тези набези почти секнаха и сестрите скоро не са били обезпокоявани от нагли хулигани.", "date": "2019.01.03", "title": "Тонове скали едва не затрупаха  средновековен манастир с монахини"}
{"url": "https://www.monitor.bg:443/bg/a/view/uil-smit-i-djejda-pinket-ne-praznuvat-godishnini-153581", "text": "Звездната двойка Уил Смит и Джейда Пинкет не празнуват годишнините от връзката си. На 31 декември актьорите трябваше да вдигнат наздравици за навършването на 22 години, откакто са заедно. В страницата си във Фейслуб 47-годишната красавица обясни, че с Уил са „над тези неща, тъй като връзката им е на по-високо ниво“. От видео на звездата от „Палави мамчета“ стана ясно, че съпрузите дори не са били заедно на тази дата. „Връзката ни олицетворява по-скоро едно партньорство. Обикновено Уил обича да приключенства в Новогодишната нощ някъде навън. Не знам къде е. Аз пък обичам да съм вкъщи.“, обясни в клипа Джейда. Наскоро Смит заяви в подкаста TIDAL’s Rap Radar подобни виждания за връзката си с Пинкет. „Ние дори вече не казваме, че сме женени. Ние се обръщаме един към друг като житейски партньори. На етап сме, в който сме осъзнали, че Няма какво да ни раздели.“, категоричен бе той.", "date": "2019.01.03", "title": "Уил Смит и Джейда Пинкет не празнуват годишнини"}
{"url": "https://www.monitor.bg:443/bg/a/view/rumynka-opita-da-podkupi-policai-153566", "text": "Румънска гражданка опита да подкупи полицаи с 20 лева, за да не я санкционират за извършеното от нея нарушение, съобщиха от областната дирекция на МВР в Русе. 38-годишната жена пътувала на 2 януари по шосето Русе – Велико Търново с лек автомобил с румънски регистрационен номер. Извършила изпреварване в участък, в който има забрана. Полицейски служители спрели чужденката и поискали документите й за самоличност. Водачката предоставила документ за застраховка гражданска отговорност и свидетелство за регистрация на МПС, в което имало банкнота с номинал от 20 лева. Впоследствие обяснила на служителите, че е поставила банкнотата, за да не бъде санкционирана и да продължи по пътя си. По случая е образувано бързо производство за престъпление – даване на подкуп на длъжносттно лице, уточняват от полицията в Русе.", "date": "2019.01.03", "title": "Румънка опита да подкупи полицаи"}
{"url": "https://www.monitor.bg:443/bg/a/view/new-horizons-na-brajyn-mej-s-premiera-ot-nasa-153584", "text": "След 20-годишен творчески отпуск, написването на нова песен от легендата на Queen Брайън Мей си беше истински голяма новина. Дългоочакваната „New Horizons“ се сдоби и с видео, което направи своята премиера навръх Нова година и то от контролната зала в централната зала на НАСА. Китаристът написа парчето заедно с Дон Блак и влязоха в студио през декември, а песента е личния принос на музиканта към едноименната космическа мисия, която в първия ден от новата година прелетя покрай най-далечната точка достигана някога, на границата на Слънчевата система. Мей, който е доктор по астрофизика е научен сътрудник на мисията New Horizons и лично присъстваше на историческото събитие. Той беше сред присъстващите и през 2015, когато Horizon триумфално мина покрай Плутон. В парчето на “New Horizons (Ultima Thule mix)” са включени и няколко думи от Стивън Хокинг, който поздравява екипът зад успешните полети на мисията.", "date": "2019.01.03", "title": "„New Horizons“ на Брайън Мей с премиера от НАСА"}
{"url": "https://www.monitor.bg:443/bg/a/view/pochina-emblemata-na-bylgarskija-djaz-dimityr-simeonov-moncho-153580", "text": "\"На 2 януари пое вечния си път Митко Симеонов Мончо. Небесният \"Оркестър София\" е в пълен състав... Чухме се за Коледа...\". Така Йорданка Христова обяви кончината на един от последните легендарни джазмени и основател на „Оркестър София“. Той е и диригент на формацията в продължение на 20 години, а през 1968-а става първият преподавател по саксофон в Консерваторията. Освен саксофонист Димитър Симеонов още е цигулар и диригент. Той е и един от оцелелите при авиокатастрофата през 1971-а, в която загива голямата Паша Христова. За онзи най-страшен момент от живота си той често е разказвал: \"В онзи кошмарен ден имам чувството, че на мен някой ми помогна. Помогна ми да се спася! Имам такова усещане и до ден-днешен. Защото аз винаги сядах отпред, имах този навик. Само на този ден, влизайки с паспортите в ръка в самолета, сякаш някаква сила ме накара да отида и да седна отзад. На предните седалки бяха седнали колегите ми Петър Попов, Борис Гуджунов, Мария Нейкова, Иван Данов, Паша Христова, Христо Чолаков... Даже ми споменаха, че е дошъл договор за чужбина, и да отида при тях, за да говорим за него. Обаче като видях, че няма място, директно се запътих към задните места\". Димитър Симеонов е роден на 22 май 1932 г. в София, в семейство на музиканти. Кръстен е на своя дядо, който е бил цигулар и тромпетист в царския оркестър. През 1955 г. се жени за Екатерина Симеонова, с която има 58-годишен брак, трима сина, двама внука и две внучки. Носител на награди: Юбилеен медал „100 години София“, Сребърна лира, 1300 години България, орден „Кирил и Методий“ първа степен, Заслужил артист, Златна лира.", "date": "2019.01.03", "title": "Почина емблемата на българския джаз Димитър Симеонов-Мончо"}
{"url": "https://www.monitor.bg:443/bg/a/view/huligan-nalita-da-bie-policai-153562", "text": "Агресивен хулиган беше арестуван след като потроши дома си и налетя да бия полицаи. Екшънът се разиграл на 2 януари след обяд в частен дом в град Дебелец. 37-годишният мъж първо вдигнал скандал на майка си и започнал да троши мебелите в семейното жилище. Изплашена възрастната жена подала сигнал в полицията. След пристигането на униформените, синът продължил с наглото си и арогантно държане като се нахвърлил върху полицаите и се опитал да удари единия и да ритне другия. Заради това се наложило да бъде арестуван и отведен в полицейското управление за 24 часа. При направения тест за алкохол се оказало, че буйстващият е доста пиян. Срещу него е образувано досъдебно производство и той ще бъде даден на съд за хулиганство и за оказване на съпротива на служители на МВР при изпълнение на служебните им задължения.", "date": "2019.01.03", "title": "Хулиган налита да бие полицаи"}
{"url": "https://www.monitor.bg:443/bg/a/view/investitorite-tyrsjat-sigurnost-v-jenata-153569", "text": "Йената отчете пореден ръст с 1.4%, стигайки 107.38 йени за един щатски долар в четвъртък. Причина за това е възобновеният интерес на инвеститорите към сигурните валутни убежища, каквато е и японската йена. Според експерти друг фактор е и ниската ликвидност на валутата, тъй като след празниците пазарите в Япония все още почиват. „Тя е подценена, а може да укрепи долара – според нас може да се очаква растеж на световната икономика и забавяне в повишаването на лихвите“, коментира анализаторът на форекс пазара в клона на банката Merrill Lynch Атанасиос Вавакидис. Анализатори прогнозират, че американският долар ще се окаже под натиск през следващите месеци заради очакван спад в лихвите, което ще доведе и до ниски печалби на американските държавни облигации. Австралийският долар спадна до най-ниското си инфлационно ниво от 2009 г. насам като стигна 0.6776 щатски долара за един австралийски. Спрямо йената австралийската валута спадна с 2.2% или това са 73.37 йени за един долар. Паундът се понижи с 0.5%, а еврото се повиши до 1.1340 щатски долара в азиатската търговия.  пък спаднаха като причина за това е отново изявлението на Apple, че тримесечните доходи ще са с минимум 5 млрд. долара по-ниски от очакваното. Това предизвика намаление в акциите на най-големите компании. В сряда вечерта Amazon, Microsoft и Facebook оперираха с 3%, 2% и 1.5% по-ниско, като най-голям спад имаше в Amazon и Advanced Micro Devices, където индексите бяха с близо 3% надолу. Alibaba, Alphabet и Facebook бяха с по-ниски спадове между 1-1.7%. Акциите на Tesla пък се сринаха с 6.81%. Причина за   стана намалението с 2 000 долара на всички модели електрически коли коли след като данъчните облекчения за собствениците на автомобили също бяха смъкнати. По този начин Мъск, който често шокира не само с думи, но и действия, се надяваше да компенсира, но не успя да изпълни целта си. Сега той е притиснат да изпълни обещанието си да направи най-новия модел популярен въпреки прогнозите за тази година, че търсенето на електромобили ще намалее.", "date": "2019.01.03", "title": "Инвеститорите търсят сигурност в йената "}
{"url": "https://www.monitor.bg:443/bg/a/view/unker-es-njama-da-predogovarja-sdelkata-s-london-153574", "text": "Председателят на Европейската комисия Жан-Клод Юнкер не е разговарял в последните дни с британския премиер Тереза Мей, но е готов да я изслуша по всяко време. Това заяви днес говорител на комисията в отговор на въпроси, свързани с обявените намерения на Мей да потърси от ЕС още уверения, необходими за одобряване в британския парламент на постигнатото споразумение за оттеглянето на Великобритания. Преговорите приключиха, не са предвидени нови заседания на преговарящите, посочи говорителят. Той добави, че споразумението не подлежи на предоговаряне. Следващите стъпки трябва да бъдат определени от британските депутати, добави той по повод отложеното гласуване на споразумението от парламента в Лондон. Според говорителя предвидените временни мерки за недопускане на възстановяването на границата между Ирландия и Северна Ирландия ще важат до намирането и утвърждаването на трайно решение.  На последното заседание за годината през декември Европейският съвет реши, че няма какво повече да предложи на Великобритания, освен постигнатото след дълги преговори споразумение. В текста се предвижда мерките за ирландската граница да бъдат временни и да отпаднат, когато бъде постигната договореност за трайно уреждане на въпроса. Председателят на ЕК Жан-Клод Юнкер обобщи, че постигнатата договореност е най-добрата и единствено възможната.", "date": "2019.01.03", "title": " Юнкер: ЕС няма да предоговаря сделката с Лондон"}
{"url": "https://www.monitor.bg:443/bg/a/view/prokuror-iska-5-smyrtni-prisydi-za-ubijstvoto-na-hashogi-153575", "text": "Единадесет души, заподозрени, че са замесени в убийството на саудитския журналист Джамал Хашоги, се явиха в саудитски съд на първото съдебно заседание по случая, предадоха световните агенции. Саудитският главен прокурор поиска смъртни присъди за петима от обвиняемите, предаде Франс прес. Имената на 11-те подсъдими не се съобщават. Джамал Хашоги беше убит в саудитското консулство в Истанбул на 2 октомври миналата година. Първоначално Саудитска Арабия отрече Хашоги да е убит в консулството. След няколко седмици обаче Рияд призна, че журналистът е бил убит. Турски медии публикуваха снимки на хора от антуража на саудитския престолонаследник принц Мохамед бин Салман в саудитското консулство в Истанбул преди убийството на Хашоги. Тялото на журналиста не беше открито. Смята се, че то е било разчленено. Саудитски прокурори са изпратили искане до Турция за предоставяне на доказателства, които Анкара е събрала по случая, допълва Асошиейтед прес. Към този момент от турска страна няма отговор.", "date": "2019.01.03", "title": "Прокурор иска 5 смъртни присъди за убийството на Хашоги"}
{"url": "https://www.monitor.bg:443/bg/a/view/kmetica-beli-luk-za-socialnija-patronaj-v-smjadovo-153572", "text": "Няколко чувалчета лук минаха през ръцете на кмета на Смядово Иванка Петрова и заместника й Иван Кюркчиев в третия ден на новата година. Двамата се включиха в подготовката на обяда в Домашен социален патронаж. Кметицата сложи престилка и касинка на главата и се включи в приготвянето на менюто наравно с персонала. Петрова \"цъфнала\" в кухнята на патронажа без предупреждение в 6 сутринта. В края на миналата година имало оплаквания от персонала за трудности, за недостиг на хора и други проблеми и кметицата решила да провери нещата в буквалния смисъл от кухнята. Поплаках си малко при беленето на лука, защото над 100 килограма обелихме, а не можем да намерим машинка за белене на лук, за картофи има, за лук няма. Но имаше полза от сълзите, защото видях работата от всяко едно възможно място. Петрова участвала наравно с персонала в готвенето, миенето на посудата, разноса на храната и сервирането й. \"Видях къде има топла вода, къде няма, ножовете наистина са тъпи, шофьорите са малко. Ще направим разбор, видяхме слабите места, имаме предложения, ще се съберем с колектива на патронажа и ще обсъдим.\" Петрова и екип наготвили над 600 порции храна - свинско готвено и супа \"Бристол\" за патронажа, две кюфтета, салата домати, картофена салата и кисело мляко. Лично опитала от храната да види вкусна ли е. \"Да, бих я дала и на близките си, не може да се сравни с две филии лютеница\". - коментира Петрова. \"В началото на годината предприехме една инициатива с която да обходим и работим във всички заведения за социални грижи,училища и детски градини и да се сблъскаме със всички проблеми които имат работещите там. Вярвайте ми това е много полезно , сам да видиш и разбереш нещата които ги вълнуват вашите работници. Искам да благодаря на момичетата от Домашен социален патронаж Смядово които ежедневно приготвят храна на около 600 човека за труда който полагат това да случи бързо и качествено. Вие днес бяхте чудесни . Някои от нещата с които се сблъскахме днес ще се съберем и решим заедно . Така ще си бъдем полезни взаимно .\" - написа в профила си в една от социалните мрежи Иванка Петрова. Кметицата, която е известна в Шуменска област с енергичното си кметуване отрича работният ден в патронажа да е рекламна акция, смята да стане за един ден и служител в защитените жилища, в детските градини и да се качи на боклукчийски камион с чистачите. Когато хората идват на работа, те трябва да се чувстват добре, а не да се прибират у дома нервни и с проблеми заради нерешени или лоши условия на труд, коментира Иванка Петрова.", "date": "2019.01.03", "title": "Кметица бели лук за социалния патронаж в Смядово"}
{"url": "https://www.monitor.bg:443/bg/a/view/drogiran-shofior-prati-v-bolnica-54-godishna-153570", "text": "Дрогиран шофьор причини пътен инцидент, при който тежко е пострадала 54-годишна жена от Велинград и в момента лекари се борят за живота й в пазарджишката болница. Трагедията се е разиграла на входа на курортното селище Юндола над Велинград в сряда към 16,30 ч. Жената Н.С. си вървяла покрай шосето, когато поради несъобразена скорост последвал сблъсък между два автомобила“ Ауди“ и едната от колите връхлетяла върху нищо неподозиращата минувачка. Ранената Н.С. е била веднага транспортирана в болницата във Велинград, но оттам преценили, че състоянието й е много тежко и с реанимобил я откарали в областната държавна болница в Пазарджик. Пристигналите на местопроизшествието полицаи от Районното управление на МВР във Велинград установили водача на единия от автомобилите-27-годишния М.К. от близкото до Юндола село Света Петка. Другият шофьор обаче избягал и се наложило да бъде издирван. С помощта на служители от ОДМВР-Благоевград е установено, че това е Г.Д.- 21г. от Банско. При направените тестове за употреба на алкохол и наркотици при М.К. пробата за употреба на дрога се оказала положителна.На местопроизшествието е извършен оглед от дежурна група при РУ-Велинград. Води се дознание под наблюдението на прокуратурата.  ", "date": "2019.01.03", "title": "Дрогиран шофьор прати в болница 54-годишна"}
{"url": "https://www.monitor.bg:443/bg/a/view/sinyt-na-krakatau-otnovo-izrigna-153567", "text": "Индонезийският вулкан Анак Кракатау (Синът на Кракатау) изригна отново. По предварителни данни височината на образувалия се след изригването облак пепел е достигнала два километра. Властите призоваха местните жители и туристите да не се доближават на разстояние по-малко от 5 километра до вулкана.  Изригването на Анак Кракатау през декември миналата година породи силни вълни цунами, които отнеха живота на повече от 430 души. Близо 40 000 местни жители бяха принудени да напуснат домовете си.", "date": "2019.01.03", "title": "Синът на Кракатау отново изригна"}
{"url": "https://www.monitor.bg:443/bg/a/view/izbraha-djejsyn-momoa-za-naj-krasiv-myj-153568", "text": "Актьорът Джейсън Момоа е избран за най-красив мъж на 2018 година. Класацията топ 100 за най-сексапилни представители на силния пол е съставена от \"TC Candler\", който обяви френския модел Тилан Блондо за най-красивата жена в света. Подредбата датира от 1990 г. и е въз основа на публични предложения. Освен това организаторите са категорични, че това е най-разнообразното гласуване, а видеоклиповете с обявяването на победителите са гледани над два милиона пъти за два дни. Последен в Топ 100 на най-красивите мъже за отминалата година е холивудският ас Леонардо ди Каприо. Междувременно Джейсън Момоа може да се похвали голям успех на последния филм, в който грабна главната роля - „Аквамен“. Според редица проучвания, лентата се радва на такава гледаемост поради факта, че звездата от \"Игра на тронове\" е секссимвол в очите на много жени.", "date": "2019.01.03", "title": "Избраха Джейсън Момоа за най-красив мъж "}
{"url": "https://www.monitor.bg:443/bg/a/view/arestuvaha-liderytna-jyltite-jiletki-153571", "text": "Тридесетгодишният Ерик Друе, който се наложи като един от лидерите на френското движение на \"жълтите жилетки\", е бил задържан в сряда вечерта близо до парижкия булевард \"Шан-з-Елизе\" и е в предварителния арест за \"организиране на демонстрация без предварително разрешение\". Това съобщи френският в. \"Фигаро\", като се позова на парижката прокуратура. Според полицейски източник водачът на \"жълтите жилетки\" е бил задържан на път към Шан-з-Елизе, където бил призовал свои симпатизанти да се съберат. По-рано следобед Друе, който е шофьор на камион, родом от Мелюн в департамента Сен-е-Марн, беше призовал във видеоклип във Фейсбук да се предприемат \"действия\" на прочутия парижки булевард. \"Довечера няма да правим голяма акция, а ще раздрусаме общественото мнение. Не зная дали ще има кой да дойде с нас на Шанз-Елизе. Всички ще отидем там без жилетки\", каза Друе. Към 19 ч. в сряда няколко десетки души се събраха пред закусвалнята на \"Макдоналдс\" на „Шан-з-Елизе”, близо до Триумфалната арка, и очакваха Друе. Привържениците му са били без жилетки. Парижката префектура съобщи, че освен Друе са били задържани и други \"жълти жилетки\" за установяване на самоличността им. На 22 декември Друе беше задържан за организиране на демонстрация на \"жълтите жилетки\" и по-късно беше поставен в предварителен арест за \"носене на забранено оръжие\" - палка, и за \"участие в група, която планирала извършване на насилие и вандализъм\". Тогава Друе беше поставен под полицейски надзор и му беше забранено да носи оръжие, припомня \"Фигаро\".", "date": "2019.01.03", "title": "Арестуваха лидерa на жълтите жилетки"}
{"url": "https://www.monitor.bg:443/bg/a/view/nimh-kym-mon-s-nov-proekt-za-zamyrsjavaneto-na-vyzduha-153561", "text": "Националният институт по метеорология и хидрология, който от 1 януари 2019-а премина под шапката на Министерството на образованието и науката, започва нов проект, свързан с темата за замърсяване на въздуха. Това каза бившият директор на НИМХ и настоящ зам.-директор на Института проф. д-р Христомир Брънзов след среща с просветния министър Красимир Вълчев „Националния институт по метеорология и хидрология продължава с всичките свои научни проекти, които е правил. Същевременно сме заложили нови, които стартират тази година.\", коментира Брънзов. Той обясни, че се води дискусия относно основния източник на замърсяване – транспорта или битовото горене, затова с подходящи методи и от НИМХ ще могат да се определят еднозначно кой ор двата източника е приоритетен. Това ще е едната тема по предстоящия проект. Другата е свързана със замърсяването отвън на града. \"Има и замърсяване от пренос, защото оценките в момента се колебаят между 10 и 50% и с един такъв проект тази нееднозначност може да се стесни и да оценим какво е замърсяването от самия град и какво това, което идва отвън“, обясни Брънзов. Той уточни, че проектите би трябвало да стартират в началото на тази година, а първите резултати да бъдат готови след година. \"Те са по инициатива на Столична община с подкрепата на Министерството на образованието и науката и са заложени още миналата година“, коментира Брънзов.  Директорът на НИМХ проф. Пламен Нинов допълни пък обясни, че се очаква и още един проект, който е съвместен с Министерството на вътрешните работи. В него водещ партньор ще бъде Главна дирекция „Пожарна безопасност и защита на населението\". НИМХ ще помага с усъвършенстване на предупредителните ни системи за наводнение.\" Очакваме в началото на тази година да бъде подписан и такъв проект. Ние имаме изградени системи за предупреждение при наводнение, които ще бъдат ъпгрейднати в рамките на този проект“, уточни проф. Нинов.  Образователният министър заяви, че все още се водят спорове между БАН и НИМХ за някои от имотите, но очаква скоро те да бъдат разрешени. \"Останаха няколко части от имоти, които трябва да уточним. Досега те не са ползвали пълноценно нито от Българска Академия на науките, нито от Националния институт по метеорология и хидрология. Убеден съм, че следващата седмица ще намерим решение за това\", заяви Вълчев. Той обясни, че няма разлика между дейността на института на 31 януари и 1 януари и има условия за нормалното функциониране на Института. Спорове се водят се за една от сградите, за които трябва да  удря уточнено от кого ще се ползва и дали ще се раздели. Става дума за седалището на новото научно звено към БАН \"След като се уточни ползването на залата, съм убеден, че ще бъдат изчистени проблеми\", коментира още Вълчев.  Той уточни, че НИМХ към МОН ще продължи да изпълнява и научна дейност, въпреки че основната му ще 2 свързана с хидрометеологичната. \"Затова и запазихме научния му статут с нормативната уредба, която регламентира функционирането му\", допълни Вълчев.   От 1 януари 2019 г. Националният институт по метеорология и хидрология от основно звено при Българската академия на науките се преобразува в Национален институт по метеорология и хидрология като премина под шапката на Министерството на образованието и науката. Ведомството ще осигурява финансирането на метеоролозите. От Академията пък създадоха нова метеорологична служба, която да се казва „Институт за изследване на атмосферата, климата и водите“, която да се занимава единствено с научни изследвания. До появата на два отделни института се стигна след серия от протести от страна на метеоролозите, които настояваха да останат на самостоятелен бюджет. Общо 12 души от над 700 са преминали към новата структура към БАН.", "date": "2019.01.03", "title": "НИМХ с нов проект за замърсяването на въздуха"}
{"url": "https://www.monitor.bg:443/bg/a/view/btpp-bylgarija-e-stabilna-v-klasaciite-po-ikonomicheska-svoboda-153556", "text": "Страната ни показва стабилни позиции по отношение на икономическата свобода, просперитета и конкурентоспособността. Това показва ежегодният преглед на позицията на България в световните класации на международни престижни институции, извършен от Българската търговско-промишлена палата (БТПП). България запазва позициите си в „Индекса на икономическата свобода“ на Фондация „Херитидж“ и списание „Уолстрийт джърнъл“ и повишава мястото си с две позиции до 46-то в индекса на „Икономическа свобода по света” на канадския институт „Фрейзър”. Положителни са тенденциите в „Индекса за готовност за е-правителство“ и в „Индекса на човешко развитие“ на ООН, при които имаме ръст с пет позиции, съответно от 52-ро място през 2016г. до 47-мо място през 2018г и от 56-то място до 51-во през 2018г. Лондонският институт Легатум оцени просперитета на страната с 4 позиции нагоре сред 149 страни, достигайки 47-мо място. С 22 места по-нагоре се изкачва България по отношение на „Индекса на право на собственост“ на Property Rights Alliance – изкачвайки се до 63-то място при 85-то през 2017, като подобряваме и позицията си спрямо 2016г., когато страната бе класирана на 66 място. В „Индекса на логистичните услуги“ на Световната банка се изкачваме с 20 позиции, достигайки 52-ро място. Центърът за екологично право и политика на Йейл повиши с 3 позиции екологичното представяне на страната ни. Не можем да не обърнем внимание и на негативните позиции за България в световните класации. В изданието за 2019г. на Световната банка за правене на бизнес падаме с 9 позиции надолу, до 59-то място при 50-то през предходната година, като в същото време Китай, която в класацията през 2018г. е с 28 позиции зад страната ни повишава своето място с 32 позиции и достига до 46-то място. В класацията за най-добри страни за бизнес на списание Форбс също отбелязахме спад с 12 позиции до 46-то място. Страната ни има слаб успех с 2 места нагоре в „Индекса на световна цифрова конкурентоспособност“, достигайки 43-та позиция. В него основните индикатори са знания, технологии и бъдеща готовност. Именно това са областите, в които бизнеса и държавата трябва да насочат своите усилия за постигане на по-голям напредък, защото България все още върви с бавни темпове по отношение на дигитализацията и имплементирането на Индустрия 4.0 в предприятията.", "date": "2019.01.03", "title": "БТПП: България е стабилна в класациите по икономическа свобода "}
{"url": "https://www.monitor.bg:443/bg/a/view/modulite-na-maturite-sled-7-klas-otpadat-153554", "text": "Трансформиращият преразказ става задължителна част от националното външно оценяване след 7-и клас. Досега миниматурата се състоеше от два модула. Първият включваше тестови задачи и бе задължителен за всички, а вторият включваше дидактическа задача върху непознат текст от български или чужд автор и всеки ученик решаваше дали да работи по него. За сегашните седмокласници обаче разделението на модули отпада и те ще трябва да се справят както с тестовите задачи, така и с преразказа. „Няма да има промяна по същество. Ще има единен изпит, като съдържанието остава същото. Нямаме нужда от тези модули, защото всички ученици ще кандидатстват след 7-и клас било то в профилирана или в професионална гимназия“, обясни образователният министър Красимир Вълчев. Той уточни, че - по български език и литература и математиката. Времетраенето на изпита остава същото - 150 минути. За децата със специални образователни потребности са предвиждат 80 допълнителни минути. Както досега седмокласниците ще имат определено време за работа по тестовите задачи и за преразказа. За да се справят с теста, ще имат на разположение 60 минути. 30 минути отгоре за предвидени за хлапетата със СОП. Останалите 90 минути от изпита са предвидени за работа по трансформиращия преразказ. Малчуганите със СОП имат съответно бонус 50 минути. Премахването на модулите няма да донесе промени и при формирането на оценката, обясни още Вълчев. Максималният брой точки, който може да събере един седмокласник, остава 100 точки и ще служат за кандидатстване в гимназия. Национално външно оценяване по български език и литература ще включва общо 26 задачи. 18 от тях са със структуриран отговор с четири възможни отговора, 6 с кратък свободен, 1 задача с разширен свободен и една задача с разширяване на текст. Тази година задачите по български език ще са по материала от 5-и, 6-и и 7-и клас. Тези по литература ще се отнасят само до произведения от 7-и клас. Спрямо изуваните предходните години към тях - „Стани, стани, юнак балкански“ и „Вятър ечи, Балкан стене“, както и два откъса на Алеко Константинов – „Чикагското изложение“ и „Бай Ганьо пътува“. По математика пък седмокласниците трябва да се справят общо с 25 задачи. 17 от тях са със структуриран отговор с четири възможности за отговора, 5 с кратък свободен и 3, в които трябва да опишат и аргументират решението си. Досега избираемият модул съдържаше 4 подробни задачи. През учебната 2018 – 2019 г. за първи път са през юни. Изпитът по български език и литература ще се проведе на 17-и, а по математика на 19-и.", "date": "2019.01.03", "title": "Трансформиращият преразказ задължителен на миниматурата"}
{"url": "https://www.monitor.bg:443/bg/a/view/elektronni-vinetki-veche-mogat-da-se-kupuvat-v-tyrgovskata-mreja-na-a1-153557", "text": "Всички шофьори вече могат да купят електронна винетка в търговската мрежа на А1, както и онлайн на a1.bg и през приложението Моят А1. С цел улеснение на клиентите в магазините на А1 те могат да закупят своята е-Винетка както в брой, така и с дебитна или кредитна карта, а при покупка онлайн на сайта на телекома не е необходима предварителна регистрация. Клиентите, които са закупили винетка през а1.bg като регистрирани потребители, ще имат достъп и до история на покупки и данните за своите автомобили, които ще могат да се ползват лесно и удобно и при следващи поръчки. Телекомът стартира продажбата на е-Винетките още на 21 декември, като в момента е първият и единствен телеком в България, който ще предлага всички видове електронни винетки за 2019 г. Скоро А1 ще предложи и допълнителни функционалности - получаване на SMS при активация на е-Винетка и при наближаване на крайния срок на нейната валидност. Електронната винетка заменя досегашните хартиени винетки, като вече няма да се изисква и залепянето на стикер на стъклото на пътните превозни средства и няма да е необходимо да се носи документ, удостоверяващ закупена винетка. Цените на винетките се запазват без промяна, като за леките автомобили се добавя и възможност за закупуване на уикенд винетка на цена от 10 лева. Електронната винетка е достъпна в търговската мрежа на А1 в партньорство с „Интелигентни Трафик Системи” ЕАД, които са единственият национален доставчик на услуги за електронно събиране на такса за изминато разстояние и официален партньор на АПИ. Допълнителна информация за електронните винетки можете да видите на  .", "date": "2019.01.03", "title": "Електронни винетки вече могат да се купуват в търговската мрежа на A1"}
{"url": "https://www.monitor.bg:443/bg/a/view/dim-v-ag-kompleksa-vdigna-na-krak-pojarnata-v-ruse-153559", "text": "Задимяване в Акушеро-гинекологичния комплекс в Русе към УМБАЛ „Канев“ вдигна на крак пожарната тази сутрин. Благодарение на бързата реакция на персонала и огнеборците инцидентът приключи без пострадали и материални щети, съобщават от лечебното заведение. В 7,20 часа се е задействала противопожарната аларма. Дежурните медицински екипи подали сигнал на 112 за задимяване в сградата и веднага започнали да създават нужната организация за евентуална евакуация на пациенти и персонал във всички структура на АГ комплекса. За минути на мястото са пристигнали екипи на пожарната и полицията, които установили, че задимяването идва от шахта, водеща към подземните сервизни помещения на сградата. Ситуацията е овладяна бързо и евакуация не се наложила.", "date": "2019.01.03", "title": "Дим в АГ комплекса вдигна на крак пожарната в Русе"}
{"url": "https://www.monitor.bg:443/bg/a/view/kartini-na-majstora-izcheznaha-ot-apartament-v-sofija-153558", "text": "Девет картини на художника Владимир Димитров – Майстора бяха откраднати от дома на негов наследник в центъра на София. Въпреки, че в къщата се съхранявали безценни платна, тя седяла с отворени прозорци. Ударът, който за момента се определя от криминалистите като една от най-сериозните кражби на произведения на изкуството станал най-вероятно в дните около нова година. За него се разбрало, след като жената, която поддържала част от къщата, видяла, че вратата е разбита. Тя се обадила на сина на племенничка на Майстора, който живеел в Унгария и бил собственик на имота, а той от своя страна подал сигнал до Столичната дирекция на вътрешните работи. На място моментално били изпратени екипи с криминалисти, които започнали да събират улики. При преброяването на платната, се оказало, че освен деветте картини на Владимир Димитров, липсвали още седем скъпи произведения на изкуството, както и други ценни вещи и предмети. „Не можем да определим точната стойност на откраднотото, но със сигурност надхвърля милион лева. Само цената на една картина на Майстора стартира от поне 65-70 хил. лева по търговете. Останалите платна също са били ценни“, обясниха криминалисти пред „Монитор“. Според неофициална информация сред платната има такива на българския художник Димитър Киров. Липсвала и старинна цигулка, както и предмети с антикварна стойност. „От близък строеж са ползвали ток от къщата и тя е седяла с отворени прозорци. Не знаем обаче дали през тях са влезли или директно през вратата, тъй като и тя е била разбита“, обясниха разследващи пред „Монитор“. Извършителите на кражбата обаче оставили 4 изключително ценни картини на Владимир Димитров - Майстора, съобщи пред БНР Павел Антонов, който е собственик на имота. Не е ясно дали са ги забравили, не са ги видели или не са осъзнавали тяхната стойност. Павел Антонов обясни още за предаването „Хоризонт“, че е разговарял с колекционери, които му казали, че стойността на откраднатите картини е огромна. Той не успя да назове точна сума, тъй като не са били оценявани. Картините не са били застраховани. Огледът на местопрестъплението е започнал в късния следобед във вторник, като е продължил цяла нощ. Столичната полиция издирва извършителите, които засега са неизвестни. Павел Антонов планирал след Нова година да премести част от картините, да направи охрана с аларма на къщата или да ги застрахова, но крадците го изпреварили.", "date": "2019.01.03", "title": "Откраднаха девет картини на Майстора през отворен прозорец (ОБНОВЕНА)"}
{"url": "https://www.monitor.bg:443/bg/a/view/fenove-kryshtavat-bebeto-na-aleks-i-dani-petkanovi-153555", "text": "Бившият талисман на националния ни отбор по баскетбол Александра Петканова се допита до феновете си относно името на предстоящата й рожба. Миската, която се венча за избраника си – Дани Петканов, в рамките на риалити формата „Вип Брадър“ през 2017 г., е бременна в деветия месец. гласи призивът на Алекс в социалните мрежи, а последователите й бързо я затрупаха със своите предложения, сред които най-популярни са Даниел, Александър, Калоян, Стефан и Кристиян. Бременността не пречи на Петканова да е особено активна и в стартиралата наскоро рекламна агенция, начело на която застават тя, Дани, актьорът Наум Шопов-младши и годеницата му Теа Минкова. Съвсем наскоро пък премиерата си на голям екран направи и анимацията „Гринч“, където отново заедно съпрузите Петканови се разписват като озвучители. Красавицата пък призна, че именно заставането пред микрофона за рисувания филм й е послужило като генерална репетиция за майчинството. Причината – един от персонажите, на които дава гласа си назаем е именно майка, която често смъмря детето си.", "date": "2019.01.03", "title": "Фенове кръщават бебето на Алекс и Дани Петканови"}
{"url": "https://www.monitor.bg:443/bg/a/view/borisov-shte-obsyjda-s-kmetovete-vinetkite-153560", "text": "Премиерът Бойко Борисов ще се срещне в петък с представители на Националното сдружение на общините. На срещата ще бъде обсъден механизъм за освобождаване от винентна такса на определени участъци от пътната мрежа.", "date": "2019.01.03", "title": "Борисов ще обсъжда с кметовете винетките"}
{"url": "https://www.monitor.bg:443/bg/a/view/nishikori-sprja-grigor-na-1-4-final-v-brizbej-153563", "text": "Григор Димитров приключи на 1/4-финал участието си на турнира на твърди кортове в Бризбейн, Австралия. Най-добрият български тенисист отстъпи с 5:7, 5:7 пред втория в схемата Кей Нишикори (Яп). Това беше шести дуел между двамата, като японецът вече води с 5-1 победи. Единственият успех на Димитров е във финалния двубой през 2017 г., когато спечели титлата. Гришо има за какво да съжалява, тъй като в по-голямата част от срещата игра като равен с равен с деветия в световната ранглиста. Във втория сет 27-годишният хасковлия имаше преднина от 3:0 и 4:1 гейма, но допусна връщане на пробива, след което и пълен обрат в сета и мача. В края на срещата се завърна и стара слабост на Григор – двойните грешки. При 5:5 той имаше преднина 40:30, но допусна две поредни двойни грешки и впоследствие загуби подаването си и срещата. С поражението Димитров ще падне с две места до 21-во в световната ранглиста и изпадне от топ 20 за първи път от 25 септември 2016 г., когато също беше 21-ви в класацията на АТР. „Очаквах мачът да е много тежък. Григор е страхотен играч, имаше много трудни разигравания. Мисля, че и двамата показахме добър тенис, много съм доволен от моето представяне, коментира Нишикори в интервю на корта след мача. - Очаквах да има трети сет. Във втория той играеше по-добре, а аз изоставах с 1:4. В последните два гейма играх много солидно и съм много щастлив, че победих Дими. Следващата ми цел е да вляза в топ 5, това се опитвам да постигна. В последните два месеца от миналия сезон играх прекрасен тенис, а това се получава и тази седмица в Бризбейн”, сподели още 29-годишният японец. Следващият му съперник ще е ветерана от Франция Жереми Шарди, който победи Ясутака Учияма (Яп) с 6:4, 3:6, 7:6 (4). Жо-Вилфрид Цонга (Фр) пък записа втора поредна победа в надпреварата, което му се случва за първи път от почти година насам. Французинът спечели със 7:6(5), 6:3 срещу Таро Даниел (Яп), който влезе в основната схема като \"щастлив губещ\". Цонга трябваше да се изправи срещу Рафаел Надал във втория кръг, но испанецът се отказа в последния момент поради контузия.", "date": "2019.01.03", "title": "Нишикори спря Григор на 1/4-финал в Бризбей (ОБНОВЕНА)"}
{"url": "https://www.monitor.bg:443/bg/a/view/po-50-signala-na-den-ot-nedovolni-potrebiteli-po-praznicite-153546", "text": "470 сигнала са постъпили в Комисията за защита на потребителите за 10-те дни по време на коледните и новогодишните празници, за периода между 22 декември и 1 януари включително. Това каза Димитър Маргаритов, председател на Комисията за защита на потребителите в сутрешния блок на БНТ. Има известно увеличение спрямо нормалния поток от сигнали, които постъпват в Комисията, но на фона на разходите и респективно пазаруването по повод празниците, излиза че около 500 жалби и сигнали не дават картина на \"много изкривен пазар\", който е \"пълен с измами\". „В част от тези сигнали ние виждаме една тенденция. Именно, както вие споменахте, по празниците има една еуфория, приповдигнат дух, търговците могат да се опитат да вкарат някакви хитринки в ежедневния пазарен процес, като например нереални намаления, таксуване на касовия апарат на цена по-висока от тази, която е била обявена на етикета, като опити да ви изкушат да си купите нещо уж на по-ниска цена, а после да излезе, че тази цена се е отнасяла само за мострата. По-голямата бдителност на потребителите ги е предпазила от това да станат жертви на някакво нарушение“, коментира Маргаритов. 25 000 са всички жалби, постъпили в комисията през миналата година. КЗП получава жалби за всякакви потребителски неволи. От това, че несъвпадението в цената е било 1 стотинка, до това, че човек си е закупил скъпа вещ и е имало проблем или с доставката, или с функционирането. Обществото привижда в КЗП нещо като \"икономически омбудсман\", който може да бъде в помощ не само по въпроси, свързани с функциите, но и всеки един спор, който може да бъде разрешен по един разумен начин с решение, което удовлетворява и двете страни, каза още шефът на комисията. Нарушенията в онлайн пространството като процент са повече, отколкото в търговската мрежа. Българинът е преживял своята консервативност при плащането и пазаруването онлайн. Въпреки това, по-голяма част от сделките и плащанията се случват в магазините. Хората повишават своята активност и са готови да реагират при нарушения.", "date": "2019.01.03", "title": "По 50 сигнала на ден от недоволни потребители по празниците"}
{"url": "https://www.monitor.bg:443/bg/a/view/nad-130-snegorini-obrabotvat-pytishtata-v-stolicata-153549", "text": "Във връзка с валежите от сняг в южните и източни райони на Столична община тази нощ са извършени обработки със смеси срещу заледяване. Обработени са улици и булеварди, по които се движи обществения транспорт, общински пътища и основни улици в районите Панчарево, Витоша, Студентски, кв. „Горна баня”, „Триадица”. В момента продължава работа по вътрешноквартални улици в район „Витоша”. Обработени са и участъци от Южната дъга на Околовръстен път. На терен са над 130 снегопочистващи машини. Опесъчаване е извършено на планинските пътища във Витоша Драгалевци – Алеко и Бояна – Златни мостове. Градският транспорт се движи навсякъде по обичайните си маршрути. Прогнозата за времето е за усилване на вятъра, снеговалеж и понижение на температурите. От Столичната община напомнят на шофьорите да използват автомобилите си оборудвани за движение при зимни условия. В кризисните центрове на Столична община са потърсили подслон 140 души, останали без дом. В тях те получават храна и възможност да пренощуват. ", "date": "2019.01.03", "title": "Над 130 снегорини обработват пътищата в столицата"}
{"url": "https://www.monitor.bg:443/bg/a/view/s-blizo-10-na-sto-spad-na-rajdaemostta-za-godina-153553", "text": "Заради неработещият регистър на ражданията никой в държавата, включително министерството на здравеопазването, все още не знае колко деца са се родили у нас през изминалата година.  Проучване на bTV показва, че има спад в раждаемостта и в трите най-големи софийски АГ болници през 2018 г. в сравнение с 2017 г.  С над 8% по-малко деца са се родили в  най-голямата АГ болница в столицата „Майчин дом”. В другите столични болници и в страната като цяло резултатите са приблизително същите.  „Възрастовата група над 35 години. Относителният дял на ражданията в тази възраст нараства. Раждания до 18 годишна възраст – втора група. Относителният дял на ражданията в тази група нараства.  И трето относителния дял на ражданията между 18 и 35 годишна възраст намалява. А всъщност това е най-хубавата възраст за раждане”, обяснява д-р Анатолий Дуковски от АГ „Майчин дом”. По думите му практически това структурно различие не е добро. Излиза, че раждат по-възрастните жени и тези в пуберитетна възраст, деца на по 16 -17 години. Заради неработещият регистър изискваме данни от здравната каса за броя на платените пътеки за раждане през 2018 г. От данните на касата става ясно, че за периода от януари до началото на декември в България са платени над 53 хиляди раждания, на фона на над 58 хиляди за предходната година.  Или спад от почти 8% спрямо 2017-та. Ражданията извън платените от касата са по-скоро изключение. Наличните вече данни подсказват,  че 60 хиляди бебета ще е трудно достижима бройка за 2018-та.  При около 110 хиляди починали. Официалните данни за броя на родените у нас ще са известни чак през април. Населението на България намалява с 50 000 души годишно, а 110 000 души умират годишно, посочи доц. Елица Димитрова, демограф към Института за изследването към БАН. „Трябва да измине годината, за да може добавят данните в НСИ и след това да се добавят и децата, родени в чужбина. Така че е въпрос на техническо време, което е необходимо, за да може да се обработят тези данни“, коментира доц. Елица Димитрова по повод това, че регистърът на ражданията не работи. Тя добави, че средно годишно с около 1 000 са по-малко са децата, които се раждат у нас. Елица Димитрова отбеляза, че в България съжителстват различни модели на възпроизводство. Според нея България е една от страните в Европа с най-високите показатели за тийнейджърска раждаемост. Тя добави, че през 2017 г. около 3 000 са децата, родени от майки под 18 г. Според нея се увеличава делът на майките над 40 г. Димитрова припомни, че от 90-те години в България има процес по отлагане на второто раждане.", "date": "2019.01.03", "title": "С близо 10 на сто спад на раждаемостта за година"}
{"url": "https://www.monitor.bg:443/bg/a/view/zlatka-i-djizysa-stjagat-svatba-153564", "text": "Да налеят основите на перфектната сватба – това ще занимава риалити героите Благой Георгиев-Джизъса и Златка Райкова през следващите месеци. След като пропусна възможността да зададе големия въпрос пред плеймейтката на финала на последния „Биг Брадър“, футболистът се решил на крачката навръх Коледа. Припомняме, че той поиска от екипа на шоуто да му осигурят бижу, с което да падне на едно коляно пред любимата си. Това обаче така и не се случи пред камерите. За годежа си, влюбените казват, че е планиран от месеци. Двамата говорели за това какъв пръстен би искала Златка, но в крайна сметка бижуто било избрано еднолично от бъдещия младоженец, разкриха те пред Нова тв. Специално за повода пък Джизъса успял да доведе от чужбина и майката на Райкова. Припомняме, че това е втори годеж за Златка в рамката на една година. През март с пръстен я зарадва и вече бившият й - ММА боецът Георги Валентинов, като това се случи по време на лайв на „Като две капки вода“. Още преди да започне да разглежда булчински рокли обаче плеймейтката прекрати връзката си с него и се хвърли в обятията на Благо. Съвсем наскоро пък и самият той се разведе с доскорошната си изгора – шампионката по аржентинско танго Есмер Омерова, от която има и син Елай. Спортистът възпитава още две деца, плод на любовта му с гимнастичката Христина Витанова.", "date": "2019.01.03", "title": "Златка и Джизъса стягат сватба"}
{"url": "https://www.monitor.bg:443/bg/a/view/kim-i-kanie-chakat-bebe-4-153530", "text": "Прочутият клан Кардашиян скоро ще се сдобие с нов член, след като цели три бебета проплакаха в рода през изминалата година. Риалити сензацията Ким Кардашиян и съпругът й – рапърът Кание Уест, са в очакване на четвърта рожба. Близки до звездната двойка са издали пред сп. Us Weekly, че те отново са се доверили на сурогатна майка. Според източниците, родителите ще гушнат син в началото на май месец. Дни след като в дома на Кардашиян се появи малката Чикаго през миналия януари, стана ясно, че Ким води преговори за още едно дете от жената, дарила ги с момиченцето. сподели тогава пищната брюнетка. Причината Ким да не износва децата е, че и при двете си бременности е имала усложнения и затова специалистите й препоръчали да обмисли варианта със сурогатната майка. Това сподели самата тя в предаването Keeping Up With The Kardashians. Освен Чикаго, Ким и Кание възпитават 5- годишната Норт и малкия Сейнт, който се появи на бял свят в края на 2015 г.", "date": "2019.01.03", "title": "Ким и Кание чакат бебе №4"}
{"url": "https://www.monitor.bg:443/bg/a/view/izbjaga-poslanikyt-na-kndr-v-italija-iska-ubejishte-v-rim-153547", "text": "Изпълняващият длъжността посланик на КНДР в Рим Чо Сон-гил е потърсил убежище, съобщават местни медии. Южнокорейският всекидневник JoongAng Ilbo пише, позовавайки се на дипломатически източници, че Сон-гил е подал документи за убежище в западна държава, която не се посочва, през миналия месец. Според информацията италианските власти го защитават, докато се дискутира какво да се направи. Чо Сон-гил, който е посланик на КНДР в Рим от 2017 г., също така е потърсил убежище и за семейството си, което той е успял да изведе от тоталитарната държава, въпреки че Северна Корея принуждава семействата на дипломатите, предимно децата, да остават в Пхенян, докато работят в чужбина, за да се предотврати бягство. 48-годишният Чо Сон-гил е посланик в Рим от октомври 2017 г., след като Италия експулсира тогавашния топ дипломат на КНДР като протест срещу ядрено изпитание на Северна Корея, което е в нарушение на резолюции на ООН. JoongAng пише, цитирайки севернокорейски експерт, че избягалият дипломат е син или зет на един от най-високопоставените членове на режима в Северна Корея. Чо Сон-гил е пристигнал в Рим със съпругата и децата си през май 2015 г., което подсказва, че вероятно е от привилегировано семейство. Последният севернокорейски дипломат, който избяга и потърси убежище, е заместникът на посланика в Лондон.", "date": "2019.01.03", "title": "Избяга посланикът на КНДР в Италия - иска убежище в Рим"}
{"url": "https://www.monitor.bg:443/bg/a/view/renault-zoe-parkira-smelo-v-sini-i-zeleni-zoni-153537", "text": "Разрастващите се екологични зони в големите градове, високите цени на горивата и данъците сякаш имат за цел да ограничат ползването на автомобили. Но хората толкова много са свикнали с тях, че едва ли ще намалят ползването им, а по-скоро ще преминат изцяло към алтернативата на колите с двигател с вътрешно горене. Въпреки че преди години имах много скептично отношение към електрическите автомобили, вече съм категоричен, че бъдещето безспорно е тяхно. Те все още са с висока покупна цена, но могат да спестят всички други разходи по експлоатацията и най-вече да паркират без такси в сините и зелените зони, както и да се зареждат безплатно на определени места, а освен това са освободени от данъци. След теста на Renault ZOE съм убеден, че в града не ми трябва нищо повече от компактния хечбек. Не ме разбирайте, че съм готов да се откажа от колите с двигател с вътрешно горене, но в града с удоволствие бих карал само електрически автомобил, като Renault ZOE. Електрическото Renault ZOE не остава незабелязано по пътищата и в повечето случаи получава одобрителни погледи. Много често обаче пешеходците не се отдръпват от пътното платно, защото не го чуват. Електромобилът се движи почти безшумно и само при ниски скорости произвежда тих вой. Макар и с класическа каросерия на хечбек от B-сегмента, в дизайна му има много интересни елементи. Най-ефектна е предната част със свитите си фарове и силно заоблена броня. В Renault ZOE има нещо космично, особено когато колата е синя, подобно на тестовия автомобил. Задната част е малко по-стандартна, но като цяло стилът създава усещането за био-дизайн със своите заоблени и гладки линии. В опита си да прикрият силуета на хечбек, дизайнерите са скрили външните дръжки на задните врати в стойките. Решението не е ново, но в този случай е малко неудобно. Бутонът за отваряне е малък и не се вижда веднага, така че докато налучквате как да го хванете, за да отворите вратата, трябва да внимавате да не прещипете пръстите си. Зарядният щепсел в ZOE се крие зад голямото лого на Renault отпред, което е доста удобно, когато приближавате станциите за зареждане с предницата на колата. Логото се отваря чрез бутон от лявата страна на волана или от картата Renault. Стандартно във всяко ZOE има комплект със заряден кабел за всички нива на заряд. Когато кабелът се включи, сигналът Z.E. светва. Мига синя светлина, която показва, че зареждането е в ход, а когато то завърши, светлината свети постоянно. След като приключите зареждането на батерията не издърпвайте щепсела на зарядното устройство преди да го освободите от съответния бутон. Renault ZOE е първият автомобил, който стандартно е обут с високо енергийно ефективните гуми Michelin Energy E-V. Те намаляват високите енергийни загуби от съпротивлението при търкаляне, поемайки едновременно с това бързото ускорение на електромобила. Салонът на Renault ZOE е доста интересен, пластмасата е солидна и голяма част от материалите са износоустойчиви. Цветът на интериора е черен, декориран със сини вложки. Пред очите е подчертан надписа Z.E. (Zero Emission, т.е. нулеви емисии). Предният панел е изработен в същия заоблен стил и е в хармония с външния вид, като визуално добавя пространство. Много от уредите за управление са заимствани от хечбека Clio. На таблото пред водача има TFT екран, а на централната конзола е поставен 7-инчовият цветен сензорен екран на мултимедийната система R-Link. С нея се работи просто и ясно. В интериора на Renault ZOE има обширно място за пътниците отпред, а пасажерите на задните седалки не трябва да са по-високи от 1,90 метра. Отзад могат да се съберат и трима човека, но трябва да се има предвид, че това кола от B-сегмента и средният пътник ще бъде притеснен. Обемът на багажника е 338 литра и нараства до 1225 литра при сгъване на задните облегалки. Първото нещо, което видях сядайки зад волана на Renault ZOE, беше оставащият пробег от 300 км с пълно зареждане на батерията на арматурното табло. Помислих си къде ще зареждам Renault ZOE и веднага се сетих за зарядната станция на близкия магазин Lidl на бул. „Андрей Ляпчев” в столичния квартал „Младост”, която освен че е много близко, е и безплатна. При първото зареждане на станцията пред мен беше спрял новия Nissan LEAF, тъй като има две „зелени” места, но само след няколко минути собственикът му изключи кабела и са тръгна. Бях много доволен от зареждането, тъй като за около 50 минути батерията се зареди от 33 до 80%, увеличавайки автономния пробег на Renault ZOE от 100 на 240 км. Докато батерията се зарежда, можете да пазарувате в магазина, да стоите в колата или пък да направите кратка разходка. Все пак трябва да имате късмет при зареждането, защото съм виждал на същата станция да чакат повече от два автомобила, а местата все пак са само две. Електромобилите постоянно се увеличават и скоро тази ситуация ще бъде все по-често явление. Докато батерията е снабдена с електроенергия, можете да не мислите за зареждане. Когато автономният пробег намалява равномерно, човек не изпитва психологически страх от предстоящото търсене на зарядна станция. По време на теста разходът в града варираше около 14 кВтч на 100 км, благодарение на което автомобилът наистина може да измине автономно 300 км. И наистина при изминаването на 100 км бордовият компютър на ZOE отчете, че остава заряд за още 200 км. Като цяло средната скорост е била едва 24 км/ч, тъй като управлявах автомобила само в града. Ако предприемате изминаването на по-дълги разстояния, ще трябва внимателно да планирате маршрута, като вземете предвид наличието на станции за зареждане. Шофирането на електромобил като Renault ZOE е лесно като да карате кола с автоматични скорости, но има някои особености. Основното правило е грамотното използване на спирачната енергия. Огромно значение за увеличаване на пробега има стилът на шофиране на ZOE. В режим ECO, който се активира от бутон на централната конзола, пробегът се увеличава с до 10%. Ако водачът се нуждае от по-мощно ускорение, когато изпреварва например, функцията може да се изключи чрез силно натискане на педала на газта. Всяко забавяне е оползотворяване на енергията и изразходване на допълнителни километри от запаса на енергия. По-лесно е да ги запазите, като предвидите предстоящата ситуация и съобразите пътния трафик. Второто положително нещо е, че можете да се чувствате по-уверени в завоите. Ниският център на тежестта, осигурен от батерията, буквално залепя хечбека към пътя. Разбира се, ZOE не винаги се справя перфектно с неравностите на пътя, като в острите завои се наклонява леко и не се опитва да опише траекторията като по релси. Всичко това се обяснява и с факта, че автомобилът не е лек, тъй като собственото му тегло е почти 1,5 тона, а окачването е натоварено още преди да се качат пътници. Динамиката на електрическото Renault ZOE стимулира към активното каране в града. Моделът R90 Long Range с мощност 92 к.с. не е шампион в ускорението до 100 км/ч, но се набира много бързо в града. Тъй като всички 220 Нм са достъпни от самото начало, спринтът от място до 50 км/ч отнема само 4,1 секунди. При 80 км/ч темповете на ускорение стихват, но динамиката е напълно достатъчна за да се включите в булеварди като „Цариградско шосе” или околовръстното. Ако ви се наложи да се движите по магистралата, максималната скорост на ZOE е 135 км/ч. С автономен пробег от 300 км вече е възможно да има пълноценна ежедневна експлоатация на Renault ZOE, без да се местите от една зарядна станция на друга. Батерията на модела е с капацитет от 41 кВтч и има един от най-добрите показатели в момента. Цената на Renault ZOE започва от 63 490 лева, което никак не е малко, но е напълно адекватно на фона на конкурентите KIA Soul EV, Hyundai IONIQ, Nissan LEAF и BMW i3, които струват дори повече. Единствено Volkswagen e-up! е по-достъпен. Все пак ако обмисляте покупката на електромобил, желателно е да имате къща или гараж с добра електрическа инсталация, за да зареждате през нощта.", "date": "2019.01.03", "title": "Renault ZOE паркира смело в сини и зелени зони"}
{"url": "https://www.monitor.bg:443/bg/a/view/tesla-svali-cenite-na-vsichki-modeli-akciite-j-syshto-trygnaha-nadolu-153539", "text": "Акциите на Tesla загубиха 9% от стойността си в сряда, след като производителят на електрически автомобили намали цените на всички модели, продавани в САЩ с 2000 долара, съобщава Reuters.Целта е компанията да компенсира намаляването на данъчните облекчения за собствениците на електромобили. Понижението на цените „естествено предизвика въпроса: ако търсенето на автомобилите на Tesla е толкова силно, колкото Tesla твърдеше в миналото, защо намалява цените?“, пише в свой коментар анализаторът на Bank of America Джон Мърфи. Анализаторите поставиха под въпрос дали намалението на цените на превозните средства е заради пониженото търсене в Съединените щати и в крайна сметка дали ще подпомогне автомобилния производител от Силиконовата долина, който никога не е генерирал годишна печалба. Мъск, който често поставя цели и крайни срокове, които Tesla не успява да изпълни, изненада инвеститорите, изпълнявайки ангажимента си да направи Tesla печеливша през третото тримесечие – само за трети път в 15-годишната история на компанията.  Компанията излезе на печалба за третото тримесечие, но не и за първите девет месеца на 2018 г., а паричните потоци продължават да предизвикват опасения сред инвеститорите. Четвъртото тримесечие беляза края на данъчното облекчение от 7500 долара, което Tesla можеше да използва, за да привлича купувачи. От първи януари то е понижено наполовина и размерът му вече е 3750 долара. Данъчните кредити за автомобилите ѝ са допринесли за тази печалба. Същевременно Мъск е подложен на силен натиск да изпълни обещанието си за стабилизиране на производството за Model 3, което се смята за решаващо за облекчаване на кризата с паричните средства и постигане на дългосрочна рентабилност.  Ежедневно се произвеждат почти 1000 броя Model 3s, което е като цяло в съответствие с обещанията на Мъск, но малко по-малко от очакванията на Уолстрийт. От компанията съобщиха, че ще започнат да доставят Model 3 в Европа и Китай през февруари. Намалението на цените идва в момент, когато автопроизводителите очакват продажбите на нови автомобили в САЩ да намалеят през 2019 г., както и заради увеличената конкуренция от нови участници на пазара. Продажбите на Tesla бяха подпомогнати от „зеления“ данъчен кредит от 7500 долара за електрически превозни средства, но пълният кредит изтече в края на 2018 г., а новите купувачи вече ще получат само половината от тази сума. Намаляването на цената на модела с 2000 долара обаче изненада пазара и натежа върху акциите, които поевтиняха с 9,4% в сутрешната търговия.Tesla е доставила 63 150 броя Model 3s през тримесечието, което е под оценките на FactSet за 64 900 броя. Според компанията обаче съгласно нейната компилация на прогнозите на анализаторите цифрите са в съответствие с пазарните очаквания. Общите доставки са се увеличили до 90 700 броя, но не отговориха на прогнозите, които бяха повлияни от очакванията на анализаторите за повече купувачи, които искат да се възползват от данъчните кредити преди края на годината. Печалбата преди данъците на Tesla за третото тримесечие възлиза на около 3200 долара на доставен автомобил, но за първите девет месеца на 2019 г. компанията търпи загуба от 8019 долара на автомобил. Общото производство е нараснало с 8% до 86 555 автомобила през четвъртото тримесечие. Компанията е произвела 61 394 Model 3s, което е над 53 239-е бройки през третото тримесечие.", "date": "2019.01.03", "title": "Tesla свали цените на всички модели, акциите й също надолу"}
{"url": "https://www.monitor.bg:443/bg/a/view/trymp-sirija-e-pjasyk-i-smyrt-153551", "text": "Пясък и смърт - с тези думи президентът на САЩ Доналд Тръмп описа Сирия, като същевременно остана уклончив за конкретните срокове на изтеглянето на американските войски от тази страна, предаде Франс прес. \"Сирия е загубена отдавна. Освен това говорим за пясък и смърт. За това става дума. Не говорим за някакви огромни богатства\", каза Тръмп. \"Не искам да сме в Сирия до безкрайност. Тя е пясък и смърт\", настоя той. Тръмп продължи да не дава конкретен график за обявеното от него изтегляне на американските войски от Сирия, което той аргументира с преценката, че групировката \"Ислямска държава\" там е победена. \"Изтегляме се. Ще отнеме известно време. Никога не съм казвал, че ще си тръгнем от днес за утре\", заяви той. При първоначалното обявяване на това изтегляне на 19 декември Тръмп беше заявил, че американските войски в Сирия \"се прибират всички и се прибират сега\", отбелязва АФП. В момента в Северна Сирия са дислоцирани около 2000 американски военнослужещи, предимно специални части, които се бият срещу ИД и обучават местни сили в освободени от джихадистите райони.", "date": "2019.01.03", "title": "Тръмп: Сирия е пясък и смърт"}
{"url": "https://www.monitor.bg:443/bg/a/view/kitaj-kacna-na-obratnata-strana-na-lunata-video-153550", "text": "Китай постигна безпрецедентен успех в проучването на Космоса. Азиатският гигант успешно приземи сонда на обратната страна на Луната за първи път в историята, съобщава държавната медия, цитирана от вестник \"Ню Йорк таймс\".   Успешното приземяване на космическата сонда Chang'e 4 (\"Чанъе-4\" - богиня на Луната в китайската митология) е една от поредицата от мисии, които подчертават амбициите на Китай да се присъедини към елита и дори да поведе проучването на Космоса. Китай приземи друг роувър на Луната през 2013 г., присъединявайки се към САЩ и Съветския съюз като единствените държави, които са провели \"меко кацане\" на небесното тяло, но \"Чанъе-4\" е първата сонда, която каца на тъмната страна на Луната.   Китайски експерти коментират, че тази космическа мисия показва, че Китай е достигнал напреднала фаза от световна класа в проучването на Космоса, китайците са постигнали нещо, което американците не смеят да се опитат да направят. Въпреки че Пекин по-късно навлезе в сферата на проучването на Космоса, Китай, според експерти, бързо настига САЩ и дори може да оспори лидерството на Вашингтон в сферата на изкуствения интелект и квантовата компютъризация. Китай сега планира да създаде трета космическа станция до 2022 г., да изпрати тайконавти на база на Луната до 10 г. и да изпрати сонди на Марс, включително такива, които могат да се върнат с проби на Земята. Според експерти кацането на обратната страна на Луната е далеч повече от пропаганда. Кратерът - Фон Карман на басейна Ейкън до Южния полюс - където китайската сонда кацна, е най-старият и най-дълбокият на Луната. Откритията на сондата могат да хвърлят светлина върху произхода и еволюцията на небесното тяло. Някои учени подозират, че районът е богат на минерали. Ако проучването на ресурсите на Луната е следващата стъпка от проучването на Космоса, успешна мисия може да остави Китай в по-добра позиция. Сондата беше изстреляна от Югозападен Китай на 8 декември сутринта. Навлезе във финална лунна орбита 22 дни по-късно. Основният кораб ще пусне 130-килограмов лунен роувър. Инструментите на кораба и роувъра включват камери, радар и спектрометър, които ще помогнат за установяване на състава на повърхността, сформирана от метеорит. Учените се надяват скалите и прахът в района да разкрият повече информация за геологията на Луната. Корабът също ще проведе биологичен експеримент, за да се установи дали семената могат да покълнат и дали е възможно излюпване на копринени буби в ниска гравитация на Луната. Тъй като Луната пречи за директна комуникация от обратната страна, Китай е изпратил сателит да действа като посредник при предаването на информацията. По-късно китайският космически апарат изпрати и първи снимки. Апаратът успешно кацна в 10,26 часа китайско време (4,26 часа българско време). В 11,40 часа китайско време апаратът направи и първите снимки на повърхността. Първият лунен кораб на Китай - \"Чанъе-3\" - извърши пътуване до близката страна на Луната преди пет години. Но роувърът имаше множество проблеми.", "date": "2019.01.03", "title": "Китай кацна на обратната страна на Луната (видео)"}
{"url": "https://www.monitor.bg:443/bg/a/view/prevozvachite-na-protest-s-150-kamiona-v-bruksel-153545", "text": "Българските превозвачи готвят масов протест в сърцето на Брюксел. Причината е т.нар. пакет „Макрон\". Ако промените бъдат одобрени и влязат в сила, ще ударят засегнат източноевропейските превозвачи. Очаква се около 150 камиона да блокират белгийската столица на 10 януари. „На 10 януари е гласуването в Транспортната комисия на ЕП на т.нар. пакет „Мобилност 1”. Организираме протеста тогава, защото сме сигурни, че голяма част от евродепутатите от други държави въобще не са запознати какво  ще гласуват. Искаме да ги запознаем какви ще бъдат последствията за Източна Европа, защото за нас е недопустимо с вдигането на палец нагоре или надолу да се определят гласовете на една група в ЕП”, каза изпълнителният директор на Камарата на автомобилните превозвачи в България Димитър Димитров в ефира на Нова телевизия. По думите му най-основният проблем в предвидения пакет е връщането на водачите и камионите в страната на регистрация. „Няма никакъв социален ефект това за водача , т.е. ако водачът е назначен в българска транспортна фирма и се прибере в България при семейството си или е назначен в немска транспортна фирма – да се прибере в Германия”, обясни той. Според него, ако пакетът бъде одобрен, голяма част от българските превозвачи ще се пререгистрират в други страни от ЕС. По думите на Димитър, който е шофьор на тежкотоварен автомобил от 10 години по-високите командировки и преспиването в хотел не е по-добре като условия. „Да отида на хотел – трябва да знам език, да оставя камиона на неохраняем паркинг, което застрахователят не го поема.  Командировката къде ми отива, ако ми откраднат стоката”, обясни той. Протестът в Брюксел ще бъде подкрепен от румънци, унгарци, поляци и литовци. От България ще тръгнат около 340 шофьори. ", "date": "2019.01.03", "title": "Превозвачите на протест със 150 камиона в Брюксел "}
{"url": "https://www.monitor.bg:443/bg/a/view/novijat-kongres-na-sa-sht-polaga-kletva-153548", "text": "Днес новият 116-и Конгрес на САЩ полага клетва, съобщават американски медии. Това е един от най-разнообразните и обновени конгреси в историята на страната. Според Конституцията на САЩ Конгресът полага клетва на 3 януари на обяд. Сенатор Мич Макконъл остава лидер на мнозинството в Сената. Сенатор Чък Шумър е преизбран за лидер на малцинството. В Камарата на представителите се очаква демократът Нанси Пелоси да бъде избрана за председател на долната камара. Според Pew Research Center в Камарата на представителите влизат 102 жени или около ¼ от всички членове. Това е рекорд в сравнение с предходния мандат - 87 жени. В Сената влизат 25 жени, от които 20% са новоизбрани. Предишният рекорд е 23 жени. Новоизбраните конгресменки Александрия Окасио-Кортес и Аби Финкенауър - и двете на 29 години - се превръщат в най-младите жени, които някога са били избирани в Конгреса на САЩ. За първи път жени мюсюлманки стават американски конгресмени. Те са от палестински и сомалийски произход. В 100-местния Сенат 53 републиканци държат мнозинството. Те увеличиха мнозинството си с две места след вота през ноември 2018 г. Демократите ще имат 47 места, включително двама независими. В Камарата на представителите демократите извоюваха мнозинство. Те ще държат 235 места. Републиканците спечелиха 199 места. Едно място се оспорва. Без прогрес завърши срещата на американския президент Доналд Тръмп с лидерите на републиканците и демократите от Конгреса. Това призна Мич Макконъл, лидер на републиканците в Сената на тръгване от Белия дом. По думите му, шътдаунът, в който правителството изпадна преди 12 дни, може да продължи седмици. Тръмп е поканил лидерите на нова среща в петък.  Целта е да се намери изход от кризата и правителството да продължи нормалната си работа. Тръмп критикува много пъти демократите заради това, че стената, която иска да изгради по границата с Мексико, не получи исканото финансиране от 5 млрд. долара.", "date": "2019.01.03", "title": "Новият конгрес на САЩ полага клетва "}
{"url": "https://www.monitor.bg:443/bg/a/view/vremeto-silni-vetrove-i-valeji-ot-snjag-v-ujnite-rajoni-153540", "text": "Днес южно от България ще преминава циклон, който ще е причина за динамичното време в страната. Ще духа умерен северозападен вятър, след обяд ще се ориентира от север-североизток и привечер ще се усили, според прогнозата на НИМХ. Днес южно от България ще преминава циклон, който ще е причина за динамичното време в страната. Ще духа умерен северозападен вятър, след обяд ще се ориентира от север-североизток и привечер ще се усили. от страната, където в комбинация с вятъра ще има условия за виелици. Почти без валежи ще е в Североизточна България. Температурите ще се понижат и максималните ще са предимно между минус 2° и 3°. Атмосферното налягане ще се повиши и ще е значително по-високо от средното за месеца. В Рило-Родопския масив снеговалежите ще са значителни и ще има условия и за навявания. Ще духа силен и бурен североизточен вятър и с него температурите ще се понижат. Усещането ще е за мразовито време. Максималната на височина 1200 метра ще е около минус 5°, на 2000 метра – около минус 10°. По Черноморието ще бъде облачно, ветровито и с валежи от сняг. Ще духа умерен североизточен вятър, който привечер ще се усили. Температурите ще се понижат и максималните ще са между 2° и 4°. Вълнението на морето ще е 2 - 3 бала. Температурата на морската вода е около 7°.", "date": "2019.01.03", "title": "Времето: Силни ветрове и валежи от сняг в южните райони"}
{"url": "https://www.monitor.bg:443/bg/a/view/nasa-zasne-kraja-na-sveta-153552", "text": "На 4 милиарда мили от Слънцето се носи Ултима Туле (Ultima Thule - Края на света), ледено небесно тяло, което учени от НАСА обявиха, че се състои от две сфери и прилича на снежен човек, информира АФП. НАСА публикува първите по-детайлни снимки от космическия апарат New Horizons. Снимките позволяват на учените уверено да определят, че тялото е сформирано, когато две сфери бавно са се притегляли до сливането им - голямо научно откритие. Във вторник корабът New Horizons прелетя край Ултима Туле, открит с телескоп през 2014 г. Това е най-далечното и потенциално най-старото космическо тяло, наблюдавано от космически кораб. Преди корабът да прелети в близост до небесното тяло, учените имаха само едно изображение с неясно удължено тяло, което приличаше на нещо като кегла за боулинг или фъстък. Последните снимки са направени на около 27 000 километра от Ултима Туле и с резолюция 140 метра на пиксел. Тялото е с дължина от 30 километра и прави пълна ротация за около 15 часа. НАСА нарече по-голямата част Ултима и другата, която е около три пъти по-малка, Туле.", "date": "2019.01.03", "title": "НАСА засне \"Края на света\""}
{"url": "https://www.monitor.bg:443/bg/a/view/208-bg-mladeji-obikoliha-evropa-bez-pari-153525", "text": "Над 200 български младежи са обикаляли безплатно Европа с жп транспорт в първото издание на инициативата #DiscoverEU, финансирана от Европейската комисия. Навършилите току-що 18 години млади хора от България са пътували между юли и октомври т.г., самостоятелно или в групи до пет души. Тяхното пътуването е продължило до 30 дни и е включвало поне една държава членка на ЕС, различна от тази, в която живеят. По време на първия кръг през юни 2018 г. кандидатстваха 100 480 млади граждани, като За всяка държава от ЕС са заделени определен брой карти за пътуване въз основа на дела на нейното население от общото население на Европейския съюз, коментираха от Еврокомисията за „Монитор“. Така най-много младежи са пътували от Германия - 1944, следвани от тези от, Обединеното кралство (1548) и Франция (1572). Статистиката показва, че 52 на сто от пътуващите млади хора са били жени, а 74% са завършили току-що училище. Железопътният билет за Interrail мрежата, който струва до 510 евро за едномесечно пътуване, даде възможност на притежателите му да пътуват в 30 страни в Европа почти Може да се използва и за алтернативен транспорт, като автобуси или фериботи, в страни, които се намират извън мрежата на Interrail. Младежите, родени през 2000 г., можеха да да получат Interrail билет, включително и тези от държавите-членки на ЕС, които понастоящем не са част от евро жп мрежата. Това са Латвия, Естония, Литва, Малта и Кипър. Коментарите от страна на участниците са положителни. За мнозина това е първият път, когато пътуват без своите родители или други възрастни лица, като болшинството от тях посочват, че Те казват също, че опитът в рамките на DiscoverEU им е позволил да разберат по-добре другите култури и европейската история. Освен това те смятат, че чуждоезиковите им умения също са се подобрили. Две трети от участниците заявяват, че нямаше да е възможно да покрият разходите за картата за пътуване без помощ по DiscoverEU. Всеки от участниците е насърчаван да споделя преживяванията си и фейсбук групата DiscoverEU, Instagram или Twitter. Специално за пътуващите младежи има и конкурс за снимки и видеоклипове. С 50 младежи по-малко ще пътуват през тази година, за втория кръг в инициативата квотата на България е от 168, кандидатстването приключи на 11 декември.", "date": "2019.01.03", "title": "208 БГ младежи обиколиха Европа без пари"}
{"url": "https://www.monitor.bg:443/bg/a/view/45-godishen-blagoevgradchanin-zagina-v-kresnenskoto-defile-porazi-go-tokov-udar-153541", "text": "В първия работен ден на 2019 г. 45-годишният благоевградчанин Б.Б. беше поразен от токов удар и почина. Той и негов колега монтирали реклама на билборд на главен път Е-79 край бензиностанция „Карелия“ в Кресненското дефиле след малкия тунел. Електрически ток го ударил и работникът паднал от 6-7 метра височина. Сигналът е подаден около 17 часа на тел.112 и на мястото на произшествието бързо са пристигнали пожарна, линейка с медицински екип и полиция. Медиците само констатирали смъртта на 45-годишния благоевградчанин. Полицията изяснява причините, довели до фаталната злополука. За трагичния инцидент е информирана и прокуратурата.", "date": "2019.01.03", "title": "45-годишен благоевградчанин загина в Кресненското дефиле"}
{"url": "https://www.monitor.bg:443/bg/a/view/d-r-veselin-gerev-kolednijat-sindrom-se-prevyrna-v-chast-ot-narodopsihologijata-ni-153532", "text": "Докато сме лишени от съдържание, ще сме роби на консуматорското общество, казва в интервю за \"Монитор\" психиатърът. - Да, особено когато се натрупат няколко почивни дни един след друг, както беше сега. А някои хора дори сливат почивките и си осигуряват малка отпуска. Това обаче изкарва всеки човек от динамичния стереотип и първите няколко дни след завръщането на работното място са тежки. Ще имаме непълноценна седмица, защото ритъмът ни е бил разстроен по време на празниците. Тогава сме си лягали по-късно, сутрин поспиваме повече, консумираме повече алкохол. Налице е т.нар. коледен синдром, свързан с много еуфория и пазаруване, но и с изпразване на сметките. Това допълнително засилва депресивните нагласи след това. Другият фактор, който ни кара да се чувстваме дискомфортно, е природният. Той е свързан с липсата на слънце и това ни действа антидепресивно. Би трябвало едно такова депресивно състояние след празниците да отзвучи до края на тази и средата на следващата седмица. Ако се задълбочи, това ще продължи повече от две седмици и тогава ще се наложи да потърсим помощ от специалист. - По природа сме максималисти и когато ни обземе предпразнична треска, действаме импулсивно. Харчим пари за какво ли не, купуваме ненужни вещи на близките си. Това е психологията, която налага консуматорското общество. Вместо да си доставим удоволствие и да преживеем емоции, купувайки си вещи, смятаме, че ще си осигурим емоции. А всъщност това ни потиска повече. Затова отново се озовахме в капана на следпразничната депресия. Признавам си, че бях шокиран, когато разбрах, че по Коледа тегленето на бързи кредити се увеличава няколко пъти. Защо е необходимо да харчим толкова пари? Нека да се научим да се простираме според възможностите си. А навсякъде ни облъчват с послания, че е трябва да купуваме подаръци за празниците. Това е маркетингова стратегия. Призоваваха ни дори да си подаряваме лекарства. Всичко това е поредната фалшива ценност. Затова отново изпаднахме в следпразнична депресия. - О, да. И наблюдавам това от 15 години насам. Аз го наричам коледен синдром и това явление не е от сега. Тази тенденция се засилва с всяка изминала година. - Натоварваме прекалено много празниците, съсипваме психиката си в продължение на месеци, та дори и цялата година. Обърнете внимание дори на пожеланията, които изричаме. Никой не пожелава просто здраве, щастие и късмет, а много здраве, много щастие....Още тук е заложена депресивната нагласа. Става тенденция едва ли не да си мислим, че няма да имаме успешна нова година, ако не пътуваме по празниците, ако не ни е пълна трапезата. - Няма как да се научим, защото вече е народопсихология. Запечатало се е в съзнанието ни. Безкрайното съревноваване помежду ни, трупането на безсмислени вещи, смятайки, че това ще ни направи по-значими в обществото, е безсмислено. Хората не са свикнали да преживяват дори най-простите неща, интересуват се от опаковката, а не от съдържанието. Докато сме лишени от съдържание, ще сме роби на консуматорското общество. - Трудно се осъществява на практика, всеки го преживява по различен начин. Някои успяват, други се нуждаят от медикаменти. Причината е, че това предизвиква биохимични промени в мозъка, което налага лечение. Така че колкото по-реални цели си поставяме, толкова вероятността да ги изпълним е по-голяма. А стресът идва от разминаването и реалната действителност. - Има такава тенденция. Мога да ви дам пример-днес (бел. ред. вчера) съм на работа от 14 часа и вече имам двама пациенти, злоупотребили с антидепресанти. Става дума за възрастна жена и млад мъж. Наистина се прекалява с изписването на антидепресанти - изписват ги невролози, джипита, кой ли не. Антидепресантите не са панацея, трябва да се опитат всички възможности, преди да се премине към тях. Който започне да използва такива медикаменти, не се отказва с години. Според статистиката 60% от активното население в световен мащаб са перманентно на лекарства. Това е тенденция и тя вече е характерна и за нас. Чета лекции в цяла Европа и колкото и да не ви се вярва, мога да ви кажа, че у нас се живее много по-спокойно. Напрежението в страни като Германия и Франция е огромно. Данъците там са убийствени. Имайте предвид, че депресията не е състояние, което се появява изведнъж - от вчера до днес. Не е като вирус. То се натрупва с години на преживян стрес. Опитът ми сочи, че хората търсят помощ, след като около 2 години се чувстват зле. - Когато вече говорим за заболяване, това не е възможно, защото предизвиква промени в биохимията. Лекува се само с външна намеса, няма как волево човек да преодолее това състояние. С мобилизация не се получава. - Точно заради това. Всеки чака нещата да му се подобрят. Смятаме, че всичко ще ни се случва просто така от само себе си и че ще са на една ръка разстояние. Пожелаваме си неизпълними неща, затова сме нещастни. Чакаме някой друг да ни свърши работата, а не самите ние. Затова нещата няма да вървят на добре. - Точно така. Това е най-важното, решението, което човек трябва да вземе за себе си. Специалист по психиатрия Завършва медицина във ВМИ - Пловдив Специализирал е психиатрия в психодиспансера в Пловдив, работил е като консултант към Военна болница и ДКЦ „Св. Врач” Специализирал е в Университетската клиника във Франкфурт на Майн, Германия В момента работи като психиатър на свободна практика", "date": "2019.01.03", "title": "Д-р Веселин Герев:  Коледният синдром се превърна в част от народопсихологията ни"}
{"url": "https://www.monitor.bg:443/bg/a/view/remont-zatvarja-ednata-lenta-na-tunela-topli-dol-153543", "text": "Движението в тунел \"Топли дол\" на магистрала \"Хемус\" ще бъде ограничено през по-голямата част от днешния ден. От 9:30 ч. до 15:30 ч. следобед трафикът ще се осъществява само в една лента в тръбата за Варна. Ограничението се налага поради ремонт на осветлението в изпреварващата лента. Очаква се това да доведе до по-натоварен трафик в участъка, затова от АПИ приканват шофьорите да карат внимателно и да спазват временна организация за движение.", "date": "2019.01.03", "title": "Ремонт затваря едната лента на тунела \"Топли дол\""}
{"url": "https://www.monitor.bg:443/bg/a/view/apple-predupredi-investitorite-si-za-po-bavnite-prodajbi-na-iphone-153542", "text": "Apple предупреди инвеститорите си за по-бавните продажби на Iphone, съобщи CNBC, като цитира шефа на производителя Тим Кук. В интервю за медията той е разказал за изпратено писмо до притежателите на ценни книги на компанията му, в което се посочва като главна за забавянето търговската война между САЩ и Китай. Освен това, според него, на редица развиващи пазари в света се наблюдават по-слаби макроикономически показатели, което също влияе отрицателно на продажбите на продуктите на най-популярния продукт на Apple. Кук е уточнил, че за последното тримесечие на миналата година се очаква доходите на компанията да бъдат 84 млрд. долара, което е по-малко от прогнозираните 89-93 милиарда.", "date": "2019.01.03", "title": "Apple предупреди инвеститорите си за по-бавните продажби на Iphone"}
{"url": "https://www.monitor.bg:443/bg/a/view/ariana-grande-shte-ostane-stara-moma-153527", "text": "Поп сензацията Ариана Гранде прогнозира, че през целия си живот ще остане необвързана. С оглед на драматичните миналогодишни събития в живота на певицата и в отговор на въпрос в Туитър: \"С кого се среща Ариана?\", тя заяви, че през 2019-а, а вероятно и през живота си, ще остане без гадже. Припомняме, че през 2018 година изпълнителката на God is a woman прекрати годежа си с комикът Пийт Дейвидсън. Чаровното миньонче се сбогува и със стара любов – рапърът Мак Милър, който се самоуби през септември. 25-годишната красавица обаче жъне успехи в професионален план. Четвъртият албум на Гранде излезе на музикалния пазар през август, а най-новият й сингъл Tank U покори върховете в чартовете по света", "date": "2019.01.03", "title": "Ариана Гранде ще остане стара мома"}
{"url": "https://www.monitor.bg:443/bg/a/view/do-kraja-na-2019-g-visokoskorostnite-jp-linii-v-kitaj-shte-nadvishat-30-hil-km-153544", "text": "Китай планира до края на годината да пусне в експлоатация още 3200 км високоскоростни жп линии и общата им дължина да надвиши 30 хил. км, съобщи „Синхуа”, като се позовава на информация на държавния транспортен оператор China Railway (CR). За последните няколко години две трети от изградените високоскоростни линии в света се намират в Китай. Като цяло в най-голямата комунистическа страна ще бъдат пуснати общо 6800 км железопътни линии. От CR прогнозират през 2019 г. с влакове в страната да пътуват 3,54 млрд. пътници и 3,37 млрд. т товари. В Китай вече се използват 850 скоростни композиции \"Фусин\". Различните им модели имат пределни бързина на движение от 150 км/ч до 350 км/ч. През миналата година в Поднебесната империя за строителството на жп линии са инвестирани 802,8 млрд. юана (около 117 млрд. долара). В действие са въведени 4600 км железопътни трасета. Общите доходи в сектора за 2018 г. са с 11% по-високи от предходната 2017 г. и се изчисляват на 772 млрд. юана.", "date": "2019.01.03", "title": "До края на 2019 г. високоскоростните жп линии в Китай ще надвишат 30 хил. км"}
