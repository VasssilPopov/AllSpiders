{"url": "https://www.monitor.bg:443/bg/a/view/novite-jilishta-vdigat-cenite-v-krajnite-kvartali-177936", "text": "Цените на имотите в крайните квартали вървят нагоре. Причините за това са няколко, смята изпълнителният директор на агенция за недвижими имоти Полина Стойкова. Според нея основно повишение се наблюдава в кварталите „Люлин“, „Обеля“ и „Полигона“. „Причина за това е, че и се търсят жилища от тухла. „Обликът на крайните квартали се изменя и се появява строителство на високи цени, което дръпва средният показател за района“, каза още Стойкова. Новите сгради се строят на хубави места, където има връзка с метрото, магазините, детските градини и парковете. Така, с новото строителство и пренасочването, даденият квартал догонва по-скъпите с ръст от 10-15% в цените. „Повишение има в по-скъпите квартали в източните и южните райони на София – това включва кварталите „Изток“, „Изгрев“, „Гео Милев“, след тях са и „Иван Вазов“, „Лозенец“, „Стрелбище“, „Гоце Делчев“, „Борово“ и „Младост“, коментира брокерът Константин Пандов за „Монитор“. На въпрос при кои типове жилища има най-голям ръст в цените, той отговори, че повишението е цялостно, но е основно в горепосочените квартали. „Ако говорим за повишение, то по мои наблюдения цените надминаха с 20% предишния бум от 2007 г.“, допълни експертът. Той сподели, че повечето потребители се оглеждат за оферти за по-малки жилища, При по-големите качествени жилища търсенето е по-различно, тъй като при тях са малко офертите, в които няма забележки или местоположението е добро. Много търсени са и по-елитните части на центъра, около НДК, пресечните улички на „Витошка“, както и районът около Докторския паметник, който е и най-скъпата зона на столицата. Междувременно стана ясно, че София е 9-та в Европа по ръст на цените на жилищата. В света столицата ни се нарежда на 19-то място, показва проучване на консултантската компания „Knight Frank”за второто тримесечие на 2019 г. За периода април-юни цените на жилищата в София са нараснали с 9,6% за година. Това поставя града ни след Утрехт, Холандия и преди Лион, Франция. Според Стойкова обаче повишението за София е минимално и процесът постепенно се успокоява. По данни на брокерската агенция, ръстът е Общо цените на жилищата в изследваните градове са нараснали със средно 3,5%. Най-бързо растящият жилищен пазар в света е бил китайският Сиан (25,1% ръст), а в другия край е Сидни (9.4% спад).", "date": "2019.10.14", "title": "Новите жилища вдигат цените в крайните квартали"}
{"url": "https://www.monitor.bg:443/bg/a/view/inj-nikola-vasilev-lipsa-na-kompetentnost-bavi-tyrgovete-za-remont-i-novi-vlakove-177990", "text": "Имаме конкуренция с метрото, разликите в заплатите не е драстична, казва в интервю за \"Монитор\" изпълнителният директор на „Холдинг БДЖ“ - Трябва да ги има, за следващия график търсим подобрение. Честно казано, ще влезем на куц крак, плановете бяха едни, но като дойде началникът на експлоатация и свие рамене... В началото имахме една визия, след месец-два се оказа, че необходимото не може да бъде направено практически бързо поради липсата на капацитет в администрацията. Единственият вариант да се запушат малките дупки е да се вземат локомотиви под наем. Искахме да ускорим ремонта, така че да се извадят повече локомотиви и да търсим външен ресурс. Два са проблемите. Единият беше в ремонтите заради недостиг на части, които не са поръчвани и зареждани с години. Второто е капацитетът на хората да правят обществените поръчки. Нямаме проблем с експлоатацията. Да се направи процедура за наем на локомотиви се оказа сложна работа за служителите. Тепърва ще излезе процедурата за наем на локомотивна тяга, а трябваше да бъде готово преди месеци, още през май. Имаме разговори, разчети, а не успяваме да направим и крачка. - Да, има. Първо е липсата на компетентност, а после нежеланието за поемане на отговорност, всичко е прекалено тромаво и свързано с десетки подписи, връщане на преписки и отново подписи. Колкото повече е размита отговорността, толкова по-добре. Няма активен бойкот, а принципът е защо да свърша нещо днес, след като мога да го оставя за утре. Има и хора, които имат желание и интерес, но те са малък процент. - Напусналите са 32-ма, но доста повече са се върнали, защото при частниците се работи постоянно. Машинистите страдат основно и то е разбираемо, защото на тези, които управляват назначенията им, които правят връзките между отделните влакове и т.н. им липсва компетенция. Нужно е да се погледне отстрани и да въведат нов начин на работа. Най-лесният им начин е да назначат машинистите на извънреден труд, а не да анализират какво да променят в нарядите, за да се получи по-добре. Обаче имаме и друго – колкото и да протестират машинистите срещу извънредния труд, те го и търсят, за да си повишат възнаграждението. В „БДЖ - Товарни превози” имаме 545 машинисти, а в „БДЖ - Пътнически превози” – 947. Имаме конкуренция с метрото, разликите в заплатите не е драстична, около 200 лева. Но в метрото натоварването е по-голямо, не отричам, че и техниката им е по-добра. Там има и друго предимство и то е, че се работи в София. Правиш си нормата и си отиваш у дома. В БДЖ машинистите получат средна заплата между 1500-1600 лева месечно. - И сега ги нямат, защото процедурата за покупката им се забави и мина през месец март. Ние стартирахме, разписахме процедурата и сега ще ги доставяме. - Нашите хора са обучени за справяне в ситуации, но те не са полицаи. Правим срещи с жандармерията, където в момента се намира звеното за сигурност във влаковете, но не може да осигурим във всеки влак полицай. Сравняваме статистиката си за рискови влакове, които са между 8% и 10%, и в тях се осигурява масирано присъствие на жандармерия – дали на гарата или във влаковете. Останалите сили са за обичайна проверка. - Вече работи навсякъде с всички функционалности. Има проблеми, но се стараем да ги изчистим в кратък период. Идеята беше да пуснем системата, за да покрием нуждата на хората. Продават се билети за редовни, даже и за атракционните ни пътувания. Но тепърва ще са необходими подобрения. - Не. Ситуацията е зле, защото в депото в Септември, където се поддържат локомотивите, са останали четирима човека. Понеже машините са много стари, чупят се и да си кажем честно са бутикови. Там също не са купувани части. Ако ги сравним с другите локомотиви, те са в още по-лошо състояние. Били са изоставени дълго време. Теснолинейката е с шест локомотива, три са спрени отдавна, остават три. В момента, в който един от тях спре, не може да изпълняваме графика. Трябва да се направи модернизация. Намерихме румънска и немска фирма, които са за поддръжка, има и българска. Трябва да се направи процедура за ремонт. Отделно имаме голямото желание да купим минимум два нови локомотива. Но кое по напред?! - Имаме договор с държавата, за да изпълняваме и социална функция. Държавата колкото и да плаща, ако ние не вдигнем нивото – няма смисъл. Парите, които биват наливани, трябва да бъдат оправдани. БДЖ има достатъчно пари, за да се справи само. В момента нямаме основание да искаме увеличаване на държавната субсидия. Ако за 2021 г. поискаме повече, то ще бъде на база само два компонента, които не зависят от нас – вдигането на тока и инфраструктурните такси, които ще се вдигат. За тока търсим наши вътрешни резерви. Отложихме таксите да не са от тази година, ще имаме преходен период. Има методика, която показва, че за товарните превози ще паднат инфраструктурните такси. А за пътническите ще се увеличат с около един милион лева на месец. Но ние като вътрешна организация трябва да можем да се издържаме. И колкото повече пътници возим, толкова повече ще бъдат нашите приходи. Идеята е да вършим повече работа, а не да взимаме повече пари и да не вършим нищо. В момента не стои въпросът за пари, защото ги има. Към 1 януари 2019 г. започнахме с 42 млн. лева в кеш неинвестирани средства, а към днешна дата са 36 млн. лева заради малко разплатени ремонти. Но останалите стоят, защото нямаме капацитет. Пари има, могат да се ползват, обаче няма как да се усвоят, защото няма процедури за ремонт. Тепърва ги разписваме и ще отидат за ремонти, за нови и стари вагони, за наем на локомотиви и др. С парите, които ще получаваме за следващите три години като капиталов трансфер, сумите по договора с държавата и с наши приходи може да финансираме обещаното подобрение. - Има, в краткосрочен план кандидатстваме към министерството на екологията, а за пестене за ток към енергийното министерство. За следващия програмен период ще се включим към транспортната програма. - За новите мотрисни влакове тепърва ще се мисли, но не е казано, че трябва да се платят веднага. Ако един нов влак струва около 10 млн. евро, не е задължително да ги разплатим кеш, има процедури чрез банки и др. Ако държавата даде пари, още по-добре. До две седмици трябва да започне процедурата за новите влакове. Те ще бъдат поръчани с гаранционна поддръжка и обучение от страна на производителя. За да гарантираме експлоатацията им, ще изискваме доставчикът им да осигурява части минимум 15 години. Освен това ще искаме обучение на служителите и производителят на новите влакове да създаде нови депа за ремонт в България. Инж. Никола Василев е изпълнителен директор на \"Холдинг БДЖ\" ЕАД от 2018 г. До присъединяването си към управленския екип на държавните железници той е председател, а от 2012 г. – изпълнителен член на Съвета на директорите на „Булгартел“ ЕАД, част от групата на „Български Енергиен Холдинг“ ЕАД, както и управител на „Булгартел Скопие“ ДООЕЛ От 2008 г. до 2012 г. е изпълнителен директор на „Вагоноремонтен завод Карлово“ АД, специализирано в ремонт на железопътни вагони и техника.", "date": "2019.10.14", "title": "Инж. Никола Василев: Липса на компетентност бави търговете за ремонт и нови влакове"}
{"url": "https://www.monitor.bg:443/bg/a/view/karadajy-v-stambolovo-glasyt-za-dps-e-otricanie-na-omrazata-177993", "text": "Подкрепата е за ДПС на тези избори в Стамболово и всяка българска община ще е ясен и категоричен сигнал за София и Брюксел, че нашата Родина България е категорично против омразата. Днес омразата е по-силна от всякога, защото националистите бяха допуснати във властта. Те пренесоха езика на омразата в Народното събрание и във властта. Но обединени и заедно, с присъщите ни разум, мъдрост и толерантност ние ще победим омразата. Това заяви на предизборна среща в Стамболово председателят на ДПС Мустафа Карадайъ. Според него има огромна символика в номера на бюлетината за ДПС 55, защото движението ще излъчи свои кметове в най-малко 55 български общини. „Ядосахме много хора, защото българският етнически модел вече се реализира. Все повече етнически българи като мен и православни християни работят за каузата на ДПС. А това е каузата на етническия мир и успешния български етнически модел. Затова се стигна до инцидента в Сунгурларе, защото станахме много обединени и много силни. Вече никой не може да отрече, че ДПС е най-българската, най-патриотичната и най-толерантната партия“, каза на срещата зам.-председателят на ДПС и депутат от Хасково Йордан Цонев. Централният лъч на ДПС дойде в Стамболово, за да изрази подкрепата за кандидат-кмета Аднан Йълдъз. Във форума участваха още евродепутатът от ДПС Хатидже Алиева, кандидат-кметовете в Свиленград и Минерални бани Милко Калайджиев и Мюмюн Искендер, кандидати за общински съвети в Хасковска област и стотици членове и симпатизанти.        ", "date": "2019.10.14", "title": "Карадайъ в Стамболово: Гласът за ДПС е отрицание на омразата"}
{"url": "https://www.monitor.bg:443/bg/a/view/demografijata-kato-goresht-kartof-177991", "text": "Демографската криза е може би най-дъвканата тема у нас през последните няколко години. Дори се превърна в нещо като горещ картоф. Периодично се появяват стряскащи данни, в които се описват апокалиптични картини. Понякога дори се спекулира. Факт е, че населението ни намалява, а в същото време нацията ни застарява. Според експерти обаче основна причина за демографския проблем е отливът на млади хора в чужбина. Не случайно експерти отдавна бият камбаната по този въпрос, за да се предприемат стъпки точно в тази посока. Според тях обаче излизането от тази криза не е невъзможно. За целта обаче е нужна ефективна здравна и социална система, която подпомага младите хора, за да бъдат мотивирани да останат у нас. И то не само да се реализират в кариерата, но и да създадат семейства. В тази връзка бе лансирана идеята на експертна група към вицепремиера Марияна Николова - държавата да изплаща части от ипотечния заем за закупуване на жилище на семейство в размер на 2000 лева при раждането на второ дете, а сумата да се увеличава с всяко следващо. Друга мярка е осигуряването на безплатни ясли и градини, което наистина е голям проблем за големите градове и особено за София. И това би било много по-ценно за едно семейство от отпускането на еднократна помощ от 300 лева. Дали подобни стъпки могат да бъдат ефикасни, никой не може да каже. Важното е обаче да се започне от някъде. Още повече че българинът открай време има особено отношение към дома. За него е може би от първостепенно значение да има собствено жилище. И едва тогава да мисли за семейство. Защото не е тайна, че у нас беше традиция три поколения да делят един покрив. Като че ли последните няколко години тази тенденция започна да се променя и младежите предпочитат да са все по-независими. Затова и избират да живеят на квартира, вместо да са с родителите си. В същото време пък жените искат да са стабилни в кариерата си и да имат добри доходи, преди да мислят за семейство. Затова и възрастта за раждане на първо дете се покачва. Други пък предпочитат да се реализират зад граница - отново с цел по-високи доходи. Така че изходът от демографската криза е един - наистина да бъдат осигурени условия за развитие на младите хора - за да имат по-добри доходи и в същото време закупуването на собствено жилище да е по-лесна задача. Експерти са категорични, че ниските доходи буквално убиват възможността младите да остават у нас, камо ли да се завърнат. Бързи решения няма. Нито чудодейни рецепти. Важно е да се работи целенасочено и постоянно. В противен случай само ще маркираме негативните статистики. Ще дискутираме и отново ще забравяме. До следващото проучване. Така че нека вземем мерки още сега, за да видим ефекта от тях след няколко години.", "date": "2019.10.14", "title": "Демографията като горещ картоф"}
{"url": "https://www.monitor.bg:443/bg/a/view/lokomotiv-se-blysna-vyv-vlekach-na-gara-kaspichan-177997", "text": "Дизелов локомотив на БДЖ от серията 07 се е сблъскал с моторен влекач на гарата в Каспичан, съобщиха за \"Агенция Монитор\" очевидци. Пострадали са двама машинисти, единият с леки контузии, другият със счупени ребра. Катастрофата е станала на четвърти коловоз на гарата в Каспичан малко преди 8 вечерта в понеделник. Според неофициална информация до произшествието се е стигнало при маневра, при която локомотивът е трябвало да доближи моторен влекач ДГКУ 5 и да се скачи с него.  При маневрата обаче, вероятно поради грешка на машиниста \"седмицата\" не намалила, а блъснала влекача. По време на инцидента и в двете машини е имало по двама машинисти. Единият от екипажа на моторния влекач се е намирал върху платформата, а при сблъсъка паднал на земята.  В болницата в Шумен са били откарани двама мъже от влекача. 48-годишният Мустафа Емурла от Бургас, който се е намирал върху платформата е приет с по-сериозни контузии с комоцио. След преглед е била обработена рана на главата му, а впослествие се оказало, че има средна телесна повреда и счупени ребра. Колегата му, 55-годишният Станчо Станчев от Долни чифлик е с леки контузии.  От гарата в Каспичан отказаха всякаква информация по случая, тъй като по случая имало образувано следствено дело за произшествие в железопътния транспорт и се очаквали всеки момент разследващи.  Източник на \"Агенция Монитор\" съобщи, че моторният влекач ДГКУ 5 се е връщал от ремонт в София и трябвало да бъде откаран до гара Синдел от варненска бригада машинисти.", "date": "2019.10.14", "title": "Локомотив се блъсна във влекач на гара Каспичан"}
{"url": "https://www.monitor.bg:443/bg/a/view/v-oficialen-otgovor-do-monitor-telegraf-ot-agencijata-po-hranite-sa-kategorichni-konfiskuvanite-pitbuli-njama-da-bydat-ubiti-177979", "text": "Конфискуваните преди 3 години при акция на Криминална полиция срещу нелегалните кучешки боеве в Пловдив питбули няма да бъдат убивани. Това отговориха официално след запитване на Агенция Монитор от Българската агенция по безопасност на храните (БАБХ) по повод проведена миналата седмица среща в града на тепетата за съдбата на кучетата. „Бяха обсъдени няколко варианта. Единият от тях е предоставянето им на други зооветеринарни комплекси / приюти/ в страната, с цел социализирането им, като с тях да работят лицензирани треньори. Участниците в срещата обсъдиха и възможността частни лица да осиновят кучетата, след писмена гаранции по отношение отглеждането и поведението им”, казват от Агенцията по храните. Оттам припомнят, че предстои да бъде извършена индивидуална експертна оценка на всички кучета в присъствието на представители на НПО, зооветеринарен комплекс – Пловдив, ОДБХ-Пловдив и експерт в областта на етологията и патоетологията, предвид изключителната агресивност на питбулите.  „След запознаване с експертната оценка, всички кучета предоставени на НПО, приюти или доброволни осиновители, следва да бъдат обезпаразитени, ваксинирани и кастрирани. На срещата не е вземано никакво решение, формално или неформално, за по-нататъшната съдба на питбулите, преди получаването и разглеждането на експертната оценка”, съобщават още от БАБХ.", "date": "2019.10.14", "title": "БАБХ в официален отговор до Агенция Монитор: Конфискуваните питбули няма да бъдат убити"}
{"url": "https://www.monitor.bg:443/bg/a/view/rabotnici-zavlecheni-s-13-mln-lv-ot-zaplati-temata-177995", "text": "12.9 млн. лв. са неизплатените заплати на работници за първите девет месеца на тази година. Сумата на установените забавени възнаграждения за периода намалява, защото през същия период на 2018 г. те са били 21 млн. лв., съобщиха от Главна инспекция по труда за „Монитор“. Инспекцията извършва контрол в предприятия с поне един нает във всички икономически дейности, във всяко проверено предприятие се установяват нарушения както по отношение на безопасността на труда, така и на разпоредбите, касаещи осъществяването на трудовите правоотношения – нарушения, свързани с възникването им, с работното време, почивките и отпуските, по заплащането на труда, коментират още от ведомството. За деветте месеца на 2019 г. инспекторите са извършили близо 31 000 проверки в над 25 000 предприятия. От тях 21 623 са микро- и малките предприятия, а 3457 са средните и големите предприятия, които са били проверени. При извършените проверки са установени 133 700 нарушения. От инспекцията разказват, че 67 000 от тях са свързани с осъществяването на трудовите правоотношения, а 66 000 пък са заради осигуряването на здраве и безопасност при работа, като от тях над 40 000 са нарушили разпоредбите по цялостната организация, свързана с живота и здравето на служителите, заявяват от ГИТ. Следват нарушенията, свързани с обезопасеността на работното оборудване и работните места - 17 570. Именно това са и нарушенията, водещи до тежките трудови злополуки, коментират инспекторите. 16 500 пък са откритите нередности, свързани с осъществяването на трудовите правоотношения, в това число е и заплащането на труда, а малко над 10 000 пък са неспазилите закона за прекратяване на трудовите дейности, показват данните на инспекцията. Нарушения са установени и относно почивките, извънредния труд и спазването на работното време. Те според проверяващите са 9570 броя. От инспекцията разказват още, че често установяват случаи на неизплатени последни възнаграждения на напуснали служители, както и неизплащане на дължимите по Кодекса на труда обезщетения. Често нарушение по заплащането на труда е и неизплащането с увеличение на положения извънреден труд и в празнични дни, както и на допълнителното възнаграждение за придобит стаж и опит. Един от най-честите пропуски според проверяващите е, че в трудовия договор не са договорени всички задължителни реквизити според Кодекса на труда (чл. 66, ал. 1), които гарантират и основните права на работещите, като размера на възнагражденията, включително и на допълнителните с постоянен характер, на гарантирания платен годишен отпуск От ГИТ уверяват, че за всяко установено нарушение се предприемат мерки за отстраняването му, което води до подобряване условията на труд и е превенция на евентуални бъдещи трудови инциденти.", "date": "2019.10.14", "title": "Работници завлечени с 13 млн. лв. от заплати (ТЕМАТА)"}
{"url": "https://www.monitor.bg:443/bg/a/view/bednite-i-bogatite-vyv-fermata-se-obediniha-177938", "text": "Триметровата стена между стопанствата на сиромаси и чорбаджии във „Фермата“ бе разбита с ожесточени удари на чукове и с изпълнението на емблематичното парче на Пинк Флойд Another Brick in the Wall. Символът на разединението между бедни и богати рухна на петата седмица от старта на шоуто и героите от двете страни на барикадата се прегърнаха сърцато. Водещите Иван Христов и Андрей Арнаудов събраха дегизираните с каски и строителни гащеризони кандидати за слава в лятната кухня. докато чорбаджиите затвърдиха първоначалните ни впечатления за успешните хора у нас – като надвили на масрафа си и битовзимите, те живеят като единаци и сблъсъците им са на база его“, сподели Иван. „Учителката сред вас и грешките им – оставихме беглеца Краси Джунов при Паулина, но забравяте, че пощадихме вашия Тихомир, който отпадна на първия ден от влизането си в шоуто. Върнахме на чорбаджиите Митко Калайджиев, но дисквалифицирахме Милин заради шамара. На сиромасите също така им бе дадена седмица, в която да живеят в условията на чорбаджиите, за да се възстановят. За успешния човек провалът е урок по пътя към успеха, а бедните винаги се опитват да търсят оправдание за провала си в други хора или обстоятелства“, обобщи психологическата картина в отборите Андрей. С настъпването на обединението в шоуто се променят и правилата на живот - фермер на седмицата ще се избира между победителя от елиминационния дуел и посочен от отпадналия дуелист кандидат. В случая журналистът-патриот Ивайло Шопски надви най-младата участничка във „Фермата“ – 22-годишната Веселка от село Борима, която бе фаворит на отпадналия Александър Тодоров, комикът в отбора на сиромасите. Ратаите са заставени да спят в обора на бедното стопанство и да правят заготовката за храната на групата в спартанската кухня, без ток и течаща вода. Противно на очакванията, че като фермер на седмицата ще го играе диктатор, Шопски даде свободен ден на всички за битово преустройство и адаптация. Собственикът на пътуващо читалище подложи на гласуване разпределението на спалните помещения, като мнозинството реши мъжете да заемат легловата база на сиромасите, а жените да останат в луксозната къща.", "date": "2019.10.14", "title": "Бедните и богатите във „Фермата“ се обединиха "}
{"url": "https://www.monitor.bg:443/bg/a/view/lozan-panov-napadna-dyrjavata-zaradi-djok-177992", "text": "Тогата на олигархията и шеф на ВКС Лозан Панов, инсталиран на поста от Драгалевския лаборант Иван Костов, нападна държавата брутално, за да защити убиеца Джок Полфрийман. В официално обръщение, публикувано на сайта на съда малко преди края на работния ден, пипалото на олигархията в Темида удари рамо на пионката си и шеф на грантовия ССБ Калин Калпакчиев по казуса с австралийския касапин. Отвореното писмо е напълно издържано в политически стил, като Панов буквално държи тон на колегите си като ментор политик. Още по-брутално шефът на ВКС притиска съдиите, в чиито ръце е решението за пускането на Джок, Жанина Начева, Бисер Троянов и Надежда Трифонова „максимално да съкратят срока си за произнасяне по този елементарен от правна гледна точка казус, за да се сложи край на това беззаконие и произвол - тежък удар върху имиджа на страната ни“. С тези думи директно ги натиска да се произнесат по точно определен начин - в полза на убиеца Джок Полфрийман, което е недопустимо за председател на най-висшия съд в страната. Панов си позволява да командва и независимото от съда МВР в лицето на министъра, като го призовава да изпълни определението на авера си по убеждение Калин Калпакчиев. „Призовавам вътрешния министър незабавно да изпълни определението на САС, тъй като грубо нарушава правото на австралийски гражданин свободно да се придвижва“, пише Панов. В типичния стил на ментора си Иван Костов тогата на олигархията директно призовава за бунт срещу държавата с думите: „Призовах колегите си още преди време без страх да се изправим срещу тази машина. С огромна болка повтарям тази молба“. Най-бруталното е, че Панов не се свени да оплюва злобно обществото, същото, което излезе на протест срещу пускането на касапина Полфрийман, включително и близките на жертвата, които бяха на първите редици, но не обелва и дума за организираните платени викачи, маршируващи пред Темида с искания за отвод на Иван Гешев от конкурса за главен прокурор. „И въпреки всичко място за отчаяние няма, защото съдът е стражът на демокрацията, а отчаяният демократ е един оксиморон“, пише още пионката на Командира. Нека само да му припомним какво означава демокрация, тъй като явно пионката и подставено лице на олигархията в Темида вече е забравило. Та на въпроса какво е демокрация, Ейбрахам Линкълн отговаря: „На народа, от народа, за народа“. Кратко, точно и няма нужда от превод, защото посланието е ясно. Но именно гласа на народа, на онези близки на жертвите на престъпления, той не иска да чува, защото рушат политическите му планове, бъркат в сметките на онези подсъдими олигарси, които му дърпат конците. На тях демокрация не им трябва, а инсталирани пионки, които да свеждат важните решения. Както прави Панов през Калин Калпакчиев, който всъщност реши да пусне касапина. Бруталната атака на Панов не е случайна, както и моментът на щурма към държавата. Тя идва една седмица преди да бъде изслушан кандидатът за главен прокурор Иван Гешев пред ВСС и преди местните избори. В пасквила си тогата на олигархията хвърля кал и по кадровиците на Темида, които са си позволили да дадат неговия любимец Калпакчиев на Инспектората. В обръщението си Панов дори внушава, че ако не вземат „правилното решение“ за Джок, на съдиите ще им бъдат образувани дисциплинарни производства.", "date": "2019.10.14", "title": "Лозан Панов нападна държавата заради Полфрийман"}
{"url": "https://www.monitor.bg:443/bg/a/view/pozor-i-0-6-ot-anglija-nasred-vasil-levski-177998", "text": "Българският национален отбор записа поредна срама страница, след като загуби с 0:6 от Англия в европейската квалификация от група \"А\" на стадион \"Васил Левски\".  Рашфорд беше точен в седмата минута. Баркли удвои в 20-ата минута, а след това вкара нов гол в 32-ата минута. Стърлинг отбеляза четвърти гол в даденото продължение на първата част. Отново той беше точен в 69-ата минута. Преди това Пламен Илиев спаси няколко положения през втората част. След три асистенции и греда, Хари Кейн също се разписа в 84-ата минута. Едва 20 000 фенове пристигнаха на мача, а една четвърт от тях бяха привържаници на гостите. Двубоят пък бе прекъсван на два пъти заради оплаквания от расистки обиди. ", "date": "2019.10.14", "title": "Позор и 0:6 от Англия насред \"Васил Левски\""}
{"url": "https://www.monitor.bg:443/bg/a/view/prisydiha-8-godini-zatvor-za-ubijstvo-na-25-godishna-majka-177984", "text": "Осем години затвор при първоначален строг режим ще изтърпи 66-годишният старозагорец Митко Симеонов, който застана пред Темида за убийството на 25-годишната си съпруга Юлияна от ревност. Трагичният инцидент е станал на 7 януари в семейната квартира пред очите на тогава 8-месечната им дъщеричка Христиана. Смъртта е настъпила след 7 удара с нож, като последният е бил в сърцето на наскоро дипломиралата се като социален педагог  съпруга.  Много по-възрастният  Симеонов буквално луднал, като разбрал че жена му си има връзка с  млад мъж, с когото се запознала в социалната мрежа Фейсбук. Скандалът набрал скорост часове преди двамата да тръгнат към съда, за да стартират бракоразводно дело. Пръв на местопрестъплението се оказал кумът им, лекар сириец, на него Симеонов обяснил, че е действал в условията на неизбежна самоотбрана, защото Юлияна го наръгала два пъти с нож в областта на стомаха. Съдебните медици са категорични, че нараняванията  са повърхностни и не имало никаква опасност за живота му. В съдебната зала Митко Симеонов призна изцяло вината си, пророни няколко сълзи и изрази съжаление, че е убил „дамата на живота си.“ Казусът бе разгледан в условията на съкратено съдебно следствие и в крайна сметка наложеното наказание от 12 години затвор бе редуцирано с 1/3. Съдът уважи частично иска в полза на невръстната Християна, която в момента се гледа от баба си Иринка Йорданова, сумата е в размер на 100 000 лв при първоначално предявени 250 бона. За доживотна присъда без право на замяна призова в залата майката на убитата млада жена, която със сълзи на очи попита защо един убиец ще излезе толкова скоро от затвора. Близките на Юлияна ще обжалват присъдата пред апелативния съд в Пловдив, коментира техният адвокат Методи Златанов. На практика това е едно от последните дела за умишлени убийство, при които обвиняемите могат да се възползват от съкратената процедура и да си намалят с 1/3 наказанията, коментират дългогодишни юристи по повод гласуваните в НС промени в НК.", "date": "2019.10.14", "title": "8 години затвор за убийството на 25 годишна майка"}
{"url": "https://www.monitor.bg:443/bg/a/view/plamnaha-dve-koli-na-arendator-177986", "text": "Два автомобила Ауди А4 и Ауди А8 са били запалени през нощта на 14 октомври в гълъбовското село Обручище, сигналът за пожара е бил получен малко преди 1,00 часа. Огънят е унищожил возилата до степен на неузнаваемост, като запалителната течност е била налята под предните капаци .Унищожените автомобили са били паркирани пред дома на собственика им, местният арендатор Жеко Чернев, който се грижи за над 4 000 дка земя в района. Мъжът е бил кандидат за кмет на село Обручище през 2007 година от листата на партия ГЕРБ, тогава обаче е получил подкрепата на едва 67 души . От тогава до момента не е се афиширал с някаква политическа дейност, коментираха местните. Извършен е бил оглед на местопроизшествие, като е образувано досъдебно производство срещу неизвестен извършител за престъпление по чл. 330, ал.3 вр. с ал.1 от Наказателния кодекс под надзора на окръжната прокуратура в Стара Загора. По делото са разпитани свидетели и са назначени пожаротехническа и оценителна експертизи.  ", "date": "2019.10.14", "title": "Запалиха 2 коли на арендатор"}
{"url": "https://www.monitor.bg:443/bg/a/view/zabraven-kufar-vdignata-na-krak-policijata-v-sofija-177994", "text": "Зарязан върху климатик на столичната улица „Екзарх Йосиф“ куфар вдигна на крак полицията. След сигнал на мястото пристигнаха униформени, които отцепиха района. Докато очакваха специализирания отряд за обезвреждане на взривове обаче полицаите успяха да намерят координати на предполагаемата собственичка на куфара. След като тя потвърди, че е неин и го е забравила по преди няколко часа, полицаите го отвориха и се увериха с очите си, че за щастие вътре няма бомба, а само документи.", "date": "2019.10.14", "title": "Забравен куфар вдигна на крак полицията в София"}
{"url": "https://www.monitor.bg:443/bg/a/view/ideja-dyrjavata-da-plashta-chast-ot-ipotekite-na-mladite-semejstva-177985", "text": "Държавата да изплаща части от ипотечния заем за закупуване на жилище на семейство в размер на 2000 лв. при раждането на второ дете, 5000 лв. при раждането на трето дете и по 2000 лв. при раждането на всяко следващо. Това предлага експертна група към вицепремиера Марияна Николова. В групата са участвали експерти от различни области, които имат отношение към демографската политика, включително и от БАН. Според бизнеса обаче предвидената подкрепа не постига съществено облекчаване на жилищните заеми за млади семейства. При средна месечна вноска по жилищни кредити между 600 и 700 лева и най-често срещан срок на кредита между 20 и 25 години предложените размери няма да окажат решаващо влияние върху решението за покупка на жилище от младите семейства. Експертната група предлага и безплатни детски ясли и градини-идеята е държавата да възстановява финансовите средства на общините в размера на таксите, които плащат родителите, но определени като държавен стандарт. За тези, които посещават детски ясли и градини, където таксите са по-високи, да им се възстановяват от държавата по държавни стандарти. Сега родителите плащат различни такси в различните общини. След като се направят стандарти за издръжка и за плащане на такси, ще може да се калкулира разходът. Предвижда се и въвеждане на задължително целодневно безплатно предучилищно образование в детските градини и училищата, които разполагат с необходимата база, за всички деца в страната от четиригодишна възраст нагоре от 2020 година. Предвижда се и частично поемане на престоя в частни детски ясли и градини в размер на държавния стандарт за такса за ясли и градини. Въвеждане на самостоятелни практики на патронажните сестри осигуряване на статут на здравноосигурени на всички неосигурени бременни жени и на майките до навършването на една година на децата, са друга част от идеите. Сред мерките са и разширяване и адекватно остойностяване на дейностите по програмата за майчино здравеопазване чрез увеличаване на броя на ултразвуковите изследвания с две допълнителни, скринингов тест на щитовидната жлеза при желана бременност. Предлага се и предоставяне на преференциален заем на младежи, приети в български висши училища, срещу поети задължения за трудова заетост в страната за период от 5 години.", "date": "2019.10.14", "title": "Идея: Държавата да плаща част от ипотеките на младите семейства"}
{"url": "https://www.monitor.bg:443/bg/a/view/firma-na-prokopiev-oshtetila-s-87-mln-lv-dyrjavata-zaradi-evn-177988", "text": "Пазарна манипулация, извършена на Българската фондова борса, е ощетила държавата с 87 млн. лв. при продажбата на остатъчния пакет акции от ЕВН, заяви пред Специализирания наказателен съд бившият председател на Комисията за финансов надзор (КФН) Стоян Мавродиев. Цифрата е изчислена от експерти на самата финансова комисия. Мавродиев бе разпитан като свидетел по делото за продажбата на 33% от „ЕВН България Електроразпределение“ АД на неизгодна цена, която според прокуратурата е ощетила хазната с близо 21 млн. лв. Подсъдими по него са разградският олигарх Иво Прокопиев, бившите министри на финансите и на енергетиката Симеон Дянков и Трайчо Трайков и трима от фирмата на Прокопиев „Булброкърс“ - управителят Радослав Рачев и акционерите Петър Василев и Любомир Евстатиев. Дянков и Трайков са обвинени за продажбата на държавния дял в ЕВН на занижени цени, а Прокопиев – за подбудителство. Става въпрос за сделка в края на 2011 г. на Българската фондова борса. На 21 декември бил проведен първият смесен закрит аукцион, на който били продадени 51 022 акции, купувач бил мажоритарният собственик на „ЕВН България Електроразпределение“ АД в лицето на ЕВН Австрия, а инвестиционен посредник „Булброкърс“ ЕАД. На следващия ден били продадени останалите 531 акции отново на същия купувач. В нарушение на Закона за приватизация „Булброкърс“ е участвал като довереник и посредник както от страна на държавата в лицето на Агенцията за приватизация, така и от страна на мажоритарния собственик ЕВН Австрия. Парите от продажбата пък отишли вместо в Сребърния фонд, в специално създадената Държавна консолидационна компания и така според прокуратурата били ощетени българските пенсионери. Разплитането на аферата започна след сигнал на Мавродиев до главния прокурор. Пред съда Мавродиев разказа, че тогавашният вицепремиер Дянков многократно му звънял по телефона по време на подготовката на приватизационната сделка и настоявал по-бързо да приключи процедурата по одобряване на проспектите в КФН, за да бъде проведен търгът на борсата преди коледните празници през 2011 г. За същото активно настоявали и от „Булброкърс“. „Имаше активен натиск от всички страни КФН да одобри проспекта, а в него имаше доста пропуски и неточности, констатирани от нашите експерти, и затова се бавеше одобрението“, каза Мавродиев. Според него е било важно проспектът да бъде наред, за да информира бъдещите инвеститори добре, да има прозрачност и да бъде постигната добра цена при продажбата. Проспектът бил одобрен от КФН със забележки и на 8 декември била проведена презентация в Лондон, на която той не бил преведен на английски. Преди нея зам.-председателят на КФН и шеф на управление „Инвестиционен надзор“ Димана Ранкова поискала Мавродиев да я командирова в Лондон, но той отказал с изрична резолюция. Мотивът бил, че е конфликт на интереси представител на независим финансов надзор да присъства там заедно с хора от изпълнителната власт, на борсата и на „Булброкърс“. Тогава Ранкова си подала молба за отпуск и все пак отишла на презентацията. „Това е особено скандално. Интересно е да се разбере кой е платил командировката й?“, попита Мавродиев. И допълни, че подал сигнал в Комисията за конфликт на интереси срещу Ранкова, която се произнесла с решение, че има нарушение. След като акциите на „ЕВН България Електроразпределение“ АД били продадени през борсата на мажоритарния собственик на компанията ЕВН Австрия, КФН през 2012 г. започнала проверка. Екипът от експерти на КФН се запознал с документацията и на „Булброкърс“ и чак тогава станало ясно, че фирмата на Прокопиев е била едновременно инвестиционен посредник и на Агенцията по приватизация, и на ЕВН Австрия. „Нито Агенцията по приватизация, нито ние знаехме предварително това. Това е огромен проблем за честността и прозрачността на процедурата и ако го бяхме разбрали, щяхме веднага да спрем борсовата търговия. Държавата е искала да продаде на висока цена, а ЕВН Австрия да купи на ниска цена. „Булброкърс“ е защитила интересите на купувача, макар че Агенцията по приватизация й плати милиони левове за посредничеството. Скандално нарушение е да си посредник и на двете страни в една сделка, в който и да е бизнес, още повече на чувствителния капиталов пазар“, каза още Мавродиев. Експертите на КФН установили, че на 21 декември 2011 г. пълномощникът на ЕВН Австрия Г. Райдингер наредил на „Булброкърс“ 34 броя лимитирани поръчки (с цени на акциите и обеми). При търга посредникът ги пускал по определения от Райдингер ред – през една минута и така цената се увеличавала само с 1% и в някои случаи с по 1 стотинка. По този начин била пресечена възможността други инвеститори да участват и да наддават, за да се получи по-добра цена. Тъй като през 2012 г. пазарната манипулация не е била криминализирана, а санкционирана като административно нарушение, КФН издала 3 акта – 2 на „Булброкърс“ и 1 на представителя на ЕВН Австрия Г. Райдингер. Актовете на посредника са, че не е спрял нарежданията на Райдингер за очевидно манипулативната поръчка, както и че не е подал сигнал в КФН за констатираните пазарни манипулации. Мавродиев коментира и използването на старата и отхвърлена руска платформа за борсова търговия РТС вместо немската „Ксетра“, която позволява прозрачност при търга. „Имало е два сценария – при първия мажоритарният собственик ЕВН Австрия да купи всички акции, както и стана, и вторият – търгът да бъде блокиран и никой друг да не може да купи предлаганите акции“, обясни Мавродиев. Показания пред съда даде и свидетелката Красимира Антонова – Вълкова, която е била част от екипа експерти на КФН за проверка на сделката след приключването й. Съдът прочете показанията й в досъдебното производство, в които тя подробно разказва за констатираната пазарна манипулация и че с извършеното от „Булброкърс“ и Райдингер са били застрашени интересите на Агенцията по приватизация. Междувременно разградският олигарх Иво Прокопиев разпрати отворено писмо до медиите, в което твърди, че разбрал от МВР за „заплахите“ срещу него. Преди няколко дни стана ясно, че има подаден сигнал до прокуратурата, че Прокопиев щял да стане жертва на заговор на Алексей Петров, Христо Ковачки и влиятелни фигури от ДПС. Сигналът обаче не бил подаден до българските разследващи, а минал първо през външни лица. Според запознати целта на целия този фарс бил опит на Прокопиев да си осигури задграничен билет до Сингапур, след като отново потънал в борчове у нас и така да се спаси както от дълговете, така и от течащите срещу него разследвания.", "date": "2019.10.14", "title": "Фирма на Прокопиев ощетила с 87 млн. лв. държавата заради ЕВН"}
{"url": "https://www.monitor.bg:443/bg/a/view/postavjat-bezplatno-silanti-na-deca-do-kraja-na-noemvri-177987", "text": "Безплатно ще бъдат поставяни силанти на деца от 5 до 8-годишна възраст. Това ще става до края на месец ноември, съобщиха от Министерството на здравеопазването. Родителите, които желаят да се възползват от процедурата, първо записват час при зъболекар. Изискването е зъболекарят да е включен в изпълнението на тази програма. Имената могат да бъдат намерени, по области и населени места, на уебсайта: www.oralnaprofilaktika.bg, както и да бъдат направени консултации на безплатен телефон: 0800 14 546. Процедурата е част от програмата на Министерство на здравеопазването за профилактика на оралните заболявания и поставянето на силанти – “Национална програма за профилактика на оралните заболявания при деца от 0-18 годишна възраст в Република България”. Обяснението на зъболекарите за силантите е, че постоянните зъби са предразположени към появата на кариеси. Зъбите имат вдлъбнатини и фисури (цепнатини), в които може да се задържи храна и да се развият бактерии. Идва въпросът дали това не може да се предотврати чрез правилно миене на зъбите? За съжаление особената форма на някои зъби пречи на влакънцата на четката за зъби да премахната изцяло храната и плаката от тях. За да се предотврати развиването на кариес, стоматолозите препоръчват силанизиране на зъбите. Силанизирането представлява запечатване на цепнатините по дъвкателните повърхности на задните зъби със специален пластичен композит. Процедурата по слагането на силантите е съвсем проста и безболезнена. Първо зъбите се почистват из основи от зъболекар, тъй като не бива да остава нищо под силантите след като се втвърдят. След това зъбите се изсушават и около тях се поставя памук или друг абсорбиращ материал, за да се запазят сухи. За да загруби повърхността и да направи захващането на композита по-лесно, зъболекарят поставя киселинен разтвор върху повърхността на зъбите. Накрая силантния материал се намазва върху дъвкателните повърхности и се поставя под втвърдяваща лампа, докато приеме форма.", "date": "2019.10.14", "title": "Поставят безплатно силанти на деца до края на ноември "}
{"url": "https://www.monitor.bg:443/bg/a/view/5-greshki-pri-pokupkata-na-jilishte-177981", "text": "За българина една от най-големите ценности е да осигури собствен дом за себе си и децата си. Това желание обаче може да не се сбъдне точно така, както искаме и то не заради друго, а заради собствените ни грешки и незнание. Кои са най-големите често допускани грешки при покупката на жилище? Ето какво имат да казват експерти по темата. 5. Има ли паркомясто, може ли да се закупи допълнително Разбира се, че е важно какво е жилището, но къде ще домува и колата е важно, особено при огромния автомобилен парк, който няма надежди да се намали през следващите години. Паркомястото не трябва да се подценява, тъй като често бюджетът ни често излиза под необходимата сума. Затова се препоръчва при закупуването на жилище да се вземе предвид фактът, че София и големите градове се застрояват все повече и след 5-10 години районът, в който живеем, да е пренаселен, което може да доведе до по-сериозни последици за нас. 4. В бъдеще може да поискате промени, но ще е късно Една позиция преди това е лошата организация и планиране на строителните дейности. При купуването на имот „на зелено“ имаме правото да променим някои несъвършенства или неудобство като изводи за интернет и телевизия, изместване на ВиК изводите, както и промяна на дограмата. Консултирайте се с продавач, архитекти и проектанти – това би могло да ви спести време, усилия и пари. При покупка на завършен имот пък е опасно да планираме промените, без да се интересуваме дали те са възможни. Например изграждането на навес на еднофамилна къща не е лесно, защото той има различен вещноправен статут в зависимост от това дали е прикрепен към земята или не. От този статут се определя дали трябва да се вписва в Агенция по вписванията, дали имаме нужда от разрешение за строителство, а също и дали трябва да се учреди право на присвояване. Ако не искаме да ни премахнат остъкляването на балкона пък, то трябва съгласието на всички наши съседи в етажната собственост. Най-добре първо го обсъдете с тях, покажете им проект на остъкляването. Ако сте в нова сграда потърсете едно решение около което да се обедините, че ще се ползва от всички, за да не загрозявате фасадата. 3. Липсата на договори Голямо внимание трябва да се обръща и на предварителните заплащания без договор. Това включва издаването на фактура от бояджии, шпакловчици, хора, ангажирани с изработката на мебели или с ремонт в банята. Сключвайте писмени договори с лицата, за да има гаранцията, че всичко ще бъде извършено в срок и качествено. 2. Пренебрегването на основни моменти при покупката Емоцията от покупката на ново жилище не трябва да приспива вашето внимание към детайлите. Пример е прибързаното съгласяване с условията на един продавач и с неговото капаро. Вместо това един купувач трябва да е любопитен, да изисква допълнителни данни и документи, а при необходимост да променя клаузи в даден договор. Важно е да проучим не само имота, но земята под него и самия продавач също. Ако не го направим, рискуваме да бъдем изгонени от собствения си апартамент или да бъдем измамени от строителната фирма. Важно е да проследим и наличието на акт 14, 15 и 16, защото често се стига до акт 16, без той да е налице. Липсата на акт 14 може да доведе до заповед за събаряне на строеж, а липсата на акт 16 – заповед за забраняване ползването му. И тогава ще останете на улицата. По време на икономическата криза много строители банкрутираха нарочно или не, собствениците на апартаменти с години чакаха разрешение, докато не го намериха самостоятелно. Имаше цели бригади съседи, които сами шпакловаха и изграждаха стени, а после търсиха строители, за да узаконят. Други пък с мъка се обединяваха, събираха допълнително и накрая успяха след години да влязат в домовете си. 1. Емоционално пазаруване, което често ни излиза прекалено скъпо Изразходването на всичките ни спестявания може да доведе до загуба на дома ни, ако попаднем в трудни финансови времена. За да избегнем този момент, трябва не да се фокусираме върху максималния размер на отпуснатия кредит, а върху собственото ни месечно заплащане. Ако получаваме 2 500 лв., а месечната вноска по кредита е 1 500 лв., то автоматично блокираме половината си доходи за заплащане на ипотечен кредит. Най-голямата грешка при закупуването на жилище е неговото капариране без предварително одобрение за ипотечен кредит. Последиците от това са закупуването на имот, който не е по нашите възможности, както и развалянето на договора, от което губим и даденото капаро. Причините за тази грешка са много – това е вярата в устните договорки с банката, които обаче се различават от реалността. При получаването на оферта е важно да проследим какъв е максималният процент на финансиране от банката, какви са условията (като лихвен процент, срокове, размер на месечна вноска, документи), както и колко дълго ще продължи процесът на одобрение.", "date": "2019.10.14", "title": "5 грешки при покупката на жилище"}
{"url": "https://www.monitor.bg:443/bg/a/view/anglijski-fen-pochina-v-sofija-ot-svryhdoza-obob-sht-enie-177982", "text": "Множество инциденти съпътстваха визитата на 4000 английски фенове, които пристигнаха в София за днешната евроквалификация срещу България на стадион „Васил Левски“ от 21:45 ч. Ултрасите на гостите създадоха много работа на полицията и охранителите на заведения в централната част, а един от островитяните дори намери смъртта си. 32-годишният англичанин е бил намерен в безпомощно състояние на бул. „Раковски“, съобщиха официално от МВР. Веднага е откаран с линейка в „Пирогов“, където обаче изненадващо започва да буйства. Крещял и псувал, като бил агресивен и налитай на бой на лекарите. Наложила се намесата на полицаи, които да го отведат в РУП. По пътя обаче британецът издъхва в патрулката. До вечерта от МВР се опитваха безуспешно да намерят приятели или близки, с които той да е пристигнал в София. От „Пирогов“ пък съобщиха, че причина за смъртта е свръхдоза наркотици – амфетамини, смесени с алкохол. Официалните резултати от аутопсията се очакват утре. Това обаче далеч не беше единственият инцидент с пияни фенове на Англия, които от няколко дни са окупирали със знамена и песни централната част на столицата. Четирима островитяни минаха през Спешна помощ, след като бяха нападнати от български ултраси. Те са се отървали само с разбити глави, а един от тях е със счупена ръка след атаката. Работа имаше и за охранителите на заведения, които се оплакаха, че пияните британци влизат в дамските тоалетни да уринират и притесняват останалите гости. Иначе звездите на Гарет Саутгейт все пак решиха да направят лека тренировка преди мача. За целта беше залостен стадион „Георги Аспарухов“, където Хари Кейн и компания потичаха двайсетина минути. Освен полиция футболистите на гостите бяха зорко следени и от частни охранители, които пътуват от Лондон навсякъде с тима.", "date": "2019.10.14", "title": "Английски фен почина в София от свръхдоза (ОБЗОР)"}
{"url": "https://www.monitor.bg:443/bg/a/view/mahat-bojata-ot-hljaba-177885", "text": "  Още 5 утвърдени стандарта „България” за хляб и брашно разработва Българската агенция по безопасност на храните, съвместно с експерти от бранша. Това съобщиха от БАБХ пред „Телеграф”. Очаква се новите стандарти да бъдат обявени още тази седмица, каза Мариана Кукушева, председател на Управителния съвет на Националния браншови съюз на хлебарите и сладкарите. Ръж Петте нови стандарта ще бъдат за ръжено брашно, пшенично пълнозърнесто брашно, както и за ръжен хляб, пшеничен пълнозърнест хляб и ръжено-пшеничен хляб.  Те допълват гамата от съществуващите от 2011 г. стандарти „България” за бял, „Добруджа” и типов хляб и съответните три типа брашна. Като основа за този стандарт е послужил БДС отпреди 1989 г. Полезни Ръжените и пълнозърнестите хлябове минават за по-полезни и дори диетични, но досега много често са били обект на имитации. Имало е случаи те да се забъркват от бяло брашно и да се оцветяват с боя и дори с кафе, за да им се придаде по-тъмен цвят. Витамини Пълнoзъpнecтият e пpoизвeдeн oт нaтypaлнo, нeпpeчиcтeнo oт тpицитe бpaшнo. Пopaди тoвa y нeгo ce зaпaзвaт витaминитe и цeлyлoзaтa, кoитo липcвaт пpи бeлитe xлябoвe. Toчнo зaтoвa тoй e мнoгo пoлeзeн зa opгaнизмa ни, кaтo cтимyлиpa xpaнocмилaнeтo и ocигypявa някoи цeнни cъcтaвки. Бoгaт e нa paзлични минepaли, coли и нa витaмини oт гpyпa B. Ръженият хляб е произведен от ръжено брашно, близко по състав и свойства до пшеничното. Дори е по-богато на витамини от група B. Затова се препоръчва при профилактика срещу сърдечносъдови заболявания. Подходящ е и за диабетици. На светло Новите хлябове по стандарт ще се правят от български суровини и то само от фирми в белия сектор, заяви Кукушева. Това е така, защото производителите им ще трябва да получават одобрение от БАБХ. Одобрените производители пък ще влизат в списък, който ще може да се види на сайта на агенцията. Всичко това гарантира стриктен контрол. Върху продуктите по стандарт – хляб и брашно, ще има и съответното лого – картата на България с три житни класа. У дома По думите на Кукушева новост е това, че брашната по стандарт ще могат да се продават в малки потребителски опаковки – в пакети от 1 до 5 килограма. Така домакините ще могат да си ги купуват от търговската мрежа, за да си правят тестени изделия у дома. За новите продукти по стандарт ще има утвърдени рецептури, които също ще бъдат публикувани на сайта на БАБХ. По думите на Кукушева хляб „България” се прави по стария БДС, който е съществувал още по времето на социализма. Деца Разширяването на стандарта „България” се прави основно с цел да се гарантира снабдяването с качествени храни на детските градини и училищата, които могат да хранят децата само с продукти по стандарт. Освен това така ще се гарантира по-добра проследимост на доставките към детските заведения – те да са само от производители в белия сектор. В последните 2 години получихме редица сигнали от родители и родителски организации за това, че хранят децата им с изделия, които трудно бихме нарекли качествени, каза Кукушева. Майки носели да покажат хляб и тестени закуски без обозначение за произход и без да отговарят на изискванията за етикетиране. Някои от продуктите видимо не предизвикваха добър апетит, коментира Кукушева. Сиво Тя подчерта, че все още сивият сектор в бранша възлиза на внушителните 40%. Това било доказано и от обстойно изследване, което браншовият съюз извършил. Оказало се 1/3 от доставките за детските заведения са от сивия сектор. Изследването обхванало всички общини в страната, плюс софийските. В хляба по стандарт не може да се влага брашно от ГМО зърно. В него може да има само мая (която също не може да е ГМО), готварска, йодирана сол, питейна вода. Може да съдържа ензими, които също не могат да са подлагани на генетични модификации. Допускат се само определени видове технологични добавки. Това са аскорбинова киселина (Е300), оцетна киселина (Е260), моно- и диглицериди на мастни киселини (Е471) и техните естери (Е472). Не се допуска влагането на консерванти, оцветители и други добавки, извън посочените. Хляб „България” е със срок на годност две денонощия. Това гласи стандартът, приет през април 2011 г. за хлябовете „Добруджа”, „Бял” и „Типов”. Той се произвежда в три грамажа: 500 г, 650 г и 830 г.  През 2011-а бе утвърден и стандартът „България” за трите типа брашно – бяло, „Добруджа” и типово. Към август тази година са утвърдени 98 обекта, които са получили разрешение от БАБХ да правят хляб и брашно по стандарт. Част от фурните и мелниците обаче са обявили, че временно преустановяват дейност.", "date": "2019.10.14", "title": "Махат боята от хляба"}
{"url": "https://www.monitor.bg:443/bg/a/view/nova-opasna-detska-igra-kradat-kapachkite-na-avtomobilni-gumi-177975", "text": "Няколко записа от охранителни камери взривиха социалните мрежи през последните два дни. Деца от Кюстендил, на видима възраст 10-12 години, спират до колите, отвиват капачките на автомобилните гуми и бягат, качвайки се на колелата си. „Писна ми вече, това не е за първи път. Вече за 8-и път си сменям капачките. Тези деца са много нагли и обикалят на групи. Правят беля на 5-6 коли и след това бягат“, коментира един от потърпевшите. Честа била практиката при липсата на въпросните капачки, водачите да заварват колите си с изпуснати гуми. „За децата ако е игра, за нас не е. Представете си напът изведнъж ти изпусне гумата, какво може да се случи. Не е въпросът в цената им, не са скъпи, но тази детска игра може да е опасна за всеки един от нас“, не скри гнева си друг кюстендилец. Вече два клипа обикалят социалните мрежи като малчуганите действат по един и същи начин, само че в различни райони в града. Дали е просто опасна игра или чиста кражба не може да се прецени, остава въпросът дали това не са първи стъпки към по-големи престъпления. Надяваме се родителите да познаят децата си и да им обяснят, че това не е безобидна игра, категорични са потърпевши водачи от Кюстендил.", "date": "2019.10.14", "title": "Нова опасна игра: Деца крадат капачките на автомобилни гуми (ВИДЕО)"}
{"url": "https://www.monitor.bg:443/bg/a/view/razbiha-burgaska-banda-za-reket-i-nakazatelni-porychki-obzor-177973", "text": "Антимафиоти блокираха рано сутринта в понеделник Бургас при спецакция срещу организирана престъпна група, действала по южното черноморие. За броени часове в ареста бяха прибрани 10 души, сред които знакови лица от ъндърграунда край морето, претърсени бяха над 40 частни домове, фирмени офиси и автомобили. Според разследващи, групата е била следена седмици наред. Членовете й са се занимавали с рекет, изнудване и наказателни поръчки. Сред арестуваните по време на спецакцията са Николай Мечков и Петър Биберов-Кюфтето, които са свързани с голяма охранителна компания /VTI/. Десетимата мъже са задържани за срок от 24 часа, като предстои да се определи колко от тях ще бъдат привлечени към наказателна отговорност и за кои ще бъде поискано постоянно задържане под стража. Мечков и Биберов бяха отведени за разпити в областната дирекция на полицията в Бургас, а час по-късно бяха изведени с белезници и откарани с полицйски автомобил. По всяка вероятност всички арестувани  ще бъдат транспортирани към столицата, защото разследването е подведомствено на Спецпрокуратурата.  \"Текат разпити както на арестуваните, така и на потърпевши от престъпната дейност на групата. Показания се снемат и от свидетели. Има данни, че задържаните са се занимавали с изнудвания, заплахи и са упражнявали физическо насилие над своите жертви\", коментираха запознати с разследването.   Специализираната полицейска акция се провежда от ГДБОП, Криминална полиция към ОД на МВР в Бургас и под ръководството на спецпрокуратурата. По всяка вероятност арестите ще продължат, към момента операцията продължава, установява се дали към групата са действали и други съпричастни лица, коментираха запознати.  Заради операцията, входовете и изходите на Бургас останаха  блокирани почти през целия ден в понеделник. Полицейски патрули и КПП-та бяха  дислоцирани по всички изходи на града, а автомобилите се пренасочваха за движение само в едната лента. Униформените спираха и проверяваха избирателно преминаващите автомобили. Мечков и Биберов са стари познайници на полицията. Точно преди три години те отново попаднаха в ареста, заедно с още 11 техни съратници. Тогава срещу  двамата бяха повдигнати обвинения, че са ръководили организирана престъпна група, занимаваща се с изнудване, рекет и палежи и са изпълнявали поръчки за разчистване на бизнестеритории. ", "date": "2019.10.14", "title": "Разбиха бургаска банда за рекет и наказателни поръчки (ОБЗОР)"}
{"url": "https://www.monitor.bg:443/bg/a/view/brajyn-djonsyn-i-lars-ulrih-se-sybraha-177974", "text": "28 години след като Metallica и AC/DC бяха за последен път на голяма сцена заедно, барабанистът на траш бащите Ларс Улрих и гласът на австралийската супергрупа Брайън Джонсън се събраха отново. Повод беше гостуването на Улрих в телевизионната поредица на Джонсън „A Life on the Road“, която води от 2017 г. В новата порция епизоди легендата на AC/DC обикаля Америка и се среща с не по-малки от себе си имена. Снощи зад Океана имаха възможност да гледат епизода именно с барабаниста на Metallica, който показвайки „квартирите“ на групата в родния Сан Франциско, разкри интересни подробности зад кулисите на общото турне Monsters of Rock от 1991 г., когато двете банди пътуват заедно. Улрих призна, че корените на групата му са именно в класики като AC/DC, Deep Purple и Led Zeppelin: “Ние сме много базирани на блус, по-твърд рокендрол и подобни стилове. Просто започнахме да ги свирим в забързано темпо като стартирахме с авторски репертоар”. Ларс призна, че по време на паметното турне с AC/DC той е гледал вдъхновителите си всяка вечер в продължение на 6-8 седмици, и това е оказала огромно въздействие върху крачката на Metallica, която ги изкачи на друго ниво. В този сезон на предаването Брайън Джонсън ще разпита звезди като Ник Мейсън, Били Джоел, Джо Уолш, Доли Партън, Пол Роджърс и Мик Флитууд. Епизодите със Стинг, Робърт Плант, Роджър Долтри и Джо Елиът вече видяха бял свят от средата на септември до сега.", "date": "2019.10.14", "title": "Брайън Джонсън и Ларс Улрих се събраха. ВИДЕО!"}
{"url": "https://www.monitor.bg:443/bg/a/view/uslovija-za-ponikvane-na-posevite-177882", "text": "Агрометеорологичните условия през първото десетдневие на месец октомври се определяха от променливо време с валежи. Средните денонощни температури през първите три дни от месеца бяха по-високи от нормата, след това настъпи тридневно понижение и ново покачване на средноденонощните температури. Средните денонощни температури на въздуха за целия периода бяха от 12.8°С в София до 17.0°С във Бургас. Средната температура през изминалото десетневие на много места – Враца, Кнежа, Ловеч, В. Търново, Шумен, Добрич, Варна, Бургас, Карнобат, Елхово, Сливен, Казанлък и Пловдив, останаха по високи от нормата с 0.1 до 0.7°С. Във всички останали райони на страната те бяха по-ниски от нормата с 0.1 до 1.3°С, като най-голямо е отрицателното отклонение в София.  Акумулираната сума от активни температури към 13 октомври достигна и надхвърли 200°С, с изключение на Софийското поле и долината на Струма при Сандански, а според прогнозите до 20 октомври на много места тя ще достигне до 250-300°С. Тези температурни условия и подобреното съдържание на вода в почвата, след валежите през изминалия и началото на този период ще създадат подходящи условия за поникване на засетите вече посеви. Изключение в това отношение правят районите на Северозападна България - Видин, Лом и Кнежа, а също и в Благоевград, Пазарджик, Пловдив и Казанлък където валежните количества бяха до 5 mm През първото деседневие на октомври паднаха повсеместни валежи, като в отделни райони измерените количества надхвърлиха 15-20 mm. До 13 октомври сумата на измерените валежи бяха от 1.9 mm в Лом до 48.5 mm в Бургас. В много райони на страната измерените валежи бяха близки до 20 mm - В. Търново, Разград, Силистра, Варна, Ст. Загора, Карнобат и над 20 mm – Шабла, Чирпан, Елхово, Бургас, Сандански, Кърджали, Хасково, Сливен и София. Падналите валежи до 13 октомври в цялата страна подобриха нивото на водните запаси в почвата. През периода до 20 октомври, агрометеорологичните условия ще се определят от топло за периода време без съществени валежи. През първата половина от седмицата ще бъде и предимно слънчево. В сутрешните часове на места ще има ниска облачност или мъгла, с по-голяма вероятност в Източна България, към средата на седмицата и по поречието на р. Дунав. Вятърът ще отслабне, в много райони в нощните часове ще бъде тихо, през деня ще бъде слаб от изток-югоизток. Максималните температури ще са предимно между 21° и 26°. През втората половина на седмицата, когато вятърът ще се ориентира от север ще последва бавно понижение на температурите. Към края на седмицата ще има и повече облаци, но и тогава вероятността за валежи е много малка. Тези условия са благоприятни за провеждането на обработките на почвата и сеитбата на есенните зърнени култури, както и за прибиране на зеленчуквата и плодовата реколта и за гроздобер. Агрометеорологичните условия ще са благоприятни за поникването на засетите със зимна рапица, зимна пшеница и ечемик площи. Прогнозираното относително топло време няма ще бъде подходящо за работа на полето и извършване на сезонните агротехнически дейности. Проф. д-р В. Казанджиев Доц. д-р В. Георгиева НИМХ", "date": "2019.10.14", "title": "Условия за поникване на посевите"}
{"url": "https://www.monitor.bg:443/bg/a/view/uchi-s-levski-i-predi-macha-s-arda-177972", "text": "Втора част на кампанията „Учи с „Левски“ ще се състои тази събота преди мача на „сините“ с „Арда“, съобщават от футболния клуб. Инициативата е насочена към децата и се организира съвместно с Тръст „Синя България“. „Новата ни среща с малките привърженици ще бъде на тема „Левскарският дух и идентичност“, а специален гост ще е авторът на „Синята приказка“ – Петър Димитров, пише официалният сайт на клуба. - Един от най-емблематичните „сини“ привърженици ще пренесе децата в неповторимите времена на мъжеството, духът и зараждането на непреходните левскарски ценности. Ще разкаже за личните си преживявания и срещи с великите играчи от миналото. Елате на „Герена“, за да учим и да се забавляваме заедно! Очакват ви и много изненади!\", призозават \"сините\" своите привърженици. Срещата ще бъде насочена към деца до 12 годишна възраст и ще протече в рамките на до 45 минути. Сборният пункт ще е пред общежитието на ДЮШ откъм касите на ул. „Тодорини кукли“ 47 в 17.30 ч.", "date": "2019.10.14", "title": "“Учи с „Левски“ и преди мача с „Арда“"}
{"url": "https://www.monitor.bg:443/bg/a/view/bikel-pod-vypros-za-cska-ludogorec-177969", "text": "Халфът на ЦСКА Жанио Бикел ще претърпи операция във Валенсия и ще отсъства от терените около месец и половина. Това обявиха „червените“ на своя официален сайт. \"Полузащитникът Жанио Бикел страда от контузия в рамото, която получи по време на мача срещу „Витоша“. Заради травмата се налага той да претърпи хирургическа интервенция, която ще бъде извършена от специалисти в клиника във Валенсия в сряда. След операцията той ще се прибере в София, където ще бъде подложен на възстановителни процедури. Сърцатият футболист ще отсъства от терените около месец и половина и се очаква да се завърне на терена в края на ноември\", пише cska.bg. Това означава, че най-постоянният играч на ЦСКА от началото на сезона ще пропусне следващите 6 мача на тима, пет от които са гостувания. На тима предстоят визити на „Локо“ (Пд), „Арда“ за Купата, „Етър“, „Черно море“ и „Ботев“ (Вр). Единственото домакинство е на „Славия“. Все още не е ясно дали Бикел ще се възстанови за дербито с „Лудогорец“, което е на 30 ноември на стадион \"Българска армия\".", "date": "2019.10.14", "title": "Бикел под въпрос за ЦСКА - „Лудогорец“"}
{"url": "https://www.monitor.bg:443/bg/a/view/ceh-za-plastmasa-gorja-v-selo-kraj-pazardjik-177961", "text": "Пожар е избухнал в цех за пластмаса в пазарджишкото село Капитан Димитриево. Това съобщи говорителят на Областната дирекция на МВР Мирослав Стоянов. Сигналът е бил подаден около 22,30 ч. в събота и към мястото веднага са били насочени няколко противопожарни екипа. Въпреки усилията на огнеборците стихията е унищожила 9 машини и голямо количество готова продукция. Няма пострадали при потушаване на пламъците , а във въздуха над селото не са били отчетени завишени норми на вредни газове вследствие на стопените пластмасови изделия. Причините за пожара са в процес на изясняване, като основната версия, по която се работи, че огънят е тръгнал заради техническа неизправност. Не се изключва обаче и версията за умишлен палеж.", "date": "2019.10.14", "title": "Цех за пластмаса горя в село край Пазарджик"}
{"url": "https://www.monitor.bg:443/bg/a/view/bojinov-i-biljana-se-pokazaha-zaedno-ot-belgrad-177980", "text": "Валери Божинов и Биляна Дол вече не крият, че са отново заедно. Сръбкинята публикува в Инстаграм нова снимка, показвайки колко щастливи са двамата. Божинов е в Белград при любимата си, която преди няколко месеца го заряза с мотива, че „нагоните му са били по-силни“ от желанието й да бъдат заедно. Усмивката обаче отново грее на лицето на нападателя на Ботев (Враца), който се очаква да бъде последван от Биляна и тя отново да се върне в България с него.", "date": "2019.10.14", "title": "Божинов и Биляна се показаха заедно от Белград"}
{"url": "https://www.monitor.bg:443/bg/a/view/nachelo-sme-v-evropa-po-onkozaboljavanija-177966", "text": "35 заболявания ще бъдат вкарани в електронни регистри. В тях ще бъдат вписвани всички заболели от тях, подобряването или влошаването след лечение, както и смъртността. Това предвижда Пътната карта за изпълнение на Стратегия за развитие на електронното управление в Република България за периода 2016-2020. Вече е обявена открита процедура за избор на изпълнител. Според експерти регистрите би следвало да бъдат факт към 2024-2025 година. Един от тях ще бъде обновеният Национален раков регистър, който не работи от шест години и чиито данни са крайно остарели Начело сме в Европа по онкологични заболявания. Заедно с нас първенството си поделя Румъния. Оказва се, че хората в двете страни боледуват и умират най-много от рак на шийката на матката. Това показват здравните анализи на европейските институции, съобщи Нова телевизия. Освен това, от целия Европейски съюз в България и в Словакия няма Държавен раков план, а според онколозите - скрининговите ни и профилактични програми на практика не работят. Същевременно, в страната няма актуални данни за заболеваемостта, тъй като въп росния раков регистър не функционира от 2013-а. Програмата „Спри и се прегледай“, платена с европейски пари, трябваше през 2013 година да тества безплатно четвърт милион българки за рак на шийката на матката, но и тя не отчете успех. „Ракът на маточната шийка е едно от най-често срещаните злокачествени заболявания при жените в България. Годишно имаме около 1000-1100 нови случаи. Между 300 и 400 са смъртните случаи. Няма спад на онкологичните заболявания”, коментира доц. д-р Здравка Валерианова, ръководител националния раков регистър. Антония Пулева случайно открила , че има рак на шийката на матката, а това променило живота на цялото й семейство. „В първия момент просто обвиних Господ. но в същото време имах някаква надежда”, сподели тя. В Скандинавските държави и Австралия почти всички млади мъже и жени са ваксинирани, а тестовете са безплатни и задължителни. Там отчитат под 5 % заболели от рак на шийката на матката. „Трябва да се знае че всеки може да се разболее от рак”, коментира проф. д-р Златко Кълвачев от болница „Надежда”. „Сега здравната ни система разчита, че всеки сам ще отиде да се изследва, а преди години участъковите лекари са се грижели за това всяка жена задължително да преминава през тест за човешки папилома вирус. Увеличава се броят на жените с това заболяване“, каза колегата му д-р Любомир Еленчев от МБАЛ „Надежда”. От 2016 до 2018 г. близо 100 жени повече са лекувани за рак на матката, но здравната каса няма информация за починалите пациенти. За жените над 30 години е предвиден безплатен преглед, а ако цитонамазката е нормална – отново след 3 години. Иначе личният лекар може да тества безплатно и по-млади жени, но ако те са вече с повече от 3 износени бременности, имат първо раждане на 17, фамилна анамнеза или при преглед покажат отклонение в цитонамазката. Здравното министерство отчита, че през 2018 г. са тествани над 1 148 здравнонеосигурени жени на възраст 40-50 години, от които с диагнози са били само 72 жени. За 2018 г. са отделени един милион и двеста хиляди лева, от които 1 000 000 лв. за ваксини, а за 2019 г. са още повече- 1 270 000 лв. Ваксинирани са близо 8000 момичета, които през 2019 са по-малко. А иначе ежегодно от бюджета на Министерство на здравеопазването се отделят 125 000 лв. за скрининг на три вида онкологични заболявания (рак на млечна жлеза, рак на шийката на матката, рак на дебелото и правото черво) но само на неосигурени лица.", "date": "2019.10.14", "title": "Вкарват 35 заболявания в Е-регистри "}
{"url": "https://www.monitor.bg:443/bg/a/view/kabakov-pokaza-cherven-karton-na-germanija-177962", "text": "Германия спечели с класическото 3:0 гостуването си на Естония в Талин от евроквалификациите в група C, а двубоят на стадион \"Льо Кок Арена\" беше ръководен от българска съдийска бригада начело с Георги Кабаков. Успехът на Бундестима дойде след голове през второто полувреме, като още в 14-ата минута Кабаков остави гостите с човек по-малко. Българският съдия беше безкопромисен и изгони Емре Джан с директен червен картон заради фаул на границата на наказателното поле срещу Лиивак, озоваващ се сам срещу Мануел Нойер. Toва е и най-бързият червен картон в европейски квалификации от септември 2003 година. В другата среща от групата Холандия победи с 2:1 Беларус и оглавява класирането с 15 точки. Също с толкова е и Германия, а третият Северна Ирландия има 12 в актива си. Резултатът беше открит от Никола Влашич, който даде преднина на гостите, но Гарет Бейл ги наказа в добавеното време на първата част. След равенството Хърватия запази първото си място в класирането с актив от 14 точки. Уелс е четвърти с 8 точки, но с мач по-малко, което оставя момчетата на Гигс с известни шансове за Евро 2020. Вторият Унгария има 12 точки, а трети с 10 е Словакия. Място на еврофиналите пък си осигури Полша, който във Варшава победи с 2:0 Северна Македония. Халфът на „Лудогорец“ Яцек Горалски игра цял мач за домакините. Преди Полша на Евро 2020 се класираха още Белгия, Италия и Русия.", "date": "2019.10.14", "title": "Кабаков показа червен картон на Германия"}
{"url": "https://www.monitor.bg:443/bg/a/view/karadajy-ot-kazanlyk-izborite-shte-opredeljat-posokata-na-razvitie-i-na-stranata-177967", "text": "Предстоящите избори ще определят посоката на развитие на общините и на страната. Това заяви председателят на ДПС Мустафа Карадайъ от Казанлък. Екипът на Централния лъч на ДПС присъства на представянето на кандидатите за общински съветници в общините Павел баня и Казанлък и кандидата за кмет на ДПС за община Павел Баня Иса Бесоолу в град Казанлък, съобщиха от движението. Много хора може да са кандидати от различни партии, но много по-важно е каква политика и философия изповядват, заяви лидерът на ДПС. Карадайъ изтъкна, че ГЕРБ са включили националистите във властта, без да имало нужда и сега резултатът е налице. \"Леви и десни, всеки който проповядва разделение и противопоставяне и омраза към различието знае, че не води до нищо добро в нашата страна\", обясни лидерът. Карадайъ каза, че благодарение на почетния председател на ДПС д-р Ахмед Доган, са се обединили през 1989г. и докарали демокрацията в държавата.  \"30 години ние споделяме политиката на толерантността и заедността\", поясни той и добави: \"Заедността означава да сме различни по религия и етнос, но да сме заедно. Всеки с достойнство да си отстоява своята идентичност, но заедно да градим нашето бъдеще и бъдещето на нашите деца в нашата Родина\". Лидерът на ДПС обяви, че няма да позволим на никой да ни противопоставя нито по етнически, нито по религиозен признак. Затова на тези избори трябва да дадем ясен, силен и мощен знак към София, Брюксел и света, заяви той. По думите на зам.-председателят  на ПГ на ДПС  Йордан Цонев  партията е машина за демокрация. \"Нищо не може да спре нас етническите българи и православни християни да бъдем в най-патриотичната партия, каквато е ДПС\", каза още той. По думите му ДПС е единствената партия, в която патриотичният модел на Васил Левски се прилага на практика и на дела. Това е нещото, което може да възроди България, заяви той.", "date": "2019.10.14", "title": "Карадайъ от Казанлък: Изборите ще определят посоката на развитие и на страната"}
{"url": "https://www.monitor.bg:443/bg/a/view/nad-hiljada-mirjani-se-stekoha-na-rupite-za-25-godishninata-ot-osveshtavaneto-hrama-na-vanga-177965", "text": "На Петковден хиляди миряни от цяла България, Северна Македония, Гърция, Русия и от бившите съветски републики се стекоха в храмовия комплекс Рупите, за да почетат 25-годишнината от освещаването на храма „Света Петка Българска“, построен по волята на пророчицата леля Ванга. Рано сутринта първа имаше честта да отключи храма оперната певица Красимира Лазарова, която от години живее в Италия. След тържествената Света литургия, отслужена в 11:00 часа от отец Кочев с прочуствени думи се обърна към хилядното множество Нешка Робева. После в манастирския комплекс зад черквата беше открита специална зала с 85 дарени през годините на леля Ванга оригинални икони. В 14:00 часа започна раздаването на курбана за здраве, приготвен на място, встрани от храма от дарени 9 агнета и едно теле. Телето е дар от 66-годишния Шукри Бекташ от Сандански: „Това, че съм мюсюлманин няма никакво значение. Бог е един и помага на всеки, ако вярваш в него. Дали е църква или джамия – няма значение. Нали все е божи храм. Леля Ванга пък ми беше много близка. Имал съм много срещи с нея - със своите съвети тя неведнъж ми е помагала в трудни моменти за семейството ни“, сподели Шукри, който беше дошъл на Рупите за храмовия юбилей. Всеки дошъл на Рупите мирянин получи от курбана за здраве. Стотици, които са имали личен досег с пророчицата приживе се запознаваха пред храма и си споделяха спомени от личните си срещи с нея. Чуваше се българска, руска, гръцка, че даже и японска реч. Безплатния паркинг на храмовия комплекс Рупите беше изпълнен с десетки леки коли и автобуси със софийски, русенски, варненски номера, въобще с автомобили от цяла България, Гърция и Северна Македония. Изграждането на храма започва след едно съновидение на пророчицата, при което ѝ се явила самата Света Петка: „Веднъж ми се присъни Света Петка и ми каза: „Искам да дойдеш да живееш в Рупите…“ и ми заръча: „Построй тук същата църква като предишната и я наречи „Света Петка.“ На „Рупите“ Ванга започва да идва още през 50-те години, когато местността била див пущинак. Тя избира това място за усамотение и почивка след като ѝ е подсказано от Силите свише. През 1970 г., по нейна молба мюсюлманинът Шукри сковава дървена барака, после войници от Строителни войски ѝ построят малка къщичка, но едва през 80-те години започва да идва всекидневно и да посреща хората. Тя трайно заживява в къщичката в последните години от живота си. През 1991 г. Ванга споделя своето желание пред най-близките си – осиновения от нея  Димитър Вълчев, художника Светлин Русев и Нешка Робева: ”Искам с парите, които са ми оставяли хората от всякакви религии и националности да построим храм Божий за човешкото спасение”, им казала тя. Строителството на църквата  „Св. Петка Българска“ започва в началото на 1992 г. под прякото ръководство на леля Ванга. По настояване на пророчицата проектът е изготвен от архитектите Богдан Томалевски и Лозан Лозанов. Градежът на църквата е приет с ентусиазъм и доверие от поклонниците - всеки дарява средства, според възможностите си. Стрителството на храма е поверено по нейно желание на петричанина Кочо Ангов, дългогодишен директор на Домостроителния комбинат в Благоевград. Така с общи усилия само за две години храмът „Света Петка Българска” е построен. Освен основната дарителка,  над 2000 души правят дарения,  от благодарност и почит към леля Ванга. Даренията са от няколко лева до милион - така се събират милиони левове, а по това време инфлацията е още в началото си.      Изографисването на храма е извършено безвъзмездно от художника Светлин Русев, поканен лично от Ванга. Сама Пророчицата е настоявала да бъдат изографисани хора болни, угрижени, страдащи, отчаяни. Божии чеда, търсещи път и спасение. Иконите на иконостаса Светлин Русев изографисва в същия стил като стенописите. От специален неръждаем метал майстори от София изработват и монтират кръста на купола. Седнала на стол пред храма Ванга присъства на монтирането и с „невиждащите“ си очи прави забележка на майсторите: „Кръста стои малко криво, изправете го“. В началото на октомври 1994 г., когато храмът вече е построен и трябва да се отвещава, Пророчицата казва: „Ванга е храмът и храмът е Ванга“. Новата по-модерна стилистика, която прилага художникът не се вписва в каноните на Православна църква и божите служители първоначално отказват да осветят храма. Но в крайна сметка конфликтът е изгладен и на 14 октомври 1994 г., Петковден, църквата „Света Петка Българска” е тържествено осветена от Неврокопския митрополит Натанаил в съслужение на архиереи и свещеници. Две години след като издига храма на живота си, на 11 август 1996 г., леля Ванга си отива завинаги от белия свят, но бялата църква продължава да носи мир и надежда над човешкото отчаяние и болка. Манастирската част на комплекса е разположена в полукръг около храма, включва 12 стаи с 30 легла, ритуална зала за кръщения и изложбена зала, в която са подредени снимки и вещи на Пророчицата. Стаите за отдих са без телефон, телевизор, интернет... Целта е тук хората да отсядат заради тишината, лечебните горещи извори и себевглъбението – това, на което е държала и Ванга. Изложбената зала „Ванга“ е част от манастирския комплекс, разположен зад храма „Св. Петка Българска“. Открита е на 14 октомври 2012 г. Изградена е по проект на Светлин Русев. Съдържа фотографии от различни периоди от живота на Ванга, нейни знакови мисли и послания към хората. В преддверието на залата се прожектира документалният филм на журналиста Тома Томов „Тъй рече Ванга“. „Аз ви кръстих с вода, Той ще ви кръсти с Дух свети” – този надпис стои в центъра на новата зала в храмовия комплекс, наречена „Свещен дом за кръщаване и венчаване”. Тя  се използва и за неделно училище. Иконите, с които е украсена, са изработени по заръка на Ванга от акад. Светлин Русев. Осветена е на 25 март 2017.  Паметникът на Ванга е едно от последните украшения на комплекса, изработен като дар от скулптора проф. Емил Попов. Той е поръчан от фондация „Ванга“ по случай 100-годишнината от рождението на Пророчицата през 2011 г. Паметникът е с височина 1.80 м, а Ванга е изобразена седнала на пейката до масата, където е приемала нуждаещите се от нейната помощ хора. Скулптурата е изработена от месинг и покрита със сребро. Тя посреща всички посетители на Рупите вляво от мостчето, което води към храма „Св. Петка Българска“. Мемориалният Кръст, вграден в скалата срещу храма през 2009 г. и поръчан от Фондация „Ванга“ е едно от допълненията към комплекса. Той е направен по заръка на Пророчицата, в памет на загиналите от вулкана Кожух. Кръстът е с размери 40 на 30 метра и се вижда от храма. Направен е от мраморни плочи, поставени в скалата така, че миряните да могат да се изкачват по него. Идеята на скулптора е изкачвайки многото стъпала, човек символично да повтори пътя на Христос към Голгота. Чешмата с гореща минерална вода е дарена от Снежана Ботушарова, а скулптор е Леда Старчева. Изградена е през 2012 г. и се намира непосредствено до къщичката на Пророчицата. Скулптурата „Белият гълъб“ е дарение от адвокат Мария Коева за 100-годишнината от рождението на Ванга. Белият гълъб – символ на Святия дух, на Благовещението, на мира и извисената човешка душа, се намира в парка пред храма и напомня на посетителите за тяхното духовно призвание. Ванга казва, че белият гълъб е сакрален символ и когато до човек кацне бял гълъб – това е знак за присъствие и закрила от Небето. Освен със силното си енергийно излъчване, местността „Рупите“ привлича и с намиращите се на територията ѝ топли минерални извори с високи лечебни свойства - „Водата, която е на Рупите е много целебна. Вълшебна е тази вода. И за пиене става, и за бани.“, казвала е приживе Ванга. Изворите се намират близо под „Кръста“, в горната част на комплекса. Водата, която извира там е 75 градуса със силно съдържание на сяра. Лекува кожни болести, дископатии, жлъчка и бъбреци. Пие се в умерени количества. В горещите им целебни води плуват водни костенурки и рибки. Водата лекува кожни болести, дископатии, жлъчка и бъбреци.     ", "date": "2019.10.14", "title": "Над 1000 миряни се стекоха на Рупите за 25-годишнината от освещаването на храма на Ванга"}
{"url": "https://www.monitor.bg:443/bg/a/view/9-86-mln-barela-dnevno-petrolen-dobiv-ochakva-sauditska-arabija-177960", "text": "Саудитският министър на енергетиката принц Абдулазиз бин Салман Ал Сауд заяви днес, че петролният добив на страната ще се възстанови до 9,86 млн. барела на ден през октомври и ноември, предаде „Ройтерс“. След нападенията септемврийското производство на петрол в Саудитска Арабия, най-големия износител на суровината в света, се сви с 660 000 барела на ден спрямо август до 9,13 милиона барела петрол. Атаките на 14 септември бяха срещу два от заводите на държавната петролна компания Saudi Aramco, на които се пада половината от производството в страната или 5% от световните добиви. Пред журналисти енергийният министър на Саудитска Арабия заяви, че до края на ноември страната ще достигне производствени мощности от 12 милиона барела на ден. Сегашният износ от около 6,9 млн. барела дневно ще остане на това равнище до края на годината.", "date": "2019.10.14", "title": "9,86 млн. барела дневно петролен добив очаква Саудитска Арабия"}
{"url": "https://www.monitor.bg:443/bg/a/view/pijan-vletja-s-mercedes-a-si-v-zavedenie-177964", "text": "Пиян шофьор от Ракитово е влетял с Мерцедеса си в питейно заведение в родопското градче и по чудо, от изпочупените стъкла не е имало жертви и пострадали. Инцидентът е станал в събота следобед в Ракитово, когато 65-годишният А.М. решил да се повози на колата си, след като бил солидно пийнал в почивния ден. Управлявайки возилото си по улиците на Ракитово, той загубил контрол и се блъснал в питейно заведение. В резултат на удара няма пострадали хора, нанесени са само материални щети на кафенето. Пристигналите на мястото служители на Районното управление на МВР във Велинград тествали А.М. с дрегер, при което уредът отчел 2.61 промила. Още двама шофьори “ на градус“ са задържани през уикенда, съобщават от полицията. По време на рутинна проверка на улица в Пазарджик автопатрул установил, че пазарджиклията Г.Б. - 46 г., е зад волана с 1.56 промила концентрация на алкохол. В неделя вечерта на улица в Септември униформените от местното полицейско управление спипали неправоспособния Т.Т. – 27 г., от софийското село Доганово. Освен, че бил с отнета през миналата година шофьорска книжка, мъжът управлявал лек автомобил „Опел“ с 2.02 промила алкохолна концентрация.  И тримата водачи са задържани в арестите на полицейските управления в Пазарджик, Септември и Велинград.", "date": "2019.10.14", "title": "Пиян влетя с Мерцедеса си в заведение"}
{"url": "https://www.monitor.bg:443/bg/a/view/djejms-artyr-tretijat-mi-album-e-za-vas-177935", "text": "Певецът Джеймс Артър издава нов албум, който посвещава на феновете си. Третата тава на британската звезда носи името YOU и съдържа 17 парчета, сред които хитовите сингли Naked, Treehouse, Empty Space и Falling Like The Stars. 12 от песните пък са чисто нови. Студийният проект ще се появи на музикалния пазар на 18 октомври. \"Озаглавих албума YOU, защото третият ми албум не е за мен, а за ВАС (YOU)”, намигна Артър. В подкрепа на новия си албум 31-годишният музикант успешно приключи турнето си из Щатите и продължава с обиколка на Великобритания.", "date": "2019.10.14", "title": "Джеймс Артър: Третият ми албум е за вас"}
{"url": "https://www.monitor.bg:443/bg/a/view/s-10-po-skypi-turisticheski-paketi-za-novogodishnite-praznici-177970", "text": "Над половин милион българи се очаква да тръгнат на път, за да празнуват коледните и новогодишните празници. Около 140 000 от тях ще посрещнат празниците извън България, сочи статистиката на Института за анализи и оценки в туризма, цитирана от Нова телевизия. Броят на пътуващите извън граница се увеличава всяка година, като предпочитаните дестинации са съседните страни - Гърция, Сърбия и Северна Македония. Не са малко и българите, които ще посрещат празниците на по-далечни разстояния като Германия, Италия и Испания - държави, в които има големи български диаспори. Към средата на октомври голяма част от българите са планували празниците си и са направили резервации. Статистиката сочи, че обикновено се предпочитат 4 и 5-звездни хотели. Цените на пакетите тази година са с около 11-12% по-високи. „Организаторите на тези пътувания, независимо дали това ще бъде главата на семейството или компания, правят резервации още от септември. Около средата на октомври всичко, което си струва, вече е резервирано. Значение има не само мястото, на което ще отседнете, но и дори масата, на която ще бъдете в ресторанта. Има разлика между маса 3 и маса 23. Именно затова тези, които правят организацията, бързат да вземат най-добрите места”, коментира Румен Драганов от Института за анализи и оценки в туризма.", "date": "2019.10.14", "title": "С 10% по-скъпи туристически пакети за новогодишните празници"}
{"url": "https://www.monitor.bg:443/bg/a/view/evropejska-filatelna-izlojba-pokazva-unikati-v-plovdiv-177953", "text": "Уникални колекции от ценни пощенски марки, карти и други материали може да се видят на Европейската филателна изложба „Пловдив фила 2019 в рамките на панаира на колекционерите „Булколекто“ от 17 до 20 октомври. В Пловдив  ще бъдат събрани бисери на филателията от целия континент, изтъкна председателят на Съюза на българските филателисти Спас Панчев преди година, когато обяви, че се подготвя тази грандиозна изложба. Сега участници от 19 държави представят в нея впечатляващи експонати, разположени върху 480 табла. Най-редките и скъпи  екземпляри от българската филателна и предфилателна класика присъстват в сбирката на Идор Гатти, член на Кралското британско филателно дружество в Лондон, а негови колеги от София добавят два шедьовъра – марките „Малък лъв“ и „Източна Румелия“. Изложбата  подкрепя Пловдив като  Европейска столица на културата, затова първият ден е посветен на града домакин. Ще бъдат пуснати в употреба поредица „Стари ветроходни кораби” и блок „500 г. от смъртта на Леонардо”. Илюстрована пощенска карта „140 г. от подписването на Цариградския мирен договор” ще бъде валидирана в присъствието на Симеон Сакскобургготски, почетен председател на Съюза на българските филателисти /СБФ/, и Никита Лобанов-Ростовский  - внук на княз Алексей Лобанов-Ростовский, подписал историческия документ от страна на Русия. Това ще стане на 18 октомври, когато ще бъде и дебютът на каре от 4 пощенски  марки „100 г. от рождението на Николай Хайтов”.  В Деня на историческото наследство Симеон Сакскобургготски ще бъде награден от Международната асоциация на филателните експерти с медала „Хунзикер“. 19 октомври е Ден на опазването на околната среда и ще бъде представен малотиражен  блок „Защитени видове в Бургаското езеро - видра”. Блокът „Национални носии” ще има премиера на 20 октомври, Ден на българската етнография“. Любителите могат да закупят новите издания в специалната пощенска станция в палата 7 на Международен панаир Пловдив, където ще бъдат разположени експозициите на  „Булколекто“. В неговото 9-о издание  има нумизматични и антикварни сбирки с разнообразна тематика,  както и хоби принадлежности. Посетителите ще видят две витрини с антични монети от Филипопол. Ценителите могат да направят инвестиции в редки предмети. Съорганизатори на изложението са СБФ и компания “Български пощи“.", "date": "2019.10.14", "title": "Европейска филателна изложба показва уникати в Пловдив"}
{"url": "https://www.monitor.bg:443/bg/a/view/syd-othvyrli-komisiona-na-agencija-za-nedvijimi-imoti-177954", "text": "Окръжният съд в Русе отхвърли комисиона на агенция за недвижими имоти в Русе по договор за посредничество. Магистратите изцяло отмениха решението на районния съд, с което С.И. е била осъдена да плати 1200 лева ведно с лихвите и 204 лева неустойка. Още през 2015 г. жената видяла обява за продажба на имот в краен квартал на Русе, отишла на оглед, но цената й се сторила висока и до сделка не се стигнало. През следващите две години ходила още няколко пъти на адреса. Според някои свидетели при един от огледите е била с представител на агенцията, според други – не. В края на 2017 г. собственикът на къщата се свързал със С. И., тъй като спешно му трябвали пари и бил склонен да намали цената. Така била осъществена покупко-продажбата. Междувременно С. И. се подписала под договор за посредничество, съгласно който срещу уговорено възнаграждение агенцията се задължавала да й търси имот, като урежда огледи, организира преговори и подготви предварителен договор. От агенцията научили, че жената е закупила имота и предявили иск в съда да им плати комисиона. Районният съд се произнесъл в полза на агенцията, а купувачът обжалвал. В мотивите си за отмяна на решението окръжните магистрати сочат, че дори и да е извършен оглед с представител на агенцията, тя не е осъществила контакт между страните, не е съдействала за организиране на преговори, в резултат на които да се стигне до сключване на сделка. Решението на Окръжен съд – Русе не подлежи на обжалване и протестиране.", "date": "2019.10.14", "title": "Съд отхвърли комисиона на агенция за недвижими имоти"}
{"url": "https://www.monitor.bg:443/bg/a/view/blizo-2000-sa-bezrabotnite-samo-za-mesec-177963", "text": "1820 са новорегистрираните безработни в бюрата по труда през септември тази година в цялата страна. Всички те са участвали в 149 информационни срещи, организирани от териториалните структури на Агенцията по заетостта съобщиха от ведомството. Новите и подобрени услуги на Агенцията по заетостта като „Консултация и менторство след започване на работа”, „Мобилно бюро по труда” и „Семеен трудов консултант” , дават възможност за включване в стажуване, чиракуване, обучение по време на работа и практика по време на учене, разясниха от агенцията Според експертите голяма част от участниците определят информацията, която получавт за различни курсове за квалификация и преквалификация, като полезна в личен план и се поинтересуват, какво се прави при започване на работа, а също и какви са последствията при напускане на обучението. Безработните имат интерес и към възможността да се възползват от услугите на кейс-мениджър и психолог. Експертите от бюрата по труда предоставиха допълнителна информация за индивидуалната и групова работа с тях и темите в „Ателие за търсене на работа”, които подпомагат практически търсещите работа.", "date": "2019.10.14", "title": "Близо 2000 нови безработни само за месец "}
{"url": "https://www.monitor.bg:443/bg/a/view/nejmar-sam-se-predlaga-na-real-177951", "text": "Звездата на „Пари Сен Жермен“ Неймар е направил невъзможни неща, за да се озове в „Реал“ (Мадрид) през лятото, пише Marca. Бразилецът е търсил начини, за да покаже намеренията си да смени “Парк де Пренс”, като “Камп Ноу” не е бил единственият му вариант. Според мадридското издание най-скъпият футболист дълго време е опитвал да се уреди с трансфер на “Сантяго Бернабеу”, преди да започне финалният му щурм към Каталуня. Marca твърди, че до 20 август Неймар се е надявал да премине в редиците на “лос бланкос”. Именно на тази дата Флорентино Перес е уведомил шефовете на ПСЖ, че няма да се включва в битката за южноамериканеца. В последните дни на август „Барселона“ опита да вземе мегазвездата с оферти, които бяха набързо отвърлени от френския клуб.През лятото Неймар разговарял с четирима футболисти на „Реал“, показвайки готовността си да заиграе с бялата фланелка. Бразилецът се обърнал първо към капитана Серхио Рамос,а след това и към своите сънародници Марсело и Каземиро. Четвъртият, с когото Неймар е разговарял, е актуалният кавалер на “Златната топка” Лука Модрич.", "date": "2019.10.14", "title": "Неймар сам се предлага на „Реал“"}
{"url": "https://www.monitor.bg:443/bg/a/view/bylgarija-posledna-v-es-po-transplantacija-na-stvolovi-kletki-177976", "text": "Нашата страна е последна от държавите-членки на Европейския съюз по трансплантации със стволови клетки, преди нас е Румъния, става ясно от Евростат. У нас те са били общо 139 за 2017 година, от когато са последните му данни, което прави 1,96 на 100 хиляди души. В северната ни съседка съотношението е 1,63 на 100 хиляди. След нас по по-малък дял на тези процедури са Кипър, Люксембург и Естония, но там и населението е значително по-малко. Страните, в които не е извършена нито една такава манипулация са Словения и Малта. Безспорен първенец е Германия, в която близо 7700 души са претърпели такава интервенция, следвани от Франция и Италия съответно с 5500 и 5100 трансплантации.", "date": "2019.10.14", "title": " България последна в ЕС по трансплантация на стволови клетки"}
{"url": "https://www.monitor.bg:443/bg/a/view/borisov-svikva-syveta-po-sigurnost-zaradi-sirija-177952", "text": "Министър-председателят Бойко Борисов свиква на 15 октомври заседание на Съвета по сигурността, а причината е \"рязкото изостряне на ситуацията в Сирия\", съобщиха от пресслужбата на кабинета. В рамките на консултативния и координиращ орган към Министерския съвет ще бъде обсъдена обстановката в Северна Сирия и свързаните с нея процеси от регионалната и международна сигурност, уточняват от правителсвото.", "date": "2019.10.14", "title": "Борисов свиква Съвета по сигурност заради Сирия"}
{"url": "https://www.monitor.bg:443/bg/a/view/bivsh-igrach-na-rilski-na-pytja-na-sinite-v-evropa-177958", "text": "Вицешампионът на Украйна и съперник на „Левски Лукойл“ за Купата на ФИБА-Европа - „Киев Баскет“, подсили редиците си с привличането на сенегалеца Малик Диме. 206-сантиметровият африканец е бивш играч на „Рилски спортист“, като бе привлечен при самоковци в края на 2018 г. и остана в клуба до завършването на сезона. За „Рилецо“ той изигра 22 мача и записа по 13,1 точки, 8,6 борби и 2,5 чадъра. Центърът подписа с турския „Борнова“ след края на сезона, но не изигра нито един мач за тима от Измир и затова премина в отбора от Киев. Мачовете между „Левски Лукойл“ и „Киев Баскет“ ще се играят на 30 октомври и 20 ноември, съответно във втория и петия кръг на груповата фаза. В същото време шампионът „Балкан“ привлече още едно ново попълнение в състава си. Това е 26-годишното крило Алекс Симеонов, който ще играе с отворен договор. В последния сезон Алекс се подвизава в исландския „Валур“. За 21 мача през сезон 2018/19 той записа средно по 17,5 точки и 7,6 борби.", "date": "2019.10.14", "title": "Бивш играч на „Рилски“ на пътя на „сините“ в Европа"}
{"url": "https://www.monitor.bg:443/bg/a/view/gimnastichka-izprevari-jovchev-po-dylgoletie-177955", "text": "Състезателката по спортна гимнастика от Узбекистан Оксана Чусовитина се класира за осми път за олимпийски игри. Така тя постави нов рекорд в този спорт, като при мъжете с най-много участие е Йордан Йовчев с шестте си участия на Игрите. В Токио Чусовитина ще бъде на 45 години. Тя дебютира на световния подиум през далечната 1992-ра и оттогава играе на всички олимпиади, защитавайки цветовете на СССР, ОНД, Германия и Узбекистан. Гимнастичката, която мери сили със състезателки с по 25 години по-млади от нея, има два олимпийски медала – отборно злато през 1992-ра и сребро на прескок през 2008-а. Тя е европейска шампионка на прескок от 2008 г. и има три световни титли – две от 1991 г. и една от 2003. Оксана Чусовитина е единствената действаща състезателка приета в Залата на славата по гимнастика. В същото време на световното в Щутгарт Симон Байлс (САЩ) прибави 5-о злато от шампионата, като стана първа и на земя. Това е общо 25-и медал в кариерата й, с което постави недостижим рекорд. Преди нея легендарният Виталий Шербо (Блрс) бе взел 23 отличия от световни първенства.", "date": "2019.10.14", "title": "Гимнастичка изпревари Йовчев по дълголетие"}
{"url": "https://www.monitor.bg:443/bg/a/view/evropa-s-embargo-sreshtu-ankara-zaradi-sirija-177959", "text": "Съветът на ЕС по външни работи обсъди в понеделник въпроса с намесата на Турция в Сирия и прие заключения, в които се изразява очакване за намеса на Съвета за сигурност на ООН, предаде АФП. Спешно са необходими усилия на международната общност, включително на Съвета за сигурност, за да бъдат прекратени едностранните военни действия, се посочва в приетия текст. Европейските външни министри призовават за среща със своите колеги от коалицията срещу терористичната групировка \"Ислямска държава\". ЕС осъжда турската намеса в Сирия, която отдалечава възможността за постигането на договорено със съдействието на ООН политическо решение. Според ЕС въпросите със сигурността, които тревожат Турция, следва да бъдат решавани по пътя на дипломацията и съобразно международното хуманитарно право. Европейските министри добавят, че турските действия водят до драматични последици. Те допълват, че ЕС няма да финансира райони, в които се пренебрегват или нарушават правата на местното население.  Италия - един от основните оръжейни доставчици на Турция, прикани в неделя за приемане на \"европейски мораториум върху оръжейните продажби\" за тази страна. \"Трудно е да стигнем до единодушни споразумения\", призна Жозеп Борел, номиниран за ръководител на европейската дипломация в новата ЕК, която ще бъде оглавена от германката Урсула фон дер Лайен. \"Става дума за споразумения, сключени от всяка страна с Турция\", и решението за спиране на продажбите е суверенно право на всяка страна членка, подчерта той. \"Испанското правителство е за спирането на оръжейните продажби за Турция\", увери Борел. Испания съобщи, че през декември ще изтегли ракетите си \"Пейтриът\", разположени от НАТО в Адана, на югоизточната турска граница.  Франция ще поиска днес бързо да бъде свикана среща на механизма за съгласуване на ЕС с цел изработване на съвместна позиция на общността, съобщи дипломатически източник. Белгия вече не изнася оръжие за Турция, съобщават местни медии.  ЕС апелира все по-често да бъде сложен край на военната операция. Изоставени от САЩ, сирийските кюрди съобщиха в неделя, че са сключили споразумение с режима на Башар Асад, предвиждащо изпращането на сирийски войски в северната част от страната, за да се противопоставят на бързо напредващите турски сили. Лидери на сирийските кюрди казаха в понеделник, че сделката им с Дамаск, сключена с посредничеството на Русия, засега се съсредоточава в разполагането на армията по границата, като двете страни ще оставят политиката за после, предаде Ройтерс. Силите на сирийския режим са се приближили в понеделник до границата с Турция, където турските войски и техни сирийски съюзници продължават боевете срещу кюрдските милиции, съобщи кореспондент на АФП. Сирийската държавна информационна агенция САНА потвърди пристигането на \"части на сирийската арабска армия\" в селището Тел Тамер, разположено на около 30 км от Рас ал Айн. След като турските въоръжени сили взеха под контрол Тал Абияд и Рас ал Айн в рамките на операция \"Извор на мира\", предприета за прочистване на района на изток от река Ефрат от терористични организации, турски червени барети и командоси са започнали да се придвижват като подкрепление към Манбидж, съобщава турският телевизионен канал НТВ. Турският президент Реджеп Тайип Ердоган приветства съобщението, направено в неделя от Пентагона, че САЩ ще изтеглят до 1000 свои войници от Северна Сирия, където Анкара провежда военна операция срещу кюрдска милиция, предаде АФП. Това е позитивен подход, заяви Ердоган на пресконференция в Истанбул в отговор на въпрос по повод съобщението, направено от американския министър на отбраната Марк Еспър.", "date": "2019.10.14", "title": "Европа с ембарго срещу Анкара заради Сирия"}
{"url": "https://www.monitor.bg:443/bg/a/view/chovekyt-kalkulator-obra-ovaciite-v-bylgarija-tyrsi-talant-177934", "text": "Мъж, който без капка усилие пресмята сложни задачи, спечели овациите на журито и публиката в предаването „България търси талант“. Става въпрос за Георги Георгиев, който се занимана със скоростна калкулация още от детските си години. Често излизах на дъската да решавам определени задачи. Постепенно разбирах, че това нещо ми се отдава доста добре.“, сподели той и допълни, че тайната му се крие в способността за бързо преобразуване на формули. Явява се на световни и олимпийски състезания, а целта му е определяне на над 60 дати за минута и умножение на осемцифрени числа без междинни изчисления. Най-доброто му постижение до момента е през 2016 г. в Германия, където грабва световния шампионски приз. Феновете побързаха да го сравнят с телевизионни герои като Малкълм и Шелдън Купър от „Теория за Големия взрив“. Георгиев си заслужи четири пъти „да“ и продължава в следващия етап на надпреварата за 50 000 лв. Най-много смях пък предизвика Владимир Христов, който представи авторската си песен „За Иваничка“. Той също продължава към полуфиналите, заедно с екстравагантния танцьор на пилон от Израел Нив Градус, челистката Магделена Петрович, суинг танцьорите от „Линди Хоп България“ и други.", "date": "2019.10.14", "title": "Човекът-калкулатор обра овациите в „България търси талант“ "}
{"url": "https://www.monitor.bg:443/bg/a/view/tinejdjyrka-zadigna-portmone-ot-detska-kolichka-177927", "text": "Тинейджърка от Панагюрище е задържана, след като откраднала портмоне със 110 лв. от бебешка количка. Това информираха от областната дирекция на МВР в Пазарджик. За наглата кражба в полицейското управление в Панагюрище се оплакала 34-годишната С.С. от средногорския град. Жената разхождала пеленачето си в центъра на града и поседнала на пейка. В съседство било седнало и момиче. Младата майка се заговорила с нейна позната, когато към количката приближила тинейджърката и започнала уж да си играе с бебето. След минути си тръгнала, а жената установила, че от чантата й, закачена на количката, липсвало портмонето с наличните 110 лева. Потърпевшата веднага подала жалба в местната полиция и оттам започнали разследване. Не след дълго криминалистите открили автора на посегателството-15-годишното момиче. То върнало доброволно чуждите пари, а с него работи инспектор от „Детска педагогическа стая“.", "date": "2019.10.14", "title": "Тинейджърка задигна портмоне от детска количка"}
{"url": "https://www.monitor.bg:443/bg/a/view/chehija-polsha-slovakija-i-ungarija-es-da-zapochne-pregovori-sys-skopie-i-tirana-177956", "text": "Със съвместно отворено писмо \"Да придвижим Западните Балкани напред\" външните министри на Чехия, Полша, Словакия и Унгария настояха Европейският съюз да приеме смело решение за започване на преговори със Северна Македония и Албания, съобщи скопската телевизия 24. \"Северна Македония и Албания изпълниха ключовите критерии, определени от ЕС, като осъществиха комплексни вътрешни реформи. Допълнително Северна Македония сключи историческото Преспанско споразумение с Гърция, с което бе решен дългогодишният спор за името на държавата\", пишат в писмото, публикувано в \"Политико\", чешкият външен министър Томаш Петържичек, полският Яцек Чапутович, унгарският Петер Сиярто и словашкият Мирослав Лайчак. Те подчертават, че включването на Западните Балкани в ЕС е от политически и икономически интерес за съюза. Министрите посочват, че преговорите са дълготраен процес, който ще даде възможност на ЕС да провери реформите в държавите кандидатки. \"Северна Македония и Албания с нетърпение чакат начало на нова фаза в процеса на интеграция в ЕС. Време е да се вземе смело решение за бъдещето не само на тези две страни, а и на целите Западни Балкани и ЕС\", изтъкват четиримата министри.", "date": "2019.10.14", "title": "Чехия, Полша, Словакия и Унгария: ЕС да започне преговори със Скопие и Тирана"}
{"url": "https://www.monitor.bg:443/bg/a/view/140-firmi-predlagat-staj-na-studenti-na-tu-177957", "text": "Работодатели от 142 фирми ще представят своите дейности, ще предложат стажантски позиции, работни места и стипендиантски програми на студентите от Технически университет -София. Това ще се случи по време на изложението на работодатели „Дни на кариерата“. В него ще включат представители от различни бизнес сектори в професионалните направления, по които се обучават студентите във вуза. Дни на кариерата“ е най-голямото подобно университетско събитие в страната, в рамките на което бизнесът в България се запознава отблизо със своите бъдещи служители. Негов основен организатор е Център „Кариера и възпитаници (Алумни)“ на ТУ-София. Изложението се провежда за четиринадесета поредна година в рамките на три дни. На 15-ти и 16-ти октомври работодателите ще бъдат София,а на 17 -ти във филиала на ТУ-София в Пловдив и във „Факултет и Колеж“ в Сливен. Официалното откриване е на 15 октомври от 10:00 часа в централното фоайе на 12-ти учебен корпус.", "date": "2019.10.14", "title": "140 фирми предлагат стаж на студенти на ТУ "}
{"url": "https://www.monitor.bg:443/bg/a/view/vodach-blysna-na-zaden-hod-syprugata-si-177937", "text": "Водач блъсна по невнимание при маневра на заден ход собствената си съпруга в град Сливо поле, Русенска област. 59-годишната жена е с тежки травми и лекарите се борят за живота й. За случая съобщиха от областната дирекция на полицията в Русе. Инцидентът е станал на 13 октомври към 6,10 часа сутринта. 61-годишният шофьор на товарен автомобил \"Мерцедес 210 Д“ с русенска регистрация не се убедил, че пътят е свободен и предприел движение назад, като прегазил съпругата си, която била зад камиона. Пострадалата е откарана веднага в болницата. Лекарите установили, че е с тежка гръдна травма, има фрактура на осем ребра и счупен таз. Инцидентът се изяснява, като на местопроизшествието е извършен оглед и е образувано досъдебно производство, допълват от полицията.", "date": "2019.10.14", "title": "Водач блъсна на заден ход съпругата си"}
{"url": "https://www.monitor.bg:443/bg/a/view/treti-detski-turnir-po-hudojestvena-gimnastika-za-kupite-na-obshtina-blagoevgrad-kupa-pirin-i-mejdunaroden-turnir-prijateli-177940", "text": "В благоевградската зала „Скаптопара в присъствието на Нешка Робева се проведе за трети път детски турнир по художествена гимнастика за Купите на община Благоевград „Купа Пирин“ и международен турнир “Приятели“: „Ще осигурим възможност за по-интензивни тренировки на децата от Клуб по художествена гимнастика „Пирин“. По време на среща с родители беше поставен този въпрос. Обмисляме част от занятията да се провеждат в зала „Скаптопара“, като тренировките в III ОУ „Димитър Талев“ също ще продължат, написа в своята фейсбук страница кандидатът за трети кметски мандат д-р Атанас Камбитов. Обясних, че вървим към кардинално решение по отношение на предоставяне на допълнителни спортни бази. Всяка година строим, ще направим и още зали за спорт. В по-мащабен план, имаме амбицията да изградим и Мултифункционален спортен комплекс, с лекоатлетическа писта, с всички необходими условия. Благодаря на родителите за оценката по отношение на съвместната работа. Преди срещата имах честта да връча купи и грамоти на участците в Трети държавен турнир по художествена гимнастика за Купите на община Благоевград „Купа Пирин“ и международен турнир“Приятели“. На срещата родителите подчертаха, че срещат абсолютно разбиране и подкрепа в лицето на д-р Камбитов: „Благодарим ви! Преди пет години дори не сме си помисляли, че нашите децата ще тренират художествена гимнастика, а вече са част от този красив спорт и печелят награди.  Благодарим за подкрепата, вярваме, че и занапред ще е така. Все още сме малък клуб, но имаме сериозни амбиции. Искаме децата ни да тренират всеки ден“, изтъкнаха родителите.", "date": "2019.10.14", "title": "Трети детски турнир по художествена гимнастика в Благоевград"}
{"url": "https://www.monitor.bg:443/bg/a/view/shinikova-ostana-na-krachka-ot-kupata-na-kremyl-177946", "text": "Втората ракета на България Изабелла Шиникова остана на крачка от основната схема на силния турнир за Купата на Кремъл ($1,03 млн.) в Москва. 27-годишната софиянка отстъпи с 5:7, 4:6 на Яна Чепелова в решителния III кръг на квалификациите. Това беше третото й поредно поражение за сезона от словачката, от която загуби също на „Уимбълдън“ и в Истанбул. По-рано в Москва Шиникова записа престижни победи над Олга Данилович (Сър) и над представителката на домакините Виталия Дяченко (№111). Тя заработи 18 точки за ранглистата, където е №169 с 358 точки. Тази седмица в Топ 200 на класацията на WTA има три българки. Първата ни ракета Виктория Томова загуби три места и е 146-та в света с 407 точки. Елица Костова обаче прогресира с 14 позиции до №198 с 298 т. №1 в света остава Ашли Барти (Авл), следвана от Каролина Плишкова (Чех), Наоми Осака (Яп) и Елина Свитолина (Укр). Детето-чудо Кори Гоуф направи впечатляващ скок от 39 места след триумфа си в Линц (Ав) и вече е №71 с 854 точки, което ѝ гарантира места в основните схеми на повечето турнири. При мъжете първата ни ракета Григор Димитров запази 27-ата позиция в световната ранглиста на АТР. През изминалата седмица той не участва в турнири и остана с актив от 1432 точки, а през тази седмица ще играе в Стокхолм, където през 2013 г. спечели титлата. В челната шестица размествания няма. Номер 1 остава Новак Джокович (Сър) с 9565 точки, следван от Рафаел Надал (Исп), Роджър Федерер (Швейц) и др.", "date": "2019.10.14", "title": "Шиникова остана на крачка от Купата на Кремъл"}
{"url": "https://www.monitor.bg:443/bg/a/view/burja-ot-obvinenija-sled-starta-na-suzuka-177943", "text": "След отминаването на тайфуна Хагибис, който обърка програмата на Гран при на Япония, последва нова буря във Формула 1, този път от обвинения и нападки. Отборът на „Рейсинг Пойнт“ подаде официален протест срещу „Рено“ по обвинение в използване на нелегална технология. В 12 страници тимът описва проблема като: \"предварително зададена настройка за промяна на спирачното усилие, зависеща от местоположението на болида в състезателната обиколка\", проектирана и създадена от френската компания. Според „Рейсинг Пойнт“ въпросната система автоматично регулира баланса на спирачките, в зависимост от това, къде точно се намира колата на пистата. В правилата, обаче, е записано, че пилотът е този, който трябва да регулира баланса на спирачките. ФИА постанови, че протестът е основателен, и иззе системите за електронен контрол и воланите на Даниел Рикардо и Нико Хюлкенберг, използвани на \"Сузука\". Ще бъде направен детайлен анализ на компонентите. От „Рено“ заявиха, че им е необходимо време да се запознаят с обвинението, и да проведат срещи с ФИА, заради \"сложността на 12-страничното досие\", заведено от „Рейсинг Пойнт“. Те посочиха още, че ще използват времето до Гран при на Мексико, за да подготвят \"достоен отговор\", с който да защитят позицията си. В същото време Макс Верстапен размаха обвинително пръст на Шарл Льоклер заради инцидента, който доведе от отпадането на пилота на „Ред Бул“ в Япония. На втори завой Макс изпреварваше Шарл от външната страна, но „Ферари“-то нямаше достатъчно притискане и се блъсна странично в болида на холандеца. 14 обиколки по-късно Верстапен се оттегли заради множество повреди вследствие на удара. След състезанието Льоклер беше наказан от стюардите, а Верстапен изказа цялото си негодувание от пилотирането му: \"От моя страна просто нямаше какво да направя. Всички знаем, че губиш притискане, когато си толкова близо зад някой друг, така че това не е никакво извинение. Смятам, че той е достатъчно опитен, за да е наясно\".", "date": "2019.10.14", "title": "Буря от обвинения след старта на „Сузука“"}
{"url": "https://www.monitor.bg:443/bg/a/view/elizabet-vtora-smeni-koronata-s-tiara-zashtoto-mnogo-j-teji-177947", "text": "Елизабет II препотвърди Брекзит като приоритет и изчете законодателните приоритети на правителството на Борис Джонсън. “Приоритетът на моето правителство е бил да осигури излизането на Великобритания от ЕС на 31 октомври. Моето правителство ще работи за ново партньорство с ЕС, основано на свободна търговия и приятелско сътрудничество. Правителството остава ангажирано да гарантира, че европейските граждани, които са изградили живота си и са допринесли толкова много за Великобритания имат право да останат\", каза Елизабет Втора в речта пред камарата на лордовете. Тя също така подчерта, че правителството на Обединеното кралство е готово \"да се справи с наследството от миналото\" и отбеляза, че Обединеното кралство трябва да изразходва поне 2% от националния доход за отбрана. Кралицата добави, че Лондон планира да запази водещата си роля по глобалните въпроси, като насърчава своите ценности, включително по отношение на глобалната свободна търговия. Кралицата обяви в речта си пред депутатите списък с 26 нови законопроекта, вариращи от прилагането на все още нефинализираното споразумение за развод с ЕС до наказателното осъждане и околната среда. Обхватът на очертаните политики включва планове за законопроект за оттегляне на ЕС със сделка, която Джонсън все още се стреми да постигне с Брюксел, преди планираната дата на заминаване в края на месеца. Няколко дни дебат ще последват речта, завършекът на която ще бъде окончателно официално гласуване за нейното одобрение. Лидерът на консерваторите многократно е казвал, че Брекзит трябва да се случи този месец, повече от три години след като британците гласуваха на референдум през 2016 г. да напуснат блока след близо пет десетилетия членство. Ако не успее да постигне сделка на срещата на върха на ЕС в четвъртък и петък, той рискува да поиска Брюксел да го отложи съгласно закон, предназначен да предотврати потенциално вредно излизане „без сделка“. Елизабет Втора не бе с корона, а с лека тиара, отбелязват британските медии. В програмата с 26 законопроекти приоритет е даден на борбата с престъпността, имиграцията, здравеопазването и околната среда. При положение обаче, че правителството на Борис Джонсън няма мнозинство в парламента приемането на тези закони е под голям въпрос. След няколко дни на дебати предстои гласуване на законодателната програма в парламента. Някои съзират в амбициозната програма на Борис Джонсън опит на премиера да изложи по-скоро неговата платформа преди провеждането на предсрочни общи избори. Министърът на вътрешните работи в сянка Даян Абът заяви, че „правителството използва речта на кралицата в циничен опит да се творят сензационни новини, защото то нито има намерение нито възможности да изпълни тази програма“. Съдбата на Брекзита ще се реши тази седмица на последните преговори между Обединеното кралство и Европейския съюз, които ще положат много усилия, за да постигнат споразумение за развод - 16 дни остават до очакваното излизане на Лондон от европейската общност.  Стремежът на британския премиер Борис Джонсън да осъществи Брекзита на 31 октомври е акцентът в неговата програма за националната политика. Лондон и ЕС проявиха в неделя предпазливост при оценката на шансовете за развод по взаимно съгласие, след като интензивни преговори през уикенда в Брюксел не доведоха до пробив по ключовия въпрос за ирландската граница след Брекзита. \"Остава още много работа\" за излизане от безизходицата, коментира в неделя главният преговарящ на ЕС по Брекзита Мишел Барние. Същата констатация направи и Борис Джонсън. Той заяви, че все още може да се постигне споразумение за Брекзит - сценарий, който би предпочел, при все че е готов да изведе и без сделка страната си от ЕС - но още \"има доста работа за вършене, докато стигнем дотам\". Междувременно ирландският вицепремиер Саймън Ковини коментира, че споразумението е възможно да се постигне още тази седмица. \"Що се отнася до Брекзита, колкото по-малко говорим за него сега, толкова по-добре\", добави той. \"В момента текат доста подробни технически дискусии и според мен трябва да осигурим необходимото за тях време и пространство\", настоя Ковини.", "date": "2019.10.14", "title": "Елизабет Втора препотвърди приоритетите на Борис Джонсън (ОБНОВЕНА+ВИДЕО)"}
{"url": "https://www.monitor.bg:443/bg/a/view/anglichanin-pochina-v-sofija-ot-predozirane-s-narkotici-177932", "text": "Англичанин почина в столицата след предозиране с наркотични вещества, потвърдиха от СДВР. В „Центъра за спешна помощ“ получили обаждане днес в 10.03 часа за колабирал мъж на пресечката на улица Раковски и Иван Вазов. Отзовалите се на място медицински лица са установили, че става въпрос за английски гражданин. Линейката откарала мъжа в „Пирогов“, съобщи за „Монитор“ говорителят на „Центъра за спешна помощ“ в София Катя Сонгарска.  По-късно в „Пирогов“ обясниха, че проби от пациента са установили, че става въпрос за злоупотреба с наркотични вещества. По непотвърдена информация английският гражданин започнал да буйства, докато бил в лечебното заведение и се наложило да бъде извикана полиция. В патрулката мъжът изпаднал в безсъзнание и отново бил подаден сигнал в „Центъра за спешна помощ“. При пристигане на спешния екип се установило, че англичанинът е починал. В момента се извършва аутопсия, за да се установи точната причина на смъртта, съобщиха още от СДВР. От там съобщиха още, че през нощта на неделя срещу понеделник са получили и 2 други обаждания за злоупотребили с алкохол английски граждани. Тази вечер България приема отбора на Англия на Националния стадион \"Васил Левски\" в среща от евроквалификациите, поради което в столицата ни има много английски туристи. ", "date": "2019.10.14", "title": "Англичанин почина в София от предозиране с наркотици"}
{"url": "https://www.monitor.bg:443/bg/a/view/nobelovata-nagrada-za-ikonomika-za-borba-s-globalnata-bednost-177950", "text": "Американецът с индийско потекло Абиджит Банерджи, френско-американката Естер Дюфло и Майкъл Крамер от САЩ спечелиха Нобелова награда за икономика, съобщи Кралската академия на науките. Триото беше отличено “за експерименталния им подход за облекчаване на глобалната бедност“, заяви журито. Наградата на „Риксбанк“ за икономически науки в памет на Алфред Нобел 2019 е присъдена за усилията за борба с бедността в световен мащаб. „Тази година лауреатите въведоха нов подход за постигане на надеждни резултати от най-добрите начини за борба с глобалната бедност“, се казва в изявление на шведската Кралска академия на науките. Наградата е създадена от шведската държавна банка през 1968 г., тя не се причислява към основните пет награди, договорени от Нобел в завещанието му през 1895 г. Тя се присъжда ежегодно от Кралската академия на науките, като паричното обезщетение, както и размерът на други премии, е 9 милиона шведски крони (около 900 000 долара).", "date": "2019.10.14", "title": "Нобеловата награда за икономика - за борба с глобалната бедност"}
{"url": "https://www.monitor.bg:443/bg/a/view/otpuskat-86-hil-lv-za-nova-nahodka-po-pytja-kym-kalotina-177948", "text": "Агенция „Пътна инфраструктура“ откри тръжна процедура за избор на изпълнител за извършване на спасително археологическо проучване на новооткрит археологически обект при 18-ти км по трасето на път І-8 Калотина - СОП. Срокът за подаване на офертите е до 21 ноември, а стойността на обществената поръчка е 86 000 лв. без ДДС. Новооткритият обект е от късната античност, като по време на извършеното археологическо наблюдение са открити кости, фрагменти от глинени съдове и стъкло, както и фрагмент от накит. Археологическият обект е по трасето на участъка Драгоман - Сливница, чието строителство започна през май т.г. В отсечката между км 15+500 и км 32+447 ще бъде изградено второ платно, а старото ще бъде реконструирано и пътят ще стане с магистрален габарит. Участъкът е част от автомагистрала „Европа“, която ще свързва София с ГКПП Калотина. Инвестицията е за 117,3 млн. лв. и е от републиканския бюджет. Срокът за завършване на строителните работи е 2021 г.", "date": "2019.10.14", "title": "Отпускат 86 хил. лв. за нова находка по пътя към Калотина"}
{"url": "https://www.monitor.bg:443/bg/a/view/transplantiraha-4-organa-na-edin-chovek-177933", "text": "Хирурзи от Торино извършиха за пръв път в Европа трансплантация на четири органа наведнъж върху един пациент. Става дума за двата бели дробове, за панкреас и за черен дроб, които са били присадени на 47 годишен мъж. Уникалната ооперация е извършена в престижната болница на т.нар. Град на здравето в „столицата“ на автомобилния концерн ФИАТ. Приемателят е от южния италиански град Бари и от години страдал от генетичното заболяване циститна фиброза, за което са типични тежките инфекции на белите дробове, на черния дроб и на други вътрешни органи. Мъжът отдавна чакал в местната болница да му бъде трансплантиран бял дроб, но преди десетина дни състоянието му станало изключително тежко и той бил транспортиран с платен от държавата полет в най-престижната болница на Торино. Там обаче положението за малко да излезе извън контрола на докторите, тъй като отказал да функционира и черният дроб на пациента. След спешна консултация хирурзите решили, че човекът може да бъде спасен само ако му бъдат присадени едновременно бели дробове, черен дроб и панкреас. Зачакали донор, който за късмет на приемателя се появил не след дълго недалеч от Торино – млад мъж, починал от мозъчна травма. Последвала 15 часова операция, която била извършена на два етапа и от два екипа – първо проф. Мауро Риналди с хората му присадили белите дробове, а след това проф. Ренато Романьоли и асистентите му свършили това, което било техен „специалитет“ – трансплантацията на черния дроб и панкреаса. Според медицинското комюнике на „Града на здравето“ операцията е приключила успешно, присадените органи са започнали да функционират нормално и пациетът е настанен в отделението за интензивна сърдечно-съдова терапия.", "date": "2019.10.14", "title": "Трансплантираха 4 органа на един човек наведнъж"}
{"url": "https://www.monitor.bg:443/bg/a/view/pechati-za-2-20-leva-vyrhu-buletinite-za-vota-177944", "text": "Малко над 2,20 лв. ще струва всеки печат, които ще използват секциите за подпечатването на бюлетините. Това става ясно от документацията към обществената поръчка на МС за изработката на печатите за местния вот на 27 октомври. Общата сума на поръчката е малко над 33 500 лева., като е заложено да бъдат изработени 13 600 печата за обикновените секции и 1000 за подвижните. Първите са бъдат правоъгълни, а вторите – кръгли, като последните излизат 3,48 лева всеки. За печатите задължително трябва да е използва стандартното синьо мастило и да имат гаранция за максимум 20 000 удара върху хартията. Печатите трябва да бъдат доставени до 4 дни преди вота – т.е. 23 октомври. Малко над 1 млн. лева пък ще отидат за отпечатването на изборните книжа – протоколите, черновите, отличителните знаци за членовете на секциите, пликовете за самите протоколи и други материали. Ще са нужни 55 700 пликове, над 253 000 табелки за членовете на секциите. Междувременно пред БНТ проф Михаил Констанинов, който е в ръководството на „Информационно обслужване“, поясни, че предстоящите местни избори са най-скъпите в историята на България, а цената им е 70 млн. лева. По думите му от 4 години насам в подготовката на местни избори има по-висок брой кандидати, както и преференции, които допълнително ги усложняват. Според него, въпреки че изборите ще са сложни за изпълнение, подготовката е перфектна и няма опасност компютрите на информационното обслужване да бъдат хакнати. Той изтъкна, че 5,8 млн. са „наличните хора, които имат право да гласуват тук в България“, а в списъците са около 6,2 млн. Той очаква до урните да отидат около 3 млн. души, а избирателната активност да бъде над 50 %. ЦИК не е получавал сигнали за купуване на гласове, това пък заяви говорителят на ЦИК Таня Андреева пред „България он еър“, като обясни, че протоколите в София ще се приемат само в „Арена армеец“", "date": "2019.10.14", "title": "Печати за 2,20 лв. върху бюлетините за вота"}
{"url": "https://www.monitor.bg:443/bg/a/view/skoda-privlicha-praktichnite-potrebiteli-sys-scala-i-kamiq-177907", "text": "Чешката марка Skoda има повод за двойна доза оптимизъм, тъй като на започналия преди броени дни Автомобилен салон София 2019 представя два изцяло нови модела. Двете премиери са в най-популярните напоследък автомобилни сегменти. Звездата на изложението безспорно е новата Skoda Scala, която е поредната успешна разработка на чехите и ще привлече практичните потребители. Колата е построена на модулната платформа MQB-A0, на която е базиран Volkswagen Polo, но предлага удобствата и пространството, характерни за класа на по-големия модел Golf. Новият хечбек с 5 врати Scala заменя модела Rapid Spaceback в гамата на Skoda. Името Scala идва от латинската дума, означаваща „стълба” и е показателно за същността на автомобила. Новата Scala е изградена на модулната платформа MQB-A0, на която е базиран Volkswagen Polo, но по размери се конкурира с настоящия Volkswagen Golf и дори превъзхожда повечето модели в С-сегмента по вътрешно пространство. Обемът на багажника е най-големият в компактния сегмент с 467 литра, а когато се сгънат задните седалки, капацитетът се увеличава до 1410 литра. В интериора има сензорен екран на мултимедийната система, който стандартно е 6,5-инчов, а опционално се предлага и с диагонал 8,0 или 9,2 инча. Сред опциите са цифрово табло с 10,25-инчов виртуален кокпит, отопляем волан, напълно LED фарове и адаптивен круиз контрол. На борда има и над 30 интелигентни решения от фирмената гама Simply Clever, като чадър във вратата на шофьора, двоен под на багажника, подвижни маси в облегалките на предните седалки, мрежи и куки за закрепване на багажи, джобове, ниши и USB портове за пътниците отпред и отзад. Новата Skoda Scala се предлага в пет модификации на задвижване. Базовият модел е с 1,0-литров 3-цилиндров бензинов турбодвигател 1.0 TSI с мощност 95 к.с., съчетан с 5-степенна механична скоростна кутия. Следва 1,0-литров 3-цилиндров бензинов турбодвигател 1.0 TSI с мощност 115 к.с., съчетан с 6-степенна механична скоростна кутия. Най-мощният бензинов агрегат е 1,5-литров 4-цилиндров турбомотор 1.5 TSI със 150 к.с. със система за изключване на част от цилиндрите. В двигателната гама има и един 1,6-литров 4-цилиндров турбодизелов двигател със 115 к.с. и 250 Нм, съчетан с 6-степенна ръчна скоростна кутия. За всички двигатели без базовия като опция се предлага 7-степенна автоматична трансмисия DSG с два съединителя. Най-интересна е версията с двигател 1.0 G-TEC, работещ на природен газ (метан) с мощност 90 к.с., комбиниран с 6-степенна механична трансмисия. Всички мотори са оборудвани със система за старт/стоп и система за рекуперация на спирачната енергия, и отговорят на новите екологични норми Euro 6d-TEMP. Производството на Skoda Scala се осъществява завода на компанията в Млада Болеслав, Чехия. Базовата цена на модела е 28 580 лева с ДДС за варианта Activ с двигател 1.0 TSI с 95 к.с. Другата интересна премиера на щанда на Skoda е новият компактен кросоувър Kamiq, който се позиционира под по-големите си братя Karoq и Kodiaq. Новият Kamiq е стилен и практичен компактен автомобил, проектиран специално за взискателните европейски клиенти. Той е насочен към по-младата аудитория от потребителите и ще се бори с конкуренти като Volkswagen T-Cross и SEAT Arona. Подобно на двата модела, с които споделя обща платформа, Kamiq е с повишен просвет, но не предлага двойно задвижване 4х4 и е наличен само с предно предаване. Новата Skoda Kamiq е с дължина 4,24 метра и има просторен салон за петима човека, а багажният обем е 400 литра, като при необходимост нараства до 1395 литра. В по-високите версии на оборудване кросоувърът е получил 10,25-инчов цифров приборен панел, както и с мултимедийна система със сензорен екран, чийто диагонал може да бъде 6,5 инча, 8 или 9,2 инча. Списъкът на предложените електронни асистенти и системи за сигурност включва адаптивен круиз контрол, активно задържане в лентата на движение и система за автоматично спиране при опасност. За задвижването на новата Skoda Kamiq се предлагат само турбодвигатели, като базовият е 3-цилиндров бензинов мотор 1.0 TSI с мощност от 95 или 115 к.с., както и по-мощен 4-цилиндров бензинов агрегат 1.5 TSI със 150 к.с. Кросоувърът може да се поръча и с турбодизелов мотор 1.6 TDI с мощност от 120 к.с. и дори с 1,0-литров двигател G-TEC на втечнен природен газ (CNG) с мощност 90 к.с. Стандартна за всички версии е 6-степенната механична скоростна кутия, а най-мощният бензинов мотор може да се комбинира със 7-степенна роботизирана автоматична трансмисия DSG с двоен съединител. Базовата цена на Skoda Kamiq е 30 640 лева с ДДС за варианта Activ с бензинов турбодвигател 1.0 TSI с мощност 95 к.с. На щанда на Skoda в столичния „Интер Експо Център” посетителите могат да видят и модернизираната версия на Skoda Superb, като там най-интересното е добавянето на високопроходима версия Superb Combi Scout, предназначена за потребителите, които често пътуват по планински или черни пътища. Новият Superb Combi Scout е оборудван стандартно със система за задвижване 4х4 и допълнителен пътен просвет от 15 мм, което го прави много практичен за суровите зимни условия. Отново към стандартното ниво на оборудване влиза и пакета „Лоши пътища“, който осигурява защита за двигателя и долната част на шасито при шофиране по неравен терен. Тези характеристики се допълват и от възможността за шофиране в режим Off-road, който ще подпомогне водачите в по-тежките терени. Динамичният контрол на шасито е възможен като допълнителни опционално оборудване. Новата Skoda Superb Scout се предлага ексклузивно с най-мощният бензинов и най-мощният дизелов двигател в гамата на модела. Дизеловият 2,0-литров турбодвигател 2.0 TDI осигурява 190 к.с. и е комбиниран със 7-степенна автоматична скоростна кутия с двоен съединител DSG. Този двигател е оборудван с катализатор с AdBlue впръскване и филтър за частици, което означава че отговаря на стандарт за екологичност Euro 6d-TEMP. Бензиновият двигател 2.0 TSI осигурява мощност от 272 к.с. В допълнение към задвижването 4х4, той е оборудван и със 7-степенна автоматична трансмисия DSG. На изложението са показани модернизираната Fabia във варианти хечбек и комби, бестселърите Octavia и Octavia Combi, както и двата успешни кросоувъра Karoq и Kodiaq. Изложеният на щанда Kodiaq е в най-спортната си версия RS, задвижван от 2,0-литров турбодизелов двигател с мощност 240 к.с. Най-големият кросоувър на чешката марка предлага щедро пространство, както за до 7 човека, така и за много багаж. Моделът спокойно може да тегли и ремаркета до 2,5 тона.", "date": "2019.10.14", "title": "Skoda привлича практичните хора със Scala и Kamiq"}
{"url": "https://www.monitor.bg:443/bg/a/view/deca-spjat-na-matraci-na-poda-v-stolichna-zabavchka-177941", "text": "Деца от столичната 124 ДГ „Бърборино“ се налага да спят върху матраци на пода във физкултурния салон, заради ремонт в забавачката. За проблема сигнализираха родили на малчуганите като излязоха на протест. Те се оплакаха, че децата им са принуди да спят на матраците, както и да делят три тоалетни. „172 деца от 6 групи учат в първа, втора и трета група смесени заедно. Писали сме на всички компетентни институции, те си прехвърлят проблема. Има деца, които спят на матраци на земята. Децата имат неколкократен прием на инсулин. Трябва да могат да спят, за има компенсиране на кръвна захар. Едните спят, другите им пречат“ сподели една от протестиращите жени пред Bulgaria ON AIR. Хората са категорични, че няма достатъчно легла в детската градина и се мислят алтернативни варианти. Родителите са съгласни на диалог, но по думите им от септември миналата година компетентните институции не намират решение на проблема.  Директорката на забавачката Теменужка Димитрова обаче обясни, че за всяко дете има легло. „Не съм видяла някой да спи на пода или на матрак. Големите деца просто не обичат да спят. Ние решаваме как да организираме почивката на децата“, коментира Димитрова. Кметът на район „Красно село“ Христо Апостолов пък даде обещание, че ситуацията ще се нормализира през януари. „Писани са жалби, хората имаха притеснения, че ремонтът на градината няма да приключи в срок. Срокът за приключване е февруари 2020 г. Тази ситуация е временна. Наистина е неприятно, че много деца са на едно място. Готов съм да приема всичко, което родителите предложат. Хората от четвърта група бяха категорични, че не искат да местят децата си. Другият вариант е да затворим градината и 160 деца да не идват“, заяви още районният кмет. Протестиращите родилите обаче се опасяват, че ремонтът на детската градина няма да приключи в срок. Апостолов заяви, че е готов да носи наказателна отговорност, ако срокът не бъде спазен.", "date": "2019.10.14", "title": "Деца спят на пода в столична забавачка"}
{"url": "https://www.monitor.bg:443/bg/a/view/zadyrjaha-dvama-afganistanci-na-gkpp-dunav-most-177926", "text": "Двама млади афганистанци са били задържани на ГКПП „Дунав мост“ при опит да преминат нелегално границата. За случая съобщиха от румънската гранична полиция. На 13 октомври към 16,00 часа в румънската част на пункта служителите спрели за проверка тежкотоварен камион, управляван от 32-годишен гражданин на северната ни съседка. Според документите тирът транспортирал стъкла от Турция до компания в Румъния. При проверка на транспортното средство граничните полицаи открили между пода и мястото за резервни гуми двама млади мъже без документи за самоличност. Момчетата казали, че са граждани на Афганистан и са съответно на 18- и 19-годишна възраст. Обяснили, че са се качили в камиона от паркинг на територията на България и водачът не знаел за това. Имали намерение да влязат незаконно в Румъния и от там да се насочат към държава от Западна Европа. Нелегалните мигранти ще бъдат съдени в Русе.", "date": "2019.10.14", "title": "Задържаха двама афганистанци на „Дунав мост“"}
{"url": "https://www.monitor.bg:443/bg/a/view/osydiha-sobstvenik-na-pitbul-napadnal-i-nahapal-dirigentka-177925", "text": "Собственик на агресивно куче беше осъден във Велико Търново. Р.Н. е признат за виновен за това, че не положил достатъчно грижи за домашното си куче питбул, което на 1 март т.г. нападнало и нахапало пенсионираната диригентка Мария Павлова. 85-годишната жена ила хазайка на стопанина на кучето. Във фаталния ден тя внезапно била връхлетяна от животното в двора на общата къща, която тя и стопанина на кучето обитавали. В резултат от нападението възрастната жена получила тежка телесна повреда: пълно осакатяване и обезобразяване на лявата ръка и множество разкъсно – контузни рани по останалата част на тялото. Заради допуснатото нападение от страна на домашния му любимец, на собственика на питбула е наложена условна присъда от една година и два месеца с тригодишен изпитателен срок и глоба в размер на 600 лв.  ", "date": "2019.10.14", "title": "Осъдиха собственик на питбул,  нападнал и нахапал диригентка"}
{"url": "https://www.monitor.bg:443/bg/a/view/alek-bolduin-razkri-pola-na-petoto-si-dete-177921", "text": "Актьорът Алек Болдуин и съпругата му Хилария обявиха пола на петата си рожба. Новият член на семейството ще е момиченце. Това е радостна вест за единствената им дъщеря Кармен, която има три по-малки братчета. Във видео, публикувано в профила на Хилария в Инстаграм, се вижда как двойката разкрива пред децата си какво ще е бебето. Сюжетът е следният: 6-годишната Кармен, 4-годишният Рафаел, 3-годишният Леонардо и 16-месечният Ромео получават по една кукла на бебе, повито в бяло одеяло. След това 35-годишната Хилария окуражава наследниците си да разгърнат одеялата, за да разкрият пола. Кармен - най-голямото дете и единствена засега дъщеря в семейството, възкликва \"Момиче е\", след като забелязва, че бебето е облечено в розови дрешки. Припомняме, че Хилария и 61-годишният Алек оповестиха миналия месец, че очакват пета рожба, няколко месеца след като тя направи спонтанен аборт.", "date": "2019.10.14", "title": "Алек Болдуин разкри пола на петото си дете"}
{"url": "https://www.monitor.bg:443/bg/a/view/a1-startira-svoe-mobilno-prilojenie-za-sledene-na-sportni-rezultati-177942", "text": "С MAX Score феновете ще могат да гледат видеоповторения на голове от първенствата, излъчвани по каналите MAX Sport А1 стартира собствено мобилно приложение за следене на спортни резултати на живо. С MAX Score феновете ще могат да се информират за актуалните резултати на отборите, които подкрепят и представянето на любимите си състезатели в десетки спортове. Приложението е част от спортното портфолио на телекома, което включва и каналите MAX Sport. MAX Score информира 24 часа в денонощието за всичко най-интересно, което се случва в европейския и световен футбол, най-големите тенис турнири, топ надпреварите по волейбол и баскетбол, най-силните лекоатлетически състезания, хокейните битки в Националната хокейна лига, стартовете в най-гледаните моторни спортове, както и резултати от бойни спортове и най-известните голф състезания. То включва и пълната програма на каналите MAX Sport за предстоящите 7 дни. В MAX Score феновете могат да намерят видеоповторения на голове от футболните първенства и турнири, които се излъчват по каналите MAX Sport. По този начин, дори когато нямат възможност да гледат двубоя на своя любим отбор в УЕФА Шампионска лига, испанската Ла Лига, италианската Серия А или холандската Ередивизи, те ще имат възможност да видят головете малко след тяхното отбелязване. Потребителите ще могат да следят важни за тях събития и да получават известия в реално време. Така те ще бъдат информирани за старта на очакван двубой или състезание, за титулярните състави в отборните спортове, за статистика, свързана с настоящия или с предишни мачове между съперниците, за отбелязване на гол или получаване на картон във футболен мач, за край на полувреме или на двубой и др. Приложението е напълно безплатно, като потребителите не е задължително да бъдат клиенти на А1 или да са абонирани за каналите MAX Sport, за да го ползват. В момента MAX Score налично само за устройства с операционна система Android.", "date": "2019.10.14", "title": "А1 стартира свое мобилно приложение за следене на спортни резултати"}
{"url": "https://www.monitor.bg:443/bg/a/view/ministyr-karanikolov-novata-koncepcija-za-industrialnite-zoni-shte-povishi-interesa-kym-bylgarija-177929", "text": "„Съвсем скоро ще бъдем готови със Закона за индустриалните зони. Всеки инвеститор, който желае да дойде и да прави бизнес в България, ще може да се възползва от него“. Това заяви министърът на икономиката Емил Караниколов по време на Конференция на почетните консули на Република България. Във форума участваха 71 от общо 75 почетни консули, представляващи страната ни в 45 държави. Целта на конференцията е да бъде направен преглед на дейността на българските почетни консули зад граница, да бъдат споделени добри практики, както и да бъдат представени актуалните тенденции във външната политика, икономиката, търговията и инвестиционните възможности на България. По време на форума министър Караниколов припомни, че в края на октомври с притеснение и надежда очакваме развръзка по казуса Брекзит. „В контекста на повишената несигурност в глобален мащаб, Министерството на икономиката ще продължи да работи за запазване на икономическата и финансовата стабилност в страната, като същевременно се предприемат активни мерки за постигане на устойчиво висок икономически растеж“, каза още той. По негови думи в перспектива развитието на българския износ ще остане силно зависимо от възстановяването на европейската икономика. В тези условия вероятно все още ще се наблюдава усилено преориентиране към трети пазари, които за разлика от европейския пазар показват завиден растеж. От началото на годината общият ни износ бележи рекордни нива и възлиза на близо 38 млрд. лв. Икономическият министър изтъкна, че последните данни мотивират да се търси възможности за ръст на експорта на пазарите на бързо развиващите се икономики, както и за увеличаване пазарния дял на българските стоки в страни, които са наши традиционни търговски партньори и остават високо платежоспособни. В заключение министър Караниколов благодари на почетните консули, че представят България като фактор за стабилност и подчерта, че разчита на съдействие от тяхна страна за по-нататъшно разширяване на двустранните делови връзки и позиционирането на България като предпочитана дестинация за инвеститорите.", "date": "2019.10.14", "title": "Министър Караниколов: Новата концепция за индустриалните зони ще повиши интереса към България"}
{"url": "https://www.monitor.bg:443/bg/a/view/antichnata-i-srednovekovnata-istorija-na-sinemorec-sybrana-v-kniga-177928", "text": "Книгата „Историята на Синеморец. Античност и Средновековие“ бе представена официално днес в деня на св. Петка, който е и празник на курортното ни селище. На премиерата присъстваха кметът на Синеморец Костадин Диков, кметът на Царево Георги Лапчев и други официални лица, а епископ Йеротей Агатополски извърши тържествен водосвет, след който се извиха кръшни народни хора. Книгата е първи том от бъдеща поредица сродни издания. Неин автор е докторът на историческите науки Атанас Орачев, а художественото оформление е дело на Цвятко Остоич. „Историята на Синеморец. Античност и Средновековие“ съдържа изключително богат и впечатляващ илюстративен материал – исторически карти, пейзажна фотография и т.н. В нея са обхванати процесите в целия район на Странджа в съответните епохи. Днес от 16 часа в Синеморец ще се проведе и беседа с авторите, които ще раздават автографи на ценителите на стойностното историческо четиво.", "date": "2019.10.14", "title": "Античната и средновековната история на Синеморец събрана в книга"}
{"url": "https://www.monitor.bg:443/bg/a/view/zadyrjaha-mitko-sindikata-s-1-5-t-kradeno-gorivo-177914", "text": "54-годишен жител на малкото градче Гурково е задържан в хода на спецполицейска акция за търгвоия с недекларирана акцизна стока след като караният от него товарен автомобил «Фиат» е бил спрян за проверка и в карусерията полицаите установили 6 варела от по 200 лв, които били свързани с 12-волтова помпа. В три от варелите имало 48- л дизелово гориво, за които водачът не можал да представи документи за произход. При проверка в дома на известния сред гурковци с прозвището Митко Синдиката  мъж били намерени още множество варели, пластмасови бутилки и туби, в които имало още 1070 л горива. Според разследващите Синдиката е криминално проявен, но това не му пречело да работи като охранител на ТИР-паркинг, откъдето най-вероятно е източвано горивото за мобилната му бензиностанция. От услугите на Митко се ползвали основно ромите от местната махала , които купували на преференциални цени. За случая е уведомена ГД \"Митническо разследване и разузнаване\", образувано е досъдебно производство.", "date": "2019.10.14", "title": "Задържаха Митко Синдиката с 1,5 т крадено гориво"}
{"url": "https://www.monitor.bg:443/bg/a/view/toto-pechalbi-tiraj-82-177915", "text": "„6 от 49“: Числа - 7, 17, 18, 29, 39, 46. Печалби: 6 – няма, 5 – 6 по 4934,50 лв., 4 – 600 по 49,30 лв., 3 – 10 509 по 3,90 лв. ДЖАКПОТ: 3 498 229,64 лв.  Числа – 1, 9, 19, 21, 32, 38. Печалби: 6 – няма, 5 – 10 по 1026,30 лв., 4 – 283 по 36,30 лв., 3 – 4236 по 3,50 лв. ДЖАКПОТ: 428 819,57 лв.  I теглене: 3, 11, 14, 15, 30. Печалби: 5 – 1 по 23 141,20 лв., 4 – 185 по 144,30 лв., 3 – 5955 по 6,60 лв. II теглене: 4, 6, 13, 25, 29. Печалби: 5 – 1 по 23 141,20 лв., 4 – 216 по 123,60 лв., 3 – 6849 по 5,70 лв.  Позиция - 4, 7, 9; цифра – 6, 3, 3. Печалби: 3 – 1 по 34 294,00 лв., 2 – 941 по 36,40 лв. ДЖАКПОТ – няма.  8, 23, 30, 45, 47; Зодия 6 – Дева. Печалби: 5+1 - няма, 5 – няма, 4+1 – няма, 4 – 1 по 500,00 лв., 3+1 – 20 по 100,00 лв., 3 – 161 по 10,00 лв., 2+1 – 251 по 5,00 лв., 1+1 – 1261 по 1,50 лв., 2 – 2504 по 0,80 лв., 0+1 – 2177 по 1,00 лв. ДЖАКПОТ: 3 000 000,00 лв.  Година 97, месец 04, дата 19, ден 5. Печалби: I група – няма, II група – 1 по 456,80 лв., III група – няма, IV група – 5 по 45,70 лв., V група – 2 по 114,20 лв., VI група – 6 по 30,50 лв., VII група – 24 по 9,50 лв., VIII група – 18 по 10,20 лв., IX група – 42 по 6,50 лв., X група – 78 по 4,10 лв., XI група – 96 по 3,80 лв., XII група – 234 по 2,00 лв., XIII група – 480 по 2,00 лв., XIV група – 1307 по 1,20 лв., XV група – 2387 по 1,10 лв. ДЖАКПОТ: 8764,65 лв.", "date": "2019.10.14", "title": "Тото печалби, тираж № 82"}
{"url": "https://www.monitor.bg:443/bg/a/view/18-godishen-zagina-sled-katastrofa-s-gligan-177916", "text": "Тежка катастрофа между \"Мерцедес\" и глиган отне живота на 18-годишен младеж, а други четирима са тежко ранени. Инцидентът е станал късно вечерта в петък по пътя от село Черково към Карнобат. Зад волана на лекия автомобил седял 20-годишен младеж. Изведнъж в тъмното на платното изскочило диво прасе. Водачът е шофирал с несъобразена скорост и не успял да спре навреме. Возилото се блъснало челно в глигана със страшна сила. При фаталния удар на място починал спътника на водача – 18-годишен младеж от село Черково, който седял на предната дясна седалка. С различни наранявания са водача и останалите трима пътници.  20-годишният шофьор е получил комоцио и е настанен в отделение “Неврохирургия” към УМБАЛ – Бургас, без опасност за живота.  С комоцио е и друг 19-годишен младеж, който също е настанен в неврохирургията. Третият пострадал е с наранявания по цялото тяло.  Той е  настанен в Първа хирургия на УМБАЛ – Бургас, без опасност за живота. Най-леко се е отървал 30-годишен мъж от село Черково, който е с комоцио, без опасност за живота. Той е  прегледан и освободен за домашно лечение, съобщиха от здравното заведение.", "date": "2019.10.14", "title": "18-годишен загина след катастрофа с глиган"}
{"url": "https://www.monitor.bg:443/bg/a/view/avtobusi-s-turisti-visjaha-s-chasove-na-granicata-sys-severna-makedonija-177922", "text": "Няколко автобуса с туристи висяха в продължение на часове на границата със Северна Македония. В неделя малко след 22 часа се заформила опашка от 5-6 автобуса с туристи и множество леки коли, които останали блокирани на ГКПП „Деве баир“ от македонска страна, в продължение на повече от 3 часа. „Когато пристигнахме водачът от първия автобус каза, че чака от 3 часа. Представете си. Първо имало смяна на работещите на пункта, после се оказа и срив в системата. Много неприятно, тъй като ние превозваме туристи и чакането определено успя да ги изнерви“, коментираха от кюстендилска туроператорска фирма. В крайна сметка след часове на висене блокираните на границата автобуси с туристи и леки автомобили са успели да се приберат в Кюстендил. Хората си обясняват чакането и с натоварения трафик в неделния ден. „През почивните дни голяма част от кюстендилци ходят на шопинг до съседна Северна Македония. Събота и неделя определено пътуващите са повече и се получават подобни задръствания. Кой от нас тръгнал да си купи евтини зеленчуци, друг на заведение. Надяваме се обаче в подобна ситуация да не попадаме“, коментира и друг от чакащите да се приберат в страната ни кюстендилец.", "date": "2019.10.14", "title": "Автобуси с туристи висяха с часове на границата със Северна Македония"}
{"url": "https://www.monitor.bg:443/bg/a/view/kak-cvetan-vasilev-stana-producent-na-film-za-peevski-177945", "text": "Познавате ли прочутия тексаски разследващ продуцент и режисьор Кевин Буут? Ама лично ли го познавате? Тези дни да сте се чували с него? Да сте му пращали някой интересен линк с указания? Срамота! Проверете си пощата. Никакви фенове на творчеството на този гений на филмовото изкуство не сте, ако нямате личен инструктаж от Цветан Василев. От това може да се направи и извода, че сте и тъпи и грозни. Само един умен и красив банкер беглец със засукан мустак може да си позволи директна връзка с човек, представящ се за независим журналист и творец, сякаш го продуцира. И не само това, но и да му изпрати линк, придружен от коментар, в който фигурира следното изречение: „Дебелото прасе е отново в това“. Някакви предположения кого визира банкерът беглец Цветан Василев? Да няма случайно предвид собственика на сайта, пред когото тексаският шоумен разкрива зависимостта си от укриващия се от закона аферист? Отказваме се да налучкваме агентурните имена на доносниците на ДС с оглед на визията им, за да не прекрачим границата, както например правят в сайта „Фрогнюз“. Знаем само, че един независим журналист не би се поддал на подобна провокация. И умен човек не би го направил. В опита си да изпише веждите на своя спонсор, Кевин Буут направо му извади очите. Беше ясно, че пародията на филм „Сенките на София“ (Shadows of Sofia, 2019) е мръсна поръчка срещу депутата и издател на „Телеграф медиа“ Делян Пеевски. Също като филмите за медицинските ползи от марихуаната, в които Буут прокарва определени интереси. Беше ясно, че разстановката на софрата с афериста Цецо Василев и с мнимия борец срещу корупцията Асен Йорданов, също не е случайна. Интервюто, озаглавено „Кевин Буут пред Фрог: Пеевски оглушително мълчи за контрабандата на ”Булгатабак” и финансирането на ИДИЛ“, пък е живото доказателство, че разследващият продуцент и продуцентът на продуцента са едно цяло. Грешката в заглавието е красноречив пример както за нивото на сайта, финансиран от банкера беглец и превърнат в негов пресцентър, така и за чалга творбата на Буут с объркан сюжет, разминаващи се субтитри и ясна директива кой и как да бъде оплют и дискредитиран. Кевин Буут е гостуващ артист в постоянната трупа, състояща се от Любица Кулезич, Соня Колтуклиева и агента на ДС Илиян Василев с псевдоним Сашо, както и трима сервизни работници. Всички участници в трупата оглушително мълчат за зависимостите си от банкера беглец, но и не е необходимо признание от тяхна страна. Всичко е ясно. Така както е ясно, че щом се е хванал на хорото, Буут ще коментира всички теми, придружени с лични указания от главния продуцент. Щом като агент Сашо може да коментира избора на главен прокурор и кандидатурата на Иван Гешев, защо и Буут да не покаже информираност по въпроса. Кои все пак са красивите българи, до които Буут се е докоснал и които са го накарали да се влюби до такава степен в страната ни, че да я опознае на маса? Това, несъмнено е красивият му български гид Асен Йорданов, както и красивите цигани – представителна извадка, които включва във филма си. Не на последно място – и красивият аферист Цветан Василев, който си позволява лукса да инструктира филмовия си деец, така както разпращаше линкове и до останалите си служители. Това впрочем бе стил и на банкерската дъщеря Радосвета Василева по времето, когато се изживяваше като шефка, която коли и беси в „работата на тате“. Припомняме изтеклата информация за имейли до изпълнителните директори на трезора, в които тя oбcъждa кoлeднитe възнaгрaждeния в КТБ за заслужили и санкцията за провинили се служители с три и повече закъснения, както и за наказания на хора, които не спазват нейните заповеди. На Буут поне не му се налага да дава писмени обяснения за поведението си, каквито са се изисквали от останалите служители на банкера. Както казва Радосвета Василева: „Заплатите ги плаща баща ми, той преценява“... „Американският освободител на България“, както е наречен Кевин Буут в интервюто за „Фрогнюз“, трябва да си заслужи кюфтетата. Пък и не само.", "date": "2019.10.14", "title": "Как Цветан Василев стана продуцент на филм за Пеевски"}
{"url": "https://www.monitor.bg:443/bg/a/view/razsledvat-banda-za-iznudvane-177917", "text": "Специализираната прокуратура и ГДБОП разследват организирана престъпна група за изнудвания чрез заплахи, действаща на територията на област Бургас.  Това съобщиха от пресцентъра на Апелативна специализирана прокуратура. Извършват се действия по разследването на организирана престъпна група. Тя е действала чрез заплахи и физическо насилие. Информация за хода на досъдебното производство ще бъде предоставена след приключване на процесуално-следствените действия.", "date": "2019.10.14", "title": "Разследват банда за изнудване"}
{"url": "https://www.monitor.bg:443/bg/a/view/bremennata-ashli-greym-se-pusna-gola-snimka-177919", "text": "Най-успешният закръглен модел Ашли Греъм разбуни духовете в социалните мрежи. Бременната красавица публикува своя снимка, в която дрескодът й е „както майка я е родила“. Бъдещата майка пусна и видео, на което показва промените в тялото си. Това е приключение и съм благодарна, че получавам голяма подкрепа“, написа 31-годишната брюнетка. Припомняме, че манекенката съобщи, че е в очакване на първа рожба през август. Това беше най-страхотното пътешествие с най-любимия човек на света. Днес се чувстваме благословени, благодарни и развълнувани да ви съобщим, че нашето семейство ще порасне. Честита годишнина. Животът ще става все по-добър\", сподели в Инстаграм тогава Греъм.", "date": "2019.10.14", "title": "Бременната Ашли Греъм се пусна гола (СНИМКА)"}
{"url": "https://www.monitor.bg:443/bg/a/view/nameriha-neizvesten-mesojaden-dinozavyr-sys-zybi-na-akula-177923", "text": "Фосили от едър месояден динозавър, който бил голям хищник и се е срещал преди 115 милиона години, бяха открити в Тайланд, предаде Ройтерс. Той принадлежал към група динозаври, чиито зъби напомняли тези на акула и ефикасно разкъсвали чужда плът. Новият вид динозаври получиха научното название Siamraptor suwati. Те били дълги над 9 метра и тежали поне по 3,5 тона. Живели са през кредата и са ловували тревопасни динозаври. Става въпрос за фосилите от най-големите месоядни динозаври, които някога са живели на днешната територия на Тайланд. Палеонтолози от университета Раджабат в провинция Након Ратчасима заявиха, че всъщност са открити части от скелетите на 4 екземпляра от вида в Корат, Тайланд. Фосилите включват фрагтменти от черепа, гръбнака, крайниците, таза и зъби. \"S. suwati е бил най-едрият хищник там и от тази гледна точка вероятно е бил топ хищник\", поясни палеонтологът Соки Хатори от университета и музея за динозаври на префектура Фукуи в Япония. Към същата група принадлежат кархародонтозаврите, които са сред най-едрите хищници, живели някога на Земята. Те достигали около 13,5 метра дължина и са се срещали преди около 90 милиона години в Северна Африка. Зъбите им напомняли тези на акула. За най-ранните кархародонтозаври се знае въз основа на фосили, които бяха открити в Африка и Европа, но сега учените с изненада констатираха, че ранни представители на тази група хищници са живели в Югоизточна Азия. Резултатите от изследването са публикувани в PLoS One. В същото време стана известно, че палеонтолози са открили следи от динозаври в източната китайска провинция Джъдзян, които се предполага, че са живели преди 100 милиона години. Над 20 стъпки с дължина от 22,7 см до 82 см бяха открити в село край гр. Ланси, заяви доцентът от Китайския университет за науки за Земята Син Лида. Експертите предполагат, че телата на динозаврите са с дължина от 3,8 до 14 м. Учените са на мнение, че отпечатъците са от периода Креда и са на 100 милиона години, което показва, че в района е имало голям брой сауроподи, за които се счита, че са били богати на вода и растителност в онези времена. Според експертите на това място са живели едновременно месоядни и тревопасни динозаври, но до момента не са открити доказателства. Син Лида и Мартин Локли, професор от Университета на Колорадо, са сред авторите на проучването, резултатите от което бяха публикувани в сп. „Historical Biology\".", "date": "2019.10.14", "title": "Намериха неизвестен месояден динозавър със зъби на акула"}
{"url": "https://www.monitor.bg:443/bg/a/view/chetirima-raneni-v-avtomobilna-katastrofa-177904", "text": "Четирима пострадаха в автомобилна катастрофа на пътя между горнооряховските села Правда и Янтра. Лек автомобил „Ситроен”, управляван от 48-годишен мъж, внезапно се преобръща в канавката по таван. Сред пътниците в колата има и 14-годишно момче. Те са откарани за преглед в болница, където е установено, че няма опасност за живота им. пробата на водача за алкохол е отрицателна. Все пак му е взета е кръвна проба и за химичен анализ. По случая се води досъдебно производство.", "date": "2019.10.14", "title": "Четирима ранени в  автомобилна катастрофа"}
{"url": "https://www.monitor.bg:443/bg/a/view/es-odobri-germanskija-zaem-za-condor-chast-ot-faliralija-thomas-cook-177920", "text": "Европейската комисия одобри германския мостов заем на стойност 380 млн. евроза чартърната авиокомпания Condor, подразделение на британския туроператор Thomas Cook Group, който фалира миналия месец, предаде ДПА. Заемът, отпуснат от федералното правителство и германската провинция Хесен, цели да помогне на превозвача да продължи дейността си. Шестмесечният заем ще се плаща на траншове при строги условия, отбелязва Еврокомисията, като допълва, че Condor ще трябва да представя всяка седмица нуждите си от налични средства. Новите вноски ще бъдат изплащани само когато на компанията не й стигат пари. Освен това Германия се ангажира да гарантира ще заемът ще бъде върнат след шест месеца или Condor ще трябва да бъде подложен на мащабно преструктуриране, да се върне към дългосрочна жизнеспособност, допълва ЕК. Тези условия ще намалят до минимум изкривяването на конкуренцията, което евентуалното може да бъде предизвикано от държавната помощ, отбелязва ЕК. В Condor работят общо 4900 души. Компанията води преговори с евентуални купувачи.", "date": "2019.10.14", "title": "ЕС одобри германския заем за Condor, част от фалиралия Thomas Cook"}
{"url": "https://www.monitor.bg:443/bg/a/view/septemvri-se-okaza-po-evtin-ot-avgust-177918", "text": "Индексът на потребителските цени за септември 2019 г. спрямо август 2019 г. е 99.7%, т. е. месечната инфлация е минус 0.3%, което означава дефлация, сочи статистика на Националния статистически институт (НСИ). Инфлацията от началото на годината (септември 2019 г. спрямо декември 2018 г.) е 1.7%, а годишната инфлация за септември 2019 г. спрямо септември 2018 г. е 2.3%. Средногодишната инфлация за периода октомври 2018 - септември 2019 г. спрямо периода октомври 2017 - септември 2018 г. е 3.1%. През септември 2019 г. спрямо предходния месец цените на стоките и услугите в потребителските групи са се променили, както следва: - алкохолни напитки и тютюневи изделия - увеличение с 0.2%; - облекло и обувки - намаление с 0.9%; - жилища, вода, електроенергия, газ и други горива - увеличение с 0.3%; - жилищно обзавеждане, домакински уреди и принадлежности и обичайно поддържане на дома - намаление с 0.3%; - здравеопазване - увеличение с 0.7%; - транспорт - намаление с 1.0%; - съобщения - намаление с 0.2%; - развлечения и култура - намаление със 7.2%; - образование - увеличение с 1.9%; - ресторанти и хотели - намаление с 2.3%; - разнообразни стоки и услуги - увеличение с 1.0%. През септември 2019 г. са хлябът „Добруджа“ - с 0.4%, тестените закуски и пици - с 1.0%, месото от едър рогат добитък - с 0.3%, месото от домашни птици - с 0.9%, прясната и охладената риба - с 1.0%, нискомасленото прясно мляко - с 0.3%, млечните масла - с 3.2%, ябълките - с 1.7%, гроздето - с 14.3%, доматите - с 3.4%, краставиците - с 5.4%, пиперът - с 12.6%, зрелият лук и чесънът - съответно с 8.2 и 1.6%, кореноплодните зеленчуци (моркови и червено цвекло) - с 3.3%, маслините - с 1.4%, зрелият боб - с 1.2%, захарта - с 0.4%, оцетът - с 0.4%, кафето - с 1.3%, газираните напитки - с 0.7%, плодовите сокове - с 1.4%, ракиите - с 1.1%, бирата - с 0.4%, и други. През миналия месец са се увеличили цените на следните хранителни продукти: свинско месо - с 3.0%, малотрайни и трайни колбаси - съответно с 0.3 и 0.9%, мляно месо (кайма) - с 0.4%, пълномаслено прясно мляко - с 0.3%, кисели млека - с 0.4%, сирене - с 0.6%, кашкавал - с 1.0%, извара - с 0.9%, яйца - с 2.1%, маргарин - с 2.2%, цитрусови и южни плодове - с 2.6%, зеле - с 4.8%, други пресни зеленчуци (зелен фасул, тиквички и патладжан) - с 3.5%, гъби - с 0.8%, леща - с 1.9%, шоколад и шоколадови изделия - с 0.4%, сладолед - с 4.4%, минерална вода - с 1.4%, вина - с 0.3%, и други. В групите през септември при: облекло - с 0.2%, обувки - с 2.4%, материали за ремонт и поддържане на жилище - с 0.5%, газообразни горива за битови нужди - с 0.6%, мебели - с 2.0%, хладилници - с 0.8%, перални и съдомиялни машини - с 0.2%, бойлери - с 0.3%, препарати за почистване на съдове - с 1.6%, газ пропан-бутан за ЛТС - с 1.2%, моторни и смазочни масла - с 0.1%, пътнически въздушен транспорт - с 16.3%, телевизори - с 0.8%, градинарство - с 0.4%, пакетни услуги за почивка и туристически пътувания - с 15.9%, услуги по краткосрочно настаняване - с 20.5%, и други. През разглеждания месец в групите на нехранителните стоки и услугите е регистрирано увеличение на цените при: цигари - с 0.3%, водоснабдяване - с 1.5%, канализационни услуги - с 1.6%, услуги за пречистване на водата - с 4.6%, течни горива за битови нужди - с 0.1%, въглища - с 0.4%, дърва - с 0.5%, готварски печки - с 0.6%, климатични инсталации - с 0.5%, прахове за пране - с 0.7%, автомобилен бензин А100Н - с 0.3%, метан за ЛТС - с 0.5%, цветарство - с 1.3%, кина и театри - с 4.9%, услуги по обществено хранене - с 0.5%, продукти за лична хигиена - с 2.7%, козметични продукти - с 2.3%, и други. през миналия месец, а цените на лекарските и на стоматологичните услуги остават на равнището от предходния месец. Хармонизираният индекс на потребителските цени за септември 2019 г. спрямо август 2019 г. е 98.8%, т.е. месечната инфлация е минус 1.2%. Инфлацията от началото на годината (септември 2019 г. спрямо декември 2018 г.) е 1.8%, а годишната инфлация за септември 2019 г. спрямо септември 2018 г. е 1.6%. Средногодишната инфлация за периода октомври 2018 - септември 2019 г. спрямо периода октомври 2017 - септември 2018 г. е 2.6%. Според ХИПЦ през септември 2019 г. спрямо предходния месец цените на стоките и услугите в потребителските групи са се променили, както следва: - хранителни продукти и безалкохолни напитки - увеличение с 0.6%; - алкохолни напитки и тютюневи изделия - увеличение с 0.2%; - облекло и обувки - намаление с 0.7%; - жилища, вода, електроенергия, газ и други горива - увеличение с 0.2%; - жилищно обзавеждане, домакински уреди и принадлежности и обичайно поддържане на дома - намаление с 0.4%; - здравеопазване - увеличение с 0.6%; - транспорт - намаление с 2.1%; - съобщения - намаление с 0.2%; - развлечения и култура - намаление с 3.5%; - образование - увеличение с 1.8%; - ресторанти и хотели - намаление с 8.6%; - разнообразни стоки и услуги - увеличение с 0.5%. Индексът на цените за малката кошница за септември 2019 г. спрямо август 2019 г. е 100.5%, а от началото на годината (септември 2019 г. спрямо декември 2018 г.) е 102.5%. През септември 2019 г. цените на стоките и услугите от малката кошница за най-нискодоходните 20% от домакинствата са се променили спрямо предходния месец, както следва: - хранителни продукти - увеличение с 0.5%; - нехранителни стоки - увеличение с 0.8%; - услуги - увеличение с 0.4%.", "date": "2019.10.14", "title": "Септември се оказа по-евтин от август"}
{"url": "https://www.monitor.bg:443/bg/a/view/iznosyt-na-kitaj-za-sa-sht-nadolu-sys-17-8-prez-septemvri-177924", "text": "Износът за САЩ, които са най-големият пазар на Китай, е спаднал със 17,8% на годишна основа до 36,5 млрд. долара, което е ускоряване на понижението спрямо отчетените минус 16 на сто през август. Това сочат обявените днес данни на китайските митници, цитирани от световните агенции. Вносът на американски стоки се е понижил с 29,6 на сто до 10,6 млрд. долара, което е леко подобрение спрямо августовския спад от 22%. САЩ и Китай постигнаха частично търговско споразумение късно в петък. В туит, в който обяви за постигнатата договореност, президентът на САЩ Доналд Тръмп посочи, че то включва интелектуалната собственост, финансовите услуги и селскостопанските стоки. Министър на финансите Стивън Мнучин, уточни, че Вашингтон се отказват от планираното повишаване на митата от 25 на 30% върху китайски внос за 250 млрд. долара, считано от 15 октомври. Тръмп все още не е взел решение за митата за китайски стоки, които е предвидено да влязат в сила през декември, каза постоянният търговски представител на страната Робърт Лайтхайзър. Той уточни, че частичното споразумение не обхваща китайския телекомуникационен гигант Huawei. Общо търговията на Китай през септември е намаляла с 3,2 на сто на годишна основа, а вносът се е свил с 8,5 на сто, сочат данните на китайските митници. Положителното салдо на Китай за първите девет месеца на годината е намаляло с 0,1 на сто до 1,83 трилиона долара. Вносът се е понижил с 5 на сто до 1,52 трилиона долара.", "date": "2019.10.14", "title": "Износът на Китай за САЩ надолу със 17,8% през септември"}
{"url": "https://www.monitor.bg:443/bg/a/view/shotlandija-vyrvi-kym-nov-referendum-za-nezavisimost-177903", "text": "Първият министър на Шотландия и лидер на Шотландската национална партия Никола Стърджън обеща, че през идните дни ще отправи към Лондон искане за произвеждане на втори референдум за независимост от Великобритания, предаде Би би Си. \"Още сега ще внеса законодателна инициатива в шотландския парламент\", каза Стърджън. \"След като бъде приет този законодателен акт, ще отправим искане в съответствие с раздел 30 от Закона за Шотландия\", добави тя. Според този раздел британският парламент е длъжен да предостави на региона правото да произведе референдум. За тази цел е необходимо съгласието на регионалния парламент на Шотландия, долната и горната камара на британския парламент. Стърджън потвърди, че референдумът ще се състои тази година. \"Най-вероятно ще се случи в рамките на няколко седмици\", добави тя. През 2014 г. в Шотландия беше произведен референдум за независимост, но 55 на сто от гласувалите предпочетоха да останат част от Великобритания. Управляващата Шотландска национална партия обаче се възползва от резултатите от референдума за Брекзит през 2016 г., на който населението на Шотландия масово гласува за оставане в ЕС, за разлика от Великобритания като цяло.  Това даде повод за издигане на идеята за нов референдум за независимост, който Стърджън планира да организира до края на мандата на сегашния шотландски парламент през 2021 г.", "date": "2019.10.14", "title": "Шотландия върви към нов референдум за независимост"}
{"url": "https://www.monitor.bg:443/bg/a/view/50-dka-trevi-izgorjaha-kraj-veliko-tyrnovo-177906", "text": "Около 50 декара суха трева и лесонепригодни площи са унищожени при пожара в землището на В. Търново снощи. Няма засегнати горски площи, съобщават от Областната дирекция на полицията в старата столица. Сигнал за пожара е получен около 20,00 ч. в потушаването му са участвали около 20 огнеборци с общо 5 автомобила от РС \"ПБЗН\" - В. Търново и Г. Оряховица. Привлечени са и курсанти от НВУ \"В. Левски\". Четири часа, след получаването на сигнала пламъците са били потушени. Цяла нощ на мястото са дежурили противопожарни автомобили. Днес дежурството продължава от съображения за сигурност. Причините за пожара са в процес на изясняване.", "date": "2019.10.14", "title": "50 дка треви изгоряха  край Велико Търново (ОБНОВЕНА)"}
{"url": "https://www.monitor.bg:443/bg/a/view/nashi-ucheni-ot-cern-iznesoha-urok-v-sofija-177871", "text": "Гимназисти от 9-и, 10-и и 11-и клас и ученици от 7-и клас на столичното 1-во СУ „Пенчо П. Славейков“ си отговориха на въпроса от какво е направен светът по време на специален урок в рамките на два учебни часа с български учени от ЦЕРН. В първата част на специалната лекция гл. ас. д-р Румяна Хаджийска поговори с учениците за атома, радиоактивността, частиците, за откриването на електрона. Учениците чуха за историята на Вселената и гледаха клипове от големия адронен колайдер, запознаха се и с най-голямото събитие за учените в ЦЕРН през последните години – откриването на Х-бузона през 2012-а. В края на часа ас. Хаджийска представи на гимназистите и възможностите за кариера в ЦЕРН. Те се запознаха с програмите за студенти или ученици и как могат да изкарат практики в Женева. Във втората част пък инж. Александър Христов разказа какви дейности се извършват в ЦЕРН и в какво се състои работата на учените, които работят там. Инициативата е по идея на учителя по химия Блажка Ушагелова и е продължение на проведеното през юли обучение на учители по природни науки в ЦЕРН. Преподавателката и още над 30 педагози изкараха пет дни в лекции в Женева по национална програма „Квалификация на педагогическите специалисти“ на образователното министерство.", "date": "2019.10.14", "title": "Наши учени от ЦЕРН изнесоха урок в София "}
{"url": "https://www.monitor.bg:443/bg/a/view/slushatel-zaplashi-radiostancija-s-vzriv-puskali-mnogo-srybsko-177910", "text": "57-годишен мъж от Шумен е бил арестуван след като отправил терористична заплаха към една от радиостанциите, която излъчва на територията на града, съобщи говорителят на ОДМВР Ася Йорданова. Заплахата е била фалшива, а повод за нея станало разминаване на вкусовете на музикалния терорист с програмната схема на радиото. Мъжът, чието име не се съобщава позвънил на 112 в 2:55 часа сутринта в неделя. Казал, че ще постави взривно устройство в централата на известна радиостанция. От спешния телефон приели заканата с пълна сериозност и я предали на МВР. Започнало незабавно издирване на автора на обаждането и малко по-късно била установена самоличността му. Полиция нахлула в дома на слушателя и извършила претърсване, но по време на обиските не били намерени боеприпаси, взривни вещества и пиротехнически изделия, с които да може да бъде осъществена заканата. Пред полицаите 57-годишният шуменец обявил, че е звъннал на 112 в знак на протест, че по това време на денонощието в ефира на заплашеното радио върви само сръбска музика. Меломанът-терорист бил отведен в РУ на МВР, където прекарал следващите 24 часа в пълна тишина далеч от сръбско. Срещу него е образувано досъдебно производство по чл. 326 ал. 1 от НК. Според справка на „Монитор” в излъчваните програми на територията на Шумен, единственят ефир, в който пускат сръбско посред нощ е този на Радио Веселина. От полунощ до 7 сутринта там върви „Най-добрият микс от песни”. От полицията в Шумен нито потвърдиха, нито отрекоха, че става дума за едно от най-любимите на шуменци радиа.   ", "date": "2019.10.14", "title": "Слушател заплаши радиостанция с взрив, пускали много сръбско"}
{"url": "https://www.monitor.bg:443/bg/a/view/18-godishen-s-6-meseca-staj-zad-volana-ubi-shestima-177912", "text": "18-годишен младеж от град Крън, който получил свидетелството си за правоуправление през март т.г. е бил зад волана на лек автомобил „Мерцедес“ , който се врязал около 1,15 часа на 14 октомври в „Ауди“ по пътя от Казанлък за Габрово и стана причина за смъртта на шестима души Мерцедесът, управляван от Юлиян Арнаудов се е движел с огромна скорост по правия участък,  в купето са били двамата братя Валентин и Илия Юлиянови  и двама техни роднини Галин и Георги , които идвали от Казанлък и пътували към домовете си.  По неизвестни причини немското возило внезапно е навлязло в насрещното платно и е се е забило в предницата на Ауди, карано от 42-годишен жител на Габрово с адресна регистрация в София. Ударът е бил толкова жесток, че се наложило колите да бъдат рязани с механична ножица, за да бъдат изкарани  труповете.При първия  оглед не са били открити личните документи на всички жертви По първоначална информация компанията е била на тържество по повод сюнет на намиращото се в близост до катастрофата Крънско ханче, но от там заявиха, че са затворили още към 20,00 часа. В малкото градче разказват, че Мерцедесът бил подарен на Юлиян от баща му съвсем наскоро. Тепърва ще се изяснява дали младият Юлиян е употребил алкохол. Заради катастрофата през цялата нощ движението от Казанлък за Габрово е било отклонявано по обходен маршрут. От началото на годината на територията на Старозагорска област са регистрирани 32 смъртни случая при пътни произшествие.Предпоследният е станал в неделя по пътя Стара Загора – село Богомилово, където е загинал един човек при верижна катастрофа  ", "date": "2019.10.14", "title": "18-годишен с 6 месеца стаж зад волана уби шестима (ОБЗОР)"}
{"url": "https://www.monitor.bg:443/bg/a/view/chakali-izgrizali-rykata-na-psihar-nameren-myrtyv-v-dvora-na-bolnica-177913", "text": "Най-вероятно чакали или подивели кучета са  изгризали дясната ръка на 25-годишния Марин Николаев Георгиев, чието тяло бе открито в двора на радневската психиатрична болница на 4 октомври след продължило близо 80-дневно издирване. На трупа се натъкнала лекарка, която се разхождала в двора на заведението, където в момента се лекуват от различни псхихозаболявания близо 300 мъже и жени. Мъжът е бил по потник и с анцуг, в единия от джобовете разследващите намерили пликче с клик – система , в което имало две саморъчно свити цигари, запалка и празна кутия от папироси „Асос“. Дясната ръка е била изгризана до лакътя, Марин е бил обявен за издирване след като на 23 юли е избягал по време на разходка с други болни. Младият мъж е лекуван от шизофрения и наркомания през 2017-а година, настанен е бил отново за лечение по решение на съда в Ямбол на 14 май. Правил е две бягства, след което е връщан отново с полиция, коментира главният лекар на болницата д-р Владимир Трънов. Десет дни по-късно все още не  изготвено заключението на съдебния лекар за причините, довели до летален изход. Не е приключила и експертизата за състава на самоделните цигари.Запознати не изключват възможността Марин да е починал от свръхдоза хероин. Не са открити следи от насилие по трупа, който е бил в състояние на силно разложение. Д-р Трънов категорично отхвърли лансираните от майката на пациента  Мария Георгиева версии за някакви хирургични интервенции с цел донорство. Голяма част от пациентите в Раднево са на свободен режим, много често някои напускали района на здравното заведение , но след това се завръщали. След откриването на трупа той е бил закаран в моргата, където би трявало да му е направена аутопсия след като в РУ „Полиция“ – Раднево било образувано досъдебно производство за престъпление по член 127 от НК за евентуално склоняване към самоубийство.", "date": "2019.10.14", "title": "Чакали изгризали ръката на Марин, намерен мъртъв в двора на болница (ОБЗОР)"}
{"url": "https://www.monitor.bg:443/bg/a/view/v-rusija-iskat-vryshtane-na-smyrtnata-prisyda-177909", "text": "Резонансно убийство на 9-годишно момиче в град Саратов провокира ожесточени обществени дискусии относно връщането на смъртната присъда в Русия. В инициирана от Държавната Дума анкета в социалните мрежи анкета 80% от участниците се обявиха за въвеждане на крайната мярка. В допитването на долната камара на парламента до обяд в понеделник бяха се включили 116 000 души. За връщането на смъртното наказание се обявиха и редица депутати, включително ръководители на парламентарни фракции. Зловещото престъпление се случи в Саратов на 9 октомври т.г. Рано сутринта 9-годишната Лиза Кисельова тръгнала сама на училище, но така и не се появила в школото. По-късно същия ден започна издирването на момичето, като в него се включиха полицаи и местни доброволци. В нощта на 11 октомври Лиза беше открита мъртва. За убийството е арестуван 35-годишният рецидивист Михаил Туватин, който вече е признал вината си пред следователите. Мъжът е с богато криминално минало – има непогасена съдимост за изнасилване, грабеж и насилствени действия от сексуален характер. Жестокото убийство шокира жителите на Саратов, които откриха подписка с искане за връщане на смътното наказание за подобни престъпления.", "date": "2019.10.14", "title": "В Русия искат връщане на смъртната присъда "}
{"url": "https://www.monitor.bg:443/bg/a/view/myj-e-ubit-v-kostenec-trima-sa-zadyrjani-177908", "text": "34-годишен мъж е убит в Костенец по особено жесток начин, съобщиха от МВР. Жертвата е била намушкана смъртоносно. Около 21:00 ч. в неделя вечерта на тел. 112 бил подаден сигнал за скандал пред частен адрес в Костенец. Няколко минути по-късно постъпил нов сигнал за мъж в безпомощно състояние, лежащ пред същия адрес.     При огледа от екипите, пристигнали на място, е констатирана смъртта на мъжа, а по тялото му са установени много прободни рани. Установено е, че престъплението е извършено след скандал. Мъжът е починал от множество прободни рани. Няколко часа по-късно полицията е задържала двама мъже и една жена за престъплението. По случая е образувано досъдебно производство.", "date": "2019.10.14", "title": "Мъж е убит в Костенец, трима са задържани"}
{"url": "https://www.monitor.bg:443/bg/a/view/13-g-zatvor-za-liderite-na-katalunskija-bunt-177905", "text": "Върховният съд на Испания даде между 9 и 13 г. затвор на девет лидери на Каталуния във връзка с неуспешния опит за обявяване на независимост на богатия испански регион през октомври 2017 г., информира Ройтерс. Други трима обвиняеми са осъдени само по обвинения в неподчинение и няма да лежат в затвора. Испанският вестник \"Паис\" пише, че нито един от обвиняемите не е осъден за бунт - най-тежкото обвинение. Деветимата са осъдени по обвинения в противодържавна дейност. Ориол Жункерас, който беше заместник на лидера на Каталуния от януари 2016 г. до октомври 2017 г., е осъден на 13 г. затвор. Той получи най-тежката присъда от всички по обвинения в противодържавна дейност и злоупотреба с държавни средства.  Защитата обяви, че ще обжалва решението пред Конституционния съд и пред Европейския съд по правата на човека. Деветима сепаратистки лидери са в затвора близо 2 г. след арестуването им в края на октомври 2017 г. Други шестима се укриват от правосъдието, включително Карлес Пучдемон. Испанските сепаратисти, които се борят за независимост на Каталуния от Испания, предизвикаха конституционна криза с организирания през 2017 г. референдум за независимост, който принуди испанското правителство в Мадрид да поеме контрол над Каталуния. Мадрид отстрани бившия каталунски лидер Карлес Пучдемон от лидерския пост след вота. 56-годишният, който сега живее в Белгия в изгнание, ще се изправи пред съда по обвинения в бунт, ако се върне в Испания. Процесът срещу каталунските сепаратисти приключи през юни след четири месеца на изслушвания на около 400 свидетели. Прокуратурата поиска 25 г. затвор за бившия лидер Ориол Жункерас и между 16 и 17 г. затвор за другите. Обвиняемите не промениха позицията си по време на процеса. Те твърдяха, че са изправени пред съда само заради идеите им. Но прокуратурата заявяваше, че те са съдени заради действията им, а не заради идеите им.", "date": "2019.10.14", "title": "13 г. затвор за лидерите на каталунския бунт "}
{"url": "https://www.monitor.bg:443/bg/a/view/izpepeljavane-na-lij-chang-dong-vze-goljamata-nagrada-na-cine-libri-2019-177911", "text": "Филмът „Изпепеляване“, режисиран от южнокорейския кинодеец Лий Чанг-донг, взе голямата награда в рамките на тазгодишното издание на фестивала CineLibri 2019. Лентата представлява адаптация на разказа „Горящият хамбар“ от сборника „Изчезването на слона“ на Харуки Мураками. каза Кристоф Ламбер, който оглави панела на оценяващите, при връчването на наградата. Призът беше приет от разпространителя на „Изпепеляване“ в България - Христо Христозов. Филмът разказва историята на Джонг-Су, чиято много близка приятелка изчезва, след като започва връзка с мистериозния Бен, с когото сe запознава по време на последното си пътешествие до Африка. Заглавието има 40 награди, включително и няколко отличия от филмовия фестивал в Кан. Второто място и грамота за майсторска литературна адаптация на петото издание на литературно-филмовия фестивал CineLibri 2019 отидоха при „Заличено момче“. Филмът е режисиран от Джоуел Еджертън. Заглавието проследява истинската история на писателя Герард Конли, който написа своите мемоари именно в България. Писането на „Заличено момче“ той съчета с преподаването в Американския колеж в София. Третото място журито на CineLibri 2019 отреди на \"Продавачът на вестници и цигари\" на режисьора Николаус Лейтнер. Заглавието е вдъхновено от романа на Роберт Зееталер. Общо 11 филма се включиха в надпреварата за „Гран при“. Форумът ще продължи до 20 октомври с прожекции на ленти извън конкурсната програма.", "date": "2019.10.14", "title": "„Изпепеляване“ на Лий Чанг-донг взе голямата награда на CineLibri 2019"}
{"url": "https://www.monitor.bg:443/bg/a/view/olimpijcite-po-informatika-trenirat-s-onlajn-systezanija-177867", "text": "Тайната на успеха и пътят към медалите е решаването на допълнителни задачи вкъщи, участване в онлайн състезания и подготвителни школи, споделиха пред „Монитор“ част от БГ олимпийците по математика, информатика и лингвистика. Игрите, спортът и книгите също тренират мозъка и разнообразяват ежедневието на децата. Как протича подготовката на състезателите в националните ни отбори, разказаха ръководителите на отборите и олимпийците по време на седмицата на отворените врати в Института по математика и информатика при Българската академия на науките, която бе част от събитията по случай отбелязването на 150-годишнината на Академията. „Главната подготовка е вкъщи сам. Това отличава добрите състезатели от слабите, защото който има повече мотивация, става по-добър“, смята Атанас Димитров от младши разширения отбор по информатика, който всеки ден отделя по няколко часа за допълнителни задачи Благо Динев пък заделя уикендите си, за да се упражнява. С наближаването на състезания обаче заляга над тях още по-усърдно. Онлайн състезанията са друг от начините са самоподготовка на олимпийците. „Повечето от нас решават през няколко дена онлайн състезания по математика и основно така се подготвяме“, сподели пък Йордан Илиев от старшия разширен отбор по информатика. Те са с различна трудност и всеки може да се включи в тях независимо от своята възраст. Момчетата споделиха, че с участието си в школа по информатика разбират, че програмирането е тяхната страст. Затова и съветват децата да се включат в такива, за да се пробват и да намерят областта, която им е интересна и им се отдава. Както всяко дете, олимпийците също имат някого, на когото да подражават. За тях обаче спорът не е между Меси или Ронадло. Те подражават на другите талантливи олимпийци, по чиито стъпки искат да вървят. Идолът на Атанас е Мартин Копчев от старшия отбор по информатика. Деветокласникът от математическата гимназия в Габрово последно завоюва сребърен медал от Международната олимпиада по информатика в Баку. „Въпреки възрастта си той се представя много добре и решава доста задачи. Искам да решавам задачи колкото него, за да стана толкова добър“, сподели Атанас. Йордан пък подражава на учителя си по информатика от съботните уроци. „Той е бивш състезател и е доста успешен. Школите с него са полезни и интересни“, каза момчето. Няколко седмици преди състезание пък учениците се събират в олимпийския център, където решават усърдно задачи и определят кои ще бъдат представителите на България. „Знанията за успешно представяне не се учат по учебната програма, а само с допълнителни школи и самоподготовка“, заяви ръководителят на информатиците Емил Келемеджиев. Според него има три стъпки за успешното представяне по време на състезание – да направят алгоритъм, да го програмират и да пишат бързо върху клавиатурата. Благодарение на добрата подготовка и участието от самото начало на състезанията информатиците ни се нареждат на 5-о място по медали. Лингвистите ни пък са на второ място, като пред тях са единствено представителите на САЩ. Любопитното е, че един от ръководителите на американския отбор е българин. В олимпийския център децата прекарват две седмици. Сутрин решават по 4-6 часа задачи, а следобед ги обсъждат. Техният ръководител Любомир Златков обясни, че учениците сами оценяват работите си. Те ги разменят и така могат да видят кой къде се е затруднил. „Важното е да подхождам позитивно от самото начало. Трябва да видя как някой друг прави нещо, за да го направя и аз по най-добрия начин“, сподели Матей Петков, който завоюва злато на тазгодишната Международна олимпиада по лингвистика в Южна Корея. По време на лагера се провеждат и отборни състезания. „Колективът ни е силен и груповото решаване на задачи помага на учениците да усвоят добрите практики от съотборниците си“, заяви Златков. Илиян Йорданов е бивш олимпиец по математика и информатика, но все още е свързан с отборите. Третокурсникът в СУ „Св. Климент Охридски“ вече е част от националната комисия, която подготвя и провежда състезанията, с които се определят учениците за разширените отбори. „Интересно ми е да измислям задачи, въпреки че процесът е доста тежък. След като се направи нейното условие и решение, трябва да се направят тестове, на които да се оценява от състезателната система“, сподели Йорданов. Той има възможност да предлага задачи още като ученик по време на националната школа, където разбира, че е добър в това. По думите му нивото на задачите трябва да е доста високо, за да не се стига до ситуация като преди 2 години, когато в турнир за по-малките е имало 6-има руснаци с 600 точки. По време на състезание задачата се оценява спрямо тестовете, като се гледа колко време работи решаващият. Състезателите трябва да се вместят в тайминга спрямо авторовото решение. Единственото ограничение, което може да има в задачата е паметта. „Някои приложения трябва да се правят за устройства, които са с малка памет, и затова се включва и това условие в задачата“, допълни Йорданов.", "date": "2019.10.14", "title": "Олимпийците по информатика тренират с онлайн състезания "}
{"url": "https://www.monitor.bg:443/bg/a/view/vojnata-sreshtu-falshivite-hotelski-zvezdi-177876", "text": "Български хотели мамят туристи, като им пробутват фалшиви „звезди” и некачествено обслужване. За да издържат на свирепата конкуренция в бранша и войната за туристи, немалко наши хотели прибягат към, най-меко казано, нелоялни търговски практики. Един от най-разпространените похвати в тази посока е присвояването на звезди, на каквито всъщност обслужването в тях не отговаря. В някои от уж елитните хотели обзавеждането е на ниво „зрял социализъм” - легла с олющени табли, скърцащи амортизирани пружини и табуретки. Гардеробите всеки момент са на път да се разпаднат, а плочките в банята, които уж трябва да са бели, но издайнически жълтеят, някак напомнят за доста добре познатите на по-възрастната мъжка половина санитарни помещения в родната казарма. Не много по-различно е положението и в ресторантите на въпросните хотели, чиито маси с някога белите си покривки, а някои и с постланите отгоре над тях мушамички с изображения на апетитно греещи плодове, също събуждат едни особено сантиментално-носталгични спомени у по-възрастните. Единственото, което набързо ги приземява и ги връща обратно в реалността, са цените, които далеч не са като онези от епохата на соца и хич не пасват на така описаното предлагане. За съжаление гостите на хотела разбират за тези „дребни” подробности, след като вече са си резервирали стаята по интернет или след като някак са успели да замъкнат куфарите до стаята си и нямат изобщо настроение да се пазарят и да вдигат скандали на персонала на хотела. А и какво ли са им виновни камериерките и рецепционистките. В повечето случаи хотелът не е на баща им и те са само „наемници на капитала”, както бе казал чаровният мошеник Остап Бендер. Шашмите и измамите, които родните хотелиери въртят обаче, не са насочени само към клиентите, а и към държавата. Проверка установи, че немалко собственици на хотели обявяват по-малко стаи от реално предлаганите. Или, иначе казано, укриват клиенти, а оттам съответно и приходите си. А това вече е сериозно икономическо престъпление. За което се носи наказателна отговорност и се ходи на съд. Ама нещо защо ли не мога да си спомня в последните години случай хотелиер да е бил осъден заради това, че е укрил доходи и е измамил държавата, като смело навлиза в сивата икономика. Сега, в края на активния сезон, държавните контролиращи органи започнаха проверки, като вероятно ще се стигне и до отнемане на звезди, до парични санкции, а може би и до затваряне на обекти. И така е правилно. Защото така, както не е правилно да ти пробутват продукт с палмово масло за краве сирене, така някак си е гадничко и да си платиш за хотел с четири звезди и да очакваш полагащото се качествено обслужване. А вместо това да попаднеш на нещо средно между работническо общежитие и стая в бунгало на пионерски лагер от времето на зрелия социализъм.", "date": "2019.10.14", "title": "Войната срещу фалшивите хотелски звезди"}
{"url": "https://www.monitor.bg:443/bg/a/view/lili-rejnhart-i-koul-spraus-po-shtastlivi-ot-vsjakoga-177868", "text": "Любимците на тийнейджърите Лили Рейнхарт и Коул Спраус са на крилете на любовта. Докато таблоидите ги разделят през седмица, звездите от тийн драмата „Ривърдейл“ се чувстват по-влюбени от всякога. Това издаде техен близък пред медията E! News. „Коул и Лили са на чудесен етап. Двамата са много щастливи заедно. Често не крият привързаността си един към друг“, издаде източникът и допълни, че двамата не са се разделяли. Междувременно Спраус, който изгря още като дете в продукции на „Дисни“, сподели, че не се притеснява от интереса на другите към любовния му живот. „Не ми пука. Това е в природата на нашата индустрия. и докато ти е забавно – няма проблем.“, заяви 27-годишният актьор. Припомняме, че  . Искрата между тях пламна преди около две години и нито един от тях не е говорил публично за крах в отношенията им.", "date": "2019.10.14", "title": "Лили Рейнхарт и Коул Спраус – по-щастливи от всякога"}
{"url": "https://www.monitor.bg:443/bg/a/view/na-petkovden-se-gadae-kakva-shte-e-zimata-177899", "text": "На 14-ти октомври православната църква почита паметта на Петка Българска или преподобна Параскева. Света Петка се смята за закрилница на децата и дава началото на почитта към семейството и рода. Днес празнуват Петко, Петка, Петкан, Петра, Петрана, Петрина, Петрия, Петричка, Петкана, Пенко, Пенка, Параскев, Параскева, Парашкев, Парашкева, Паруш, Кева. Преподобната Петка, наречена още Българска, е родена в град Епиват на Мраморно море през XI век. Води благочестив живот, а след кончината ѝ нейните мощи, които притежават целителна сила, се превръщат в символ на борбата за съхраняване на християнската култура от ислямската асимилация. Цар Иван-Асен II ги пренася в Търново, където се пазят до превземането на старата столица. След това са пренасяни на множество места, докато накрая намират покой в румънския град Яш, където са и досега. Петковден е денят, в който се отбелязва краят на топлото време и настъпването на зимата. Преподобна Параскева е покровителка на плодовитостта и брака. На този ден се месят колаци и най-големият се нарича на Света Петка. Къщата и хлябът се поръсват със светена вода и всички в дома трябва да се поклонят трикратно на погачата. Празникът на Света Петка се смята за повратен и смята, че какъвто човек първи влезе в къщата, такъв ще е късметът през цялата година. На този ден на трапезата се сервира курбан чорба, сарми, овче месо, яхния с праз. Дните между Петковден до Димитровден и се наричат Мръсните Погани дни, както и \"вълче или вампирско погано\". Тези 12 дни се смятат са сакрална граница между старата и новата година. През тези дни по човешките земи бродят отвъдни същества, а светът е опасен и хаотичен. Поверие гласи, че ако на този ден грее слънце, овцете се скупчват на едно място и листата на дърветата все още не са окапали, можем да очакваме, че зимата ще бъде тежка и с много сняг. До 26-ти октомври (Димитровден) не се работи с вълна и не се шие.", "date": "2019.10.14", "title": "На Петковден се гадае каква ще е зимата"}
{"url": "https://www.monitor.bg:443/bg/a/view/chetirima-mitropoliti-otgovarjat-na-izjavlenieto-na-djado-nikolaj-177897", "text": "Четирима митрополити излязоха с общ отговор на изявлението на Пловдивския владика дядо Николай от миналата седмица, в което той заяви несъгласието си Светият Синод да посреща в пълен състав Волколамският митрополит Иларион Алфеев, който се смята за „външния” министър на Руската православна църква. Посещението на Алфеев беше по повод конференция във Великотърновския университет, но според запознати идеята е била преди това да сондира мнение с владиците ни по отношение на признаването или не на новата Православна църква на Украйна, обявена за самостоятелна от  Вартоломей I. Срещата на архиереите с Иларион не се състоя. С него се срещна само патриарх Неофит. Агенция „Монитор”  предоставя пълния текст на изявлението, което е на Ловчанския митрополит Гавриил, Варненският и Великопреславски Йоан, Неврокопският Серафим и Видинският Даниил.                                   ИЗЯВЛЕНИЕ „В отговор на множество отправени към нас въпроси поради предизвикано смущение в душите на нашите пасоми и недоумение сред църковното общество в България, както и в качеството ни на български архиереи, членове на Светия Синод на Българската православна църква – Българска Патриаршия, държим да направим следното изявление: Българската православна църква – Българска Патриаршия се управлява от Светия Синод (Устав на БПЦ – БП, чл. 5), а всички решения в нея се вземат от Светия Синод като колективен орган, при спазване на предвидените от Устава процедури, при зачитане на духа и буквата на свещените канони на Църквата и в братско общение между синодалните архиереи. Правото на изразяване на свободно мнение на всеки от архиереите, не обвързва Светия Синод с неговото съдържание, нито се явява официална позиция на Църквата. Основополагащо за нормалното функциониране на всяка общност е доверието и взаимното уважение между нейните членове. При възникването на каквито и да е въпроси, недоумения, неясноти или противоречия, вкл. несъгласия по дадени въпроси сред българските архиереи, първото място, където тези въпроси могат и трябва да се разгледат, са заседанията на Светия Синод. Общуването чрез отворени писма може да бъде оправдано само тогава, когато не съществуват легитимни средства за комуникация (респ. не се свикват заседания на Светия Синод) или когато съответният въпрос е преминал вече през заседание на Светия Синод и не е бил разгледан и разрешен подобаващо. В противен случай не даваме пример за отношения на братска любов и доверие, а по-скоро рискуваме да всеем съблазън и смущение сред верните (Мат. 18: 6 – 7). Желаем да заявим, че предвидената за 9 октомври 2019 г. среща с Волоколамския митрополит Иларион, председател на Отдела за външни църковни връзки на Руската православна църква - Московска Патриаршия и придружаващите го духовници, нямаше задължителен характер, а съгласно изпратеното от Главния секретар на Светия Синод Мелнишки eпископ Герасим с благословението на Негово Светейшество Българския Патриарх Неофит до синодалните архиереи писмо, беше оставено на избора на всекиго от нас с оглед на нашата служебна програма и епархийски дела, дали може или не може да присъства. В конкретния случай, ние, като архиереи на БПЦ, се отзовахме със синовна обич и архиерейска съвест на молбата на Светейшия Български патриарх Неофит, както между впрочем сме се отзовавали и при други подобни покани за срещи с архиереи от други поместни църкви, в т.ч. и техни предстоятели, например по конкретния „украински въпрос“ с Кипърския архиепископ Хризостом, както и с делегация, начело с Френския митрополит Емануил от Вселенска Патриаршия. В тези и подобни на тях случаи ние сме се отзовавали с необходимото уважение и братска любов. Нямаме никакво основание или притеснение да не се срещнем и с нашия събрат от Руската православна църква Волоколамския митрополит Иларион (Алфеев). Това е въпрос на църковно съзнание и уважение към свещения сан. По отношение на въпроса за диптисите трябва да направим следните уточнения: - От реда на диптисите не произтичат никакви привилегии; те имат богослужебен характер; - Не можем да приемем използването им в контекст, чрез който се правят внушения, че ние сме „малка църква“ и се омаловажават независимите управленски решения на автокефалната Българска православна църква; - Използването на диптисите в подобен контекст не беше аргумент при вземането на решение на Светия Синод на БПЦ при произнасянето му за неучастие в Критския събор през 2016 г. Времето за вземане на едно или друго решение е въпрос на преценка на съборната, самоуправляема Българска православна църква и не се влияе от това кога една или друга поместна църква е взела или отказва да вземе решение по съществен въпрос за единството на Светото Православие. Българската православна църква – Българска Патриаршия е автокефална поместна църква, неразделен член на Едната, Света, Съборна и Апостолска Църква, и като такава се намира в живо и действено евхаристийно, догматическо и каноническо общение с всички останали поместни православни църкви (Устав на БПЦ – БП, чл. 1, ал. 1 – 2). Никакви извънцърковни фактори и съображения не могат да влияят на братските, дружески отношения на любов с всички поместни църкви. Поради това ние няма от какво да се страхуваме и винаги имаме готовността и радостта да посрещнем всеки наш брат архиерей, независимо от коя поместна църква идва той, да проявим подобаващото гостоприемство, верни на повелите на нашия Господ, Бог и Спасител Иисус Христос, Който, като дойде, благовести мир на „далечни и близки, защото чрез Него и едните и другите имаме достъп при Отца, в единия Дух.“ (Еф. 2: 17 – 18)  ", "date": "2019.10.14", "title": "Четирима митрополити отговарят на изявлението на дядо Николай "}
{"url": "https://www.monitor.bg:443/bg/a/view/tri-dni-bezplatni-pregledi-vyv-vma-na-pacienti-s-akne-177898", "text": "Специалисти от Клиниката по дерматология на Военномедицинска академия (ВМА) ще консултират безплатно пациенти, които страдат от акне. Прегледите ще се извършват на 15, 16 и 17 октомври 2019 г., между 10.00-12.00 часа, в кабинет № 218, намиращ се на втория етаж в поликлиниката на ВМА. За целта е необходимо да се направи предварително записване 02/ 92 25 002 и 02/ 92 26 181, между 08.00 и 14.00 часа. Не се изисква направление от личния лекар. Кампанията се провежда за поредна година и има за цел запознаване на обществото с необходимостта от получаване на експертен съвет от специалист-дерматолог относно своевременното лечение и правилната грижа за мазната и проблемна кожа, предразположена към акне. Акнето е най-често срещаното кожно заболяване, което засяга до 90% от тийнейджърите и 50% от младите хора над 25-годишна възраст. Кампанията има за цел да популяризира, превенцията, ранното лечение и ключовата роля на дерматолога, както и че акнето е лечимо кожно заболяване.    ", "date": "2019.10.14", "title": "Три дни безплатни прегледи във ВМА на пациенти с акне"}
{"url": "https://www.monitor.bg:443/bg/a/view/sirijskite-kurdi-se-syuziha-s-damask-sreshtu-turcija-177900", "text": "Сирийските кюрди съобщиха, че са постигнали споразумение с Дамаск за разполагане на сирийската армия близо до границата с Турция, предаде АФП. \"За да отговорим на турската агресия и да й сложим край, сключихме споразумение със сирийското правителство армията да се разположи по протежение на турско-сирийската граница с цел да бъдат подкрепени Сирийските демократични сили (СДС)\", заяви в комюнике кюрдската администрация в Северна Сирия. От комюникето става ясно, че освен да окаже подкрепа на СДС, към сирийската армия е отправен апел да освободи всички селища, завзети от турските сили и техните съюзници. Сирийската държавна агенция САНА заяви по-рано, че сирийската армия изпраща войски в Северна Сирия, които да се противопоставят на турската офанзива. \"Части на сирийската армия пътуват към Северна Сирия, за да се противопоставят на турската агресия на сирийска територия\", съобщи САНА в своята интернет страница. В края на миналата година Анкара заплаши, че ще започне операция срещу кюрдските сили в Сирия, припомня Франс прес. Дълго време изолирани и подлагани на дискриминация от централното правителство в Дамаск, кюрдите установиха де факто автономия в Северна Сирия след началото на сирийската гражданска война през 2011 г. Дамаск не признава кюрдската автономия, като в миналото сирийските власти дори наричаха кюрдите \"предатели\" заради съюза им с Вашингтон в борбата срещу джихадистите. Заради опасения от евентуална турска офанзива кюрдите започнаха миналата година преговори с Дамаск, припомня АФП. \"Русия и сирийският режим направиха предложения, които могат да спасят живота на милиони хора, които живеят под наша закрила. Ние не се доверяваме на техните обещания. Ако трябва да съм честен, трудно е да знаем на кого да се доверим. Знаем, че ще се наложи да правим трудни компромиси с Москва и Башар ал Асад, ако си сътрудничим с тях. Ако трябва обаче да избираме между компромисите и геноцида на нашия народ, със сигурност ще изберем нашият народ да живее\", пише в публикувана в списание \"Форин полиси\" статия високопоставеният командир от Сирийските демократични сили Мазлум Абди. Американският министър на отбраната Марк Еспър обяви вчера, че от Северна Сирия ще бъдат изтеглени до хиляда американски войници (почти всички американски войници в Сирия). Еспър заяви, че ситуацията в Сирия е станала непоносима за американските сили, за които има опасност да се озоват по средата на сблъсъка между Турция и кюрдските сили. Обявяването на 6 октомври на изтеглянето на американските сили от Северна Сирия провокира възмущение в Съединените щати дори сред най-големите поддръжници на президента Доналд Тръмп в Републиканската партия, отбелязва Франс прес. На фона на критиките в САЩ Тръмп започна от понеделник да заплашва Турция, че \"изцяло ще унищожи икономиката й\", ако турските сили не действат сдържано по време на офанзивата си в Северна Сирия. Съединените щати заявиха в петък, че са готови във всеки един момент да задействат санкции срещу Анкара, припомня АФП.", "date": "2019.10.14", "title": "Сирийските кюрди се съюзиха с Дамаск срещу Турция"}
{"url": "https://www.monitor.bg:443/bg/a/view/biser-petkv-pensiite-s-6-6-nagore-dogodina-177901", "text": "Увеличение с 6,6% от юли 2020 г. на всички пенсии е предвидено в проекта на Закона за бюджета на Държавното обществено осигуряване. Това обяви социалният министър Бисер Петков пред бТВ. С актуализацита средната пенсия ще скчи с повече от 30 лв. - от 381 лв. на 412 лв., уточни Петков. По план минималната работна заплата ще стане 610 лв. от 1 януари, предвидено е и увеличение с 10% на заплатите в бюджетния сектор, обяви още социалният министър. Петков коментира случая с изоставеното бебе в столичния кв. \"Люлин\" миналата седмица. Според него, действията на социалните работници е била адекватна и навременна. \"Най-добрата среда за развитие на децата е в биологичното семейство\", категричен е министърът. 3300 деца са изведени от биологичните им семейства миналата година, като в 1000 от случаите става въпрос за изоставяне. Само 50 от решенията за извеждане на деца не били потвърдени от съда.", "date": "2019.10.14", "title": "Бисер Петков: Пенсиите с 6,6% нагоре догодина"}
{"url": "https://www.monitor.bg:443/bg/a/view/slynchevo-i-tiho-177888", "text": "Днес ще е предимно слънчево и почти тихо. Ще остане топло за периода и максималните температури ще са между 23° и 28°, в София - около 26°. Слънцето ще изгрее в 07:38 часа и ще залезе в 18:47 часа, съобщава НИМХ пред \"Фокус\". Преди обяд на места по Черноморието ще има ниска слоеста облачност или мъгла. След обяд ще бъде предимно слънчево. Максималните температури на въздуха: 21°-23°. Температурата на морската вода е 20°. Вълнението на морето ще бъде 1-2 бала.  В планините ще е предимно слънчево. Ще духа слаб, по високите части - до умерен вятър от запад-югозапад. Максималната температура на височина 1200 метра ще е около 21°, на 2000 метра - около 14°. Продължителността на деня е 11:09 часа. Луната ще изгрее в 19:28 часа и ще залезе в 07:51 часа. Фаза: пълнолуние. Най-ниската температура на тази дата в София е измерена през 1965 г. минус 1.4°, а най-високата през 1993 г. 28°.", "date": "2019.10.14", "title": "Слънчево и тихо"}
{"url": "https://www.monitor.bg:443/bg/a/view/otkriha-naj-drevnata-forma-na-jivot-na-zemjata-177902", "text": "Учени от Фуцзянския педагогически университет в Китай откриха в Западна Австралия следи от най-древната форма на сложен живот на сушата, съобщи Физ.орг.  Става въпрос за организъм, който принадлежи към групата на лигавите гъби и се е срещал преди почти 2 милиарда години. Научното му название е Myxomitodes stirlingensi.  Следите с дебелината на косъм от биологична активност са открити в скали в планината Стърлинг. Първоначално се предполагало, че е възможно да са оставени от морско животно, например морски червей, гигантски амебоиди от вида Gromia или да са следствие от природно бедствие. Резултатите от ново изследване обаче показаха, че следите най-вероятно са от лигави гъби миксомицети, които са живели през палеопротерозоя заедно с цианобактерии и микроскопични гъби. Макар лигавите гъби да не са многоклетъчни, учените смятат, че видът M. stirlingensi е дал своя принос за еволюцията на многоклетъчните. Гъбите миксомицети са амебоподобни организми, които живеят в почвата и ловуват бактерии и други микроорганизми. При недостиг на хранителни вещества формират псевдоплазмодий - многоядрено вегетативно тяло, което може да се придвижва. След това образуват нещо като торбичка, напомняща плодно тяло на гъба. След известно време обвивката на торбичката се разкъсва и се разпръскват спори.", "date": "2019.10.14", "title": "Откриха най-древната форма на живот на Земята"}
{"url": "https://www.monitor.bg:443/bg/a/view/petma-sa-jertvite-na-kilyra-ot-chikago-kojto-ubi-i-bylgari-177889", "text": "Петима станаха жертвите на стрелба в Чикаго в жилищен блок, сред които трима са българи. Стрелецът е конфликтен поляк, който е влязъл в блока и започнал да стреля по нищо неподозиращи негови обитатели. Последната му жертва е жена със славянско име, която обаче не била българка. „Петата жертва е жена, която е от славянска народност, но не е българка\", каза Иван Анчев - генерален консул на България в Чикаго. „Стрелбата е била изключително изненадваща за жертвите. Жалби от страна на жертвите към нападателя не е имало, те не са имали никакъв досег – човешки, административен или какъвто и да е било”, каза още той.  В социалните мрежи има призив за дарения, подписан от \"Дани и Иси\", за да бъде организирано погребението на убитите. „Ние помагаме и правим всичко, което е в нашите правомощия и възможности. В непрекъснат контакт сме с близките на загиналите и в България, и с тези, които са в Чикаго”, коментира Иван Анчев. „Не познавам лично хората, които организират подписката, но сме в контакт с близки на жертвите. Един от тях е синът на една от тях”, посочи още той. „В непрекъснат контакт сме и с полицейските власти. Последната среща беше буквално преди часове. Почти ежечасно докладваме в Министерството на външните работи”, посочи още той. 67-годишен пенсиониран строителен работник влязе в събота вечерта в апартамента на съседите си и застреля четирима души, които вечеряли. Стрелецът отишъл и на горния етаж, където простреля още една жена, която по-късно починала от раните си. Арестуваният бил конфликтна личност и често се карал със съседите си. Децата на застреляните в събота в Чикаго Ивайло Попов и Цветанка Костадинова събират пари за връщането на телата им в България и погребението им. Те разпространиха призив в социалните мрежи. Ивайло и Цвети се женят само преди около година и идват да живеят в Чикаго. Освен тях, сред жертвите са майката на Ивайло - Искра, съпругът й Дейвид и съседка от друг етаж на жилищния блок, в който е живяло семейството.", "date": "2019.10.14", "title": "Петима станаха жертвите на килъра от Чикаго, който уби и трима българи"}
{"url": "https://www.monitor.bg:443/bg/a/view/adam-sandlyr-i-djenifyr-anistyn-razplitat-vtora-ubijstvena-misterija-177850", "text": "Задава се втора част на , а главните попълнение в каста и любимци на публиката Адам Сандлър и Дженифър Анистън са подписали договори за завръщането си в историята. Това съобщи сп. The Hollywood Reporter. Новата лента отново ще е под шапката на Netflix. „Харесвам, че подхождат с такава страст към правенето на филми и как се опитват да достигнат до целия свят. и не мога да им се отблагодаря подобаващо“, коментира наскоро Сандлър по повод стрийминг компанията и екипът от професионалисти в нея. Припомняме, че в „Убийствена мистерия“ Сандлър се разхожда със значката на полицая Ник, а Анистън – в токчетата на неговата съпруга Одри. Двамата се оказват заподозряни в убийство на милиардер и трябва да намерят начин да свалят обвиненията от себе си, намирайки истинския престъпник. Феновете прогнозират, че сюжетът на продължението ще се завърти в прочутия влак „Ориент експрес“.", "date": "2019.10.14", "title": "Адам Сандлър и Дженифър Анистън разплитат втора „Убийствена мистерия“"}
{"url": "https://www.monitor.bg:443/bg/a/view/slabo-zemetresenie-kraj-ihtiman-177895", "text": "Слабо земетресение е регистрирано край Ихтиман. Епицентърът му е между селата Костадиново и Пауново По данни на Геофизичния институт към БАН трусът е бил с магнитуд 2.8 по Рихтер и е бил усетен в 2.27 часа тази нощ. Епицентърът му е между селата Костадиново и Пауново, а дълбочината му е 16 км.", "date": "2019.10.14", "title": "Слабо земетресение край Ихтиман"}
{"url": "https://www.monitor.bg:443/bg/a/view/shestima-zaginaha-v-tejka-katastrofa-na-pytja-gabrovo-kazanlyk-177891", "text": "Шестима души загинаха тази нощ в тежка катастрофа край Казанлък. Инцидентът е станал около 1 часа на пътя между град Крън и село Хаджи Димитрово, предаде БНТ. По първоначална информация водачът на колата, в която са се возили още четирима души, е употребил алкохол и е карал с много висока скорост. Лек автомобил, в който са пътували 5 души се удря в кола с габровска регистрация. На място загиват всички пътници в колата и шофьора на другия автомобил. Към момента се изясняват причините за катастрофата, води се разследване. Заради произшествието пътят Казанлък-Габрово е затворен за движение. Осигурен е обходен маршрут.", "date": "2019.10.14", "title": "Шестима загинаха в тежка катастрофа на пътя Габрово-Казанлък"}
{"url": "https://www.monitor.bg:443/bg/a/view/bdj-shte-vozi-s-20-minuti-po-byrzo-177878", "text": "В конкуренция с рейсовете железниците ще возят до шест града с 20 минути по-бързо. От средата на декември, когато влиза в сила новият график за движение, пътниците ще стигат ускорено до Пловдив, Стара Загора, Бургас, Варна, Благоевград и Горна Оряховица. В опит да увеличи приходите ръководството на железниците е принудено и да осигури по-добро обслужване на пътниците. Затова при част от влаковете, в които се возят най-много пътници, ще се намали времето за пътуване. Но липсата на 20 локомотива ще продължава да пречи за изпълнение на разписанието и БДЖ ще влезе на куц крак в новия график, който ще влезе в сила от 15 декември. От 20 дни има спиране на влаковете със слаб пътникопоток, но те ще бъдат възстановени от 20 октомври, обещават шефовете на железниците. Няма кадрова криза с машинистите, смята ръководството на „Холдинг БДЖ“. В товарните превози работят 545, а за няколко месеца. Натоварването им е голямо заради лоши разчети на нарядите, които ще бъдат оптимизирани. Така ще намалее извънредният им труд, но ще повлияе и на възнаграждението им, което в момента е 1500 лева на месец, обясни изпълнителният директор на холдинга инж. Никола Василев. Сред проблемите пред железниците са недостигът на части за ремонт, които не са поръчвани три години. В момента има локомотиви, които престояват над 200 дни в ремонтна дейност. За да се справят с липсата на машини, освен с взетите назаем от товарното си поделение локомотиви, БДЖ ще пусне процедурата за краткосрочен наем на тяга от оператори от България. Между 8 и 10 локомотива заедно с машинистите ще влязат „на служба“ в железниците, но това ще струва по-скъпо на БДЖ, отколкото да ремонтира своите машини заради допълнителни разходи като поддръжка и застраховки. Ето защо до две седмици трябва да започне и процедурата по дългоочакваните както за служителите, така и за пътниците нови влакове. Те ще бъдат поръчани с гаранционна поддръжка и обучение от страна на производителя. За гарантиране на експлоатацията им ще се изисква Освен обучение на служителите ще се търси производителят на новите влакове да създаде и нови депа за ремонт в България. Планът е крайградските линии да покриват от мотрисите „Сименс“, на които ще се направи ремонт за следващите 15 години. За средните линии с разстояние 250 – 300 км, като маршрути между столицата и Пловдив, от града под тепетата до Бургас, и от Горна Оряховица до Варна, ще се закупят нови влакове със скорост до 160 км в час. За дългите маршрути ще се търси вариант за нови локомотиви и вагони. Така железниците ще бъдат по-гъвкави заради различния брой пътници в студените и топлите месеци. Тези машини ще може да се използват и за изпълнение на международните влакове, за разлика от мотрисите, които не могат да излизат от България. Тези решения важат за Южна България, но както заради на липса на инфраструктура, така изобщо на планове за жп развитие на региона. Средната скорост ще бъде ниска, между 50 и 70 км в час. Там служба ще продължава да дават старите локомотиви „Шкода“, които заедно с вагони ще преминат капитален ремонт. От сегашните 120 локомотива основно възстановяване ще има за 30 и така ще бъде удължен животът им с поне 10 години според плановете на железницата. Поръчка на втора ръка вагони от Германия пък ще подсигури допълнителни места. Процедурата за покупката им също трябва да бъде пусната съвсем скоро, минимум 30 вагона търси ръководството, единичната цена е между 25 000 и 30 000 евро за брой.", "date": "2019.10.14", "title": "БДЖ ще вози с 20 минути по-бързо"}
{"url": "https://www.monitor.bg:443/bg/a/view/potushiha-pojar-pod-hylma-trapezica-snoshti-177894", "text": "Потушен е пожарът който избухна в близост до историческия хълм Трапезица, съобщи bTV.   Пламъците избухнаха снощи около 21 ч., в трудно достъпна местност, на площ около 10 декара на три огнища на пожара на Гарга баир. На помощ са се притекли екипи на пожарната от съседните общини. Има опасения, че пожарът е причинен умишлено, за да се разчистят терени за застрояване.", "date": "2019.10.14", "title": "Потушиха пожар под хълма Трапезица снощи"}
{"url": "https://www.monitor.bg:443/bg/a/view/otkriha-pyrvijat-dvoen-diamant-matrioshka-177892", "text": "Уникалният диамант, наречен “Диамантът Матрьошка”, на емблематичните кукли за подреждане на Русия, беше открит наскоро в мина в република Якутия в Сибир от руската минна компания ALROSA. Диамантът е колкото леща, с размери само 4,8 на 4,9 на 2,8 милиметра. Той има вътрешна кухина, която съдържа друг диамант с размери едва 1,6 кубически милиметра. Вътрешният диамант е напълно разхлабен и свободно може да се движи в кухината. „Доколкото знаем, все още няма такъв диамант в историята на световния добив на диаманти. Това наистина е уникално творение на природата, още повече, че природата не обича празнотата. Обикновено някои минерали се заменят с други, без да се образуват кухини ”, казва в изявление Олег Ковалчук, заместник-директор по иновациите в Геологическото предприятие на ALROSA за изследвания и развитие. Изумена от откритието си, минната компания се обръща към изследователското си подразделение с искане да проучи диамантите с помощта на инфрачервена спектроскопия и рентгенова микротомография. Тъй като такъв диамант никога не е откриван досега, изследователите не са сигурни как се е образувал при толкова необичайни условия. Въпреки това, те имат няколко теории. „Най-интересното за нас беше да разберем как се е формирало въздушното пространство между вътрешния и външния диамант“, обясни Ковалчук. „Имаме две основни хипотези. Според първата версия, минерал от мантията улавя диаманта по време на растежа му, а по-късно той се разтваря в земната повърхност. „Според втората версия, слой от пореста поликристална диамантена субстанция се е образувал вътре в диаманта поради ултра бърз растеж и по-агресивните процеси на мантията впоследствие го разтварят. Поради наличието на разтворената зона, единият диамант е започнал да се движи свободно вътре в другия на принципа на матрьошката.” Голям брой диаманти съдържат други малки кристали или петна от минерали. Обикновено тези характеристики се считат за недостатъци, тъй като правят диаманта несъвършен. Според научния анализ на ALROSA обаче, този вътрешен обект всъщност е друг диамант, а не примес. Като се има предвид тяхната уникалност, тези характеристики могат само да направят диаманта още по-ценен, въпреки че няма подробности колко може да струва единственият подобен скъпоценен камък. Анализът също показа, че диамантът може да е на възраст над 800 милиона години. Може би е изненадващо, че е доста млад за диамант, тъй като повечето естествени диаманти са на възраст между 1 милиард и 3,5 милиарда години. Повечето от тях са били изковани дълбоко в земната мантия, на около 150 до 250 километра под земната повърхност при силна топлина и натиск.", "date": "2019.10.14", "title": "Откриха първия двоен диамант \"Матрьошка\""}
{"url": "https://www.monitor.bg:443/bg/a/view/pryskajte-ovoshkite-v-nachaloto-na-listopada-177883", "text": "През повечето дни от следващия седемдневен период агрометеорологичните условия ще се определят от топло за сезона време.  През периода валежи със стопанско значение не се прогнозират. Падналите валежи през първото десетдневие на октомври бяха неравномерно разпределени. На много места в Северозападна България и в Горнотракийската низина те бяха оскъдни под 5-6 l/m² (Видин, Лом, Кнежа, Пазарджик, Пловдив). В тези райони през следващия период дефицитът на почвена влага ще забави началното развитие на засетите посеви с рапица, ечемик и пшеница.  В част от южните и югоизточни райони валежите през изтеклия период надвишиха на места 25-30 l/m² (Сандански, Кърджали, Хасково, Елхово, Бургас), което доведе до подобрение на водните запаси в горните почвени слоеве и на условията за провеждане на предсеитбените обработки и сеитбата на зимните житни култури. В средата на октомври започват агротехническите срокове за сеитбата на пшеницата в Южна България. През периода при засетите посеви с рапица и зимни житни култури в районите, където влагата не е лимитиращ фактор, ще протича фаза поникване и начално листообразуване. При рапицата във фаза поникване повреди нанасят рапичната стъблена бълха и рапичната листна оса. Рапичните посеви в началните фази от вегетацията трябва да се обследват за появата и плътността на тези вредители и при численост над прага на икономическа вредност да се извърши навременно третиране. През следващия период условията ще бъдат подходящи за освобождаване на площите от късните окопни култури, за приключване на гроздобера, за прибиране реколтата от есенно-зимните сортове овошки. В ябълковите и крушовите насаждения, след прибиране на плодовете, в началото на листопада се препоръчва пръскане на овошките с 5% разтвор от карбамид. С това третиране се ограничава заразата от струпясване. При костилковите овощни видове, след масовия листопад, трябва да се извърши пръскане с 2% бордолезов разтвор срещу бактериалното изсъхване, къдравостта по прасковата, сачмянката и ранното кафяво гниене по кайсията, черешата и вишнята. Дукена Жолева Агрометеоролог при НИМХ", "date": "2019.10.14", "title": "Пръскайте овошките в началото на листопада"}
{"url": "https://www.monitor.bg:443/bg/a/view/budapeshta-othvyrli-orban-177890", "text": "Унгарската опозиция спечели кметските избори в столицата Будапеща и нанесе тежък удар на премиера Виктор Орбан. Това е първият електорален удар срещу националистическия премиер Виктор Орбан, откакто той дойде на власт през 2010 г. Кандидатът на левия център Гергели Карашони победи действащия кмет на столицата Ищван Тарлош. Тарлош бе на поста от 2010 г. и бе подкрепен от дясната партия Фидес на Виктор Орбан. Тази нощ той призна загубата си и поздрави 44-годишния Карашони по телефона. Карашони сравни победата си с тази на кмета на Истанбул, който спечели срещу кандидата на президента Таип Реджеп Ердоган. Това е първа победа на опозицията в Унгария от 2010 година насам. Според досегашните резултати противниците на режима на Виктор Орбан ще спечелят поне в 10 големи града. ", "date": "2019.10.14", "title": "Будапеща отхвърли Орбан"}
{"url": "https://www.monitor.bg:443/bg/a/view/uristyt-borislav-cekov-dalnovidno-e-vyzdyrjaneto-na-sinoda-po-vyprosa-s-priznavaneto-na-novata-ukrainskata-cyrkva-177893", "text": "Далновидно е въздържането на Св. Синод на Българската православана църква (БПЦ) от прибързаното решаване на въпроса за украинската автокефалия. Това каза за сутрешния блок „Добро утро, България“ на Радио „Фокус“ преподавателят по църковно право Борислав Цеков. По думите му въпросът трябва да се разгледа всестранно, като уточни, че в него се преплитат много аспекти, включително политически. Според  Цеков произнасянето по казуса с украинския въпрос би следвало да се постави в зависимост от поредността в т.нар. диптих. Диптих се нарича реда на почитане на поместните църкви според създаването и заслугите им. БПЦ е поставена след Руската православна църква, която фактически е създадена след нашата и е получила писменост и християнска култура от българската, припомниха богослови. Преподавателят по църковно право Цеков смята, че въпросът с признаването или не на Православната Църква на Украйна (ПЦУ), на която Вселенският патриарх Вартоломей I даде томос за автокефалия (самостоятелност, б. ред.) трябва да се реши на Всеправославен събор. Точно на Всеправославен събор преди години беше преодолян разкола в БПЦ. Във връзка с писмото и условието на Митрополит Николай, че решението за признаването на украинската автокефалия ще се вземе, когато Руската църква признае и отреди полагаемото се по-предно място на БПЦ в диптиха, Борислав Цеков обясни, че това показва две неща: липсата на задълбочената аргументация в полемиката в рамките на Св. Синод, както и сигнал към външни фактори – позициониране като проруски и прогръцки, отколкото част от нормалната вътрешна дискусия в църквата.  ", "date": "2019.10.14", "title": "Юристът Борислав Цеков: Далновидно е въздържането на Синода по признаването на новата украинската църква "}
{"url": "https://www.monitor.bg:443/bg/a/view/upravljavashtite-v-polsha-pecheljat-parlamentarnite-izbori-177896", "text": "Полската управляваща националистическа партия „Право и справедливост“ (PiS) печели парламентарните избори, проведени в неделя, с 49.3% от гласовете, съобщава Reuters. Данните са изчислени въз основа на преброени секциите в 42% от избирателните райони и публикувани предсрочно. Най-голямата опозиционна група в страната, „Гражданската коалиция“, е на второ място с 22.3% подкрепа, следвана от левия алианс, „Левицата“, с 10.9%. Блокът на земеделците и антисистемата Kukiz’15 печели 9.8%, докато крайнодясната конфедерация получава само 6.6%. PiS с голяма вероятност ще запази мнозинството си в долната камара на парламента и ще може да продължи с реформите в правосъдната система, медиите и културните институции във втория си четиригодишен мандат. Реформите са критикувани от Брюксел. Опозицията получава повече от 50% от гласовете заедно, но сложната изборна система на Полша дава бонус за най-голямата група, което означава, че PiS получава най-голям брой места, оставайки на власт. Допълнителни частични официални резултати се очакват по-късно в понеделник.", "date": "2019.10.14", "title": "Управляващите в Полша печелят парламентарните избори"}
{"url": "https://www.monitor.bg:443/bg/a/view/polovinata-ot-hotelierite-se-skriha-ot-dyrjavata-177873", "text": "Само 12 123 места за настаняване са се вписали в Единната система за туристическа информация (ЕСТИ) до началото на октомври, когато изтече крайният срок. Броят им е близо наполовина по-малко от очакванията на туристическото министерство, показва справка на ведомството. В началото на февруари бе пусната системата ЕСТИ, в която трябва да се впишат над 20 000 места за настаняване. Към 9 октомври най-много са регистрираните апартаменти за гости (4910), следвани от стаите за гости (2365) и къщите за гости (2063). В новата система хотелите са общо 2120, от които 937 са семейни, регистрираните бунгала са 218, а почивните станции – 118. Най-малко са излезлите на светло вилни селища - 3, а едва 5 са селищата за почивка. Близо 8 млрд. лева повече приходи се очаква да излязат от сивия сектор в следващите пет години, или 800 млн. лв. данъци в хазната, прогнозира преди година ресорният министър Ангелкова. Очакванията са сивият сектор да намалее с 20 на сто в следващите пет години. Системата е задължителна за всички места за настаняване. До шест бона може да стигне глобата за собственици на хотели и други места за почивка, които не са се вписали в ЕСТИ, като то е при повторно нарушение от страна на търговеца. При трета констатация за липса на регистрация на туристическия обект санкцията е заличаването му от регистъра, водещо до лишаване от право на дейност и отнемане на категоризацията на обекта. Припомняме, че идеята за изграждане на единна система за туристическа информация датира от повече от пет години. От 20 февруари 2019 г. ЕСТИ беше инсталирана в реална среда в Държавния хибриден частен облак. Процесът по въвеждане на данни в системата стартира най-напред в Столична община и в други 4 пилотни общини в страната. Капацитетът на местата за настаняване се отразява в Националния туристически регистър и за целите на ЕСТИ данни се извличат от регистъра. Целта е на едно място да се съберат данните за туристите в страната, както и да се създаде възможност различни институции да \"взимат\" в реално време информацията, която им е необходима. Така например се предвижда, след като хотелиерите запишат в системата данните за гостите в техните обекти, МВР да има онлайн защитен достъп до личната информация на лицата по линия на сигурността, Националната агенция за приходите да събира в агрегиран вид данни за приходите и регистрираните продажби с цел финансов контрол, а общините - информация за реализираните нощувки по линия на събираната от тях туристическа такса. От догодина общините ще изчисляват дължимия за месеца туристически данък на база информацията от новата система, предвиждат предложенията за промени в Закона за местните данъци и такси.", "date": "2019.10.14", "title": "Половината от хотелиерите се скриха от държавата"}
