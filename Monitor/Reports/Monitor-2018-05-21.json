{"url": "https://www.monitor.bg:443/bg/a/view/sydijska-greshka-prati-pirin-vmesto-vitosha-vyv-vtora-liga-100282", "text": "\"Пирин“, а не „Витоша“ (Бистрица), е директният изпадащ от Първа лига. Днес благоевградчани загубиха с 1:2 реванша от финалния плейоф за оставане в елита и след общ резултат 2:2, но с по-малко отбелязани голове на чужд терен, се озоваха във Втора лига. Успехът на бистричани, който бе първи като гост през този сезон и втори от началото на първенството, ги изпрати на бараж за оставане/влизане в Първа лига срещу втория във Втора лига – „Локомотив“ (София). Резултата откри Радко Мутафчийски в 60-ата минута, а след 180 секунди Григор Долапчиев удвои. Второто попадение обаче не трябваше да бъде зачетено, тъй като нападателят на Витоша бе в явна засада. Страничният съдия вдигна флагчето и състезателите на „Пирин“ спряха да играят, но главният рефер Станислав Тодоров не се съобрази с решението на своя колега и сбърка, а неговата грешка прати орлетата във втория ешелон, пише sportal.bg. Те все пак върнаха един гол чрез Костадин Ничев, но като цяло играха по-слабо от своя съперник и в крайна сметка загубиха мача и мястото си в групата на майсторите. След края на мача се разиграха грозни сцени. Хора от щаба на благоевградчани скочиха на съдията, като дори се наложи полицията да се намесва, за да ги разтървават.", "date": "2018.05.21", "title": "Съдийска грешка прати „Пирин“ вместо „Витоша“ във Втора лига"}
{"url": "https://www.monitor.bg:443/bg/a/view/strasti-i-smyrt-speckomandos-zakla-policaj-v-lubovna-drama-obzor-100279", "text": "Сержант от бригада \"Специални сили\" в Пловдив, чието малко име е Ангел, е арестуван в нощта срещу понеделник, след като намушкал 45-годишния Добромир, служител в полицейския участък в Сопот. Инцидентът е станал в кв. \"Кючук Париж\" в Пловдив, а причината е жена. И двамата харесвали една и съща хетера. Около 23,30 ч. в неделя Ангел изпил голямо количество алкохол. Бил с въпросната жена, която го докарала до дома му. Минути след тях пристигнал Добромир. Той Избухнал скандал, при който сержантът извадил нож и го забил в гърдите на съперника си Добромир. От центъра за спешна помощ в Пловдив съобщиха, че по-късно той починал. Пълна мистерия е причината, поради която убитият полицай Добромир е отишъл да се разправя с военния и жена му Люба в пловдивския квартал \"Кючук Париж\". Скандалът между двамата мъже завърши със смъртта на Добромир. Полицаят живеел на семейни начала с друга жена, която била учителка. Двамата много се разбирали. Наскоро са ходили в Сърбия на екскурзия. Не се знае защо полицаят е отишъл при бившата си изгора. Никои от колегите на полицая не знаят той да е искал да се връща при бившата си.  Военният пък е и започнал работа като контрактор. Пътувал по мисии в точки, където има военни конфликти. Избухнал скандал, който прераснал във физическа саморазправа. На този етап все още не ясно дали Лазаров е разполагал с оръжие. Военният е използвал нож и го е намушкал на няколко места. На място е пристигнала линейка, която откарала Лазаров в УМБАЛ \"Свети Георги\". Раните обаче били много тежки и той издъхнал в шокова зала. Случаят е поет от Военна полиция, има образувано досъдебно производство, съобщиха от Окръжната военна прокуратура в Пловдив. Ножът, с който е извършено убийството, е намерен на метри от местопроизшествието в кошче за боклук.  45-годишният Добромир от РПУ в Сопот е убитият полицай в пловдивския квартал \"Кючук Париж\". Припомняме, че той загина, след като е бил наръган от военен след свада между двамата. Полицаят е бил Бил е известен в града като Драго Полицая. Той е бил разведен и е имал момиченце в 5-и клас. Живеел на семейни начала с друга жена. В Сопот всички са в потрес, разказаха местни хора. Те определят Добромир като добродушен човек, винаги засмян и отзивчив. Нападателят е 45-годишният Ангел, който е бивш военен командос в 68-а бригада на \"Специалните сили\", а понастоящем е контрактор. Скандалът е възникнал заради жената, която преди живеела с убития полицай, а сега имала връзка с Ангел и се изнесла при него. Говорителят на Военноокръжната прокуратура подполковник Ангел Узунов потвърди, че скандалът късно в неделя в Пловдив е завършил със смърт. Образувано е досъдебно производство. Извършителят е военнослужещ. \"Прокуратурата ще излезе със специално прессъобщение с подробностите\", увери подполковник Узунов. Припомняме, че любовна драма е в основата на кървавата трагедия. Станал е скандал между двама мъже - военен и полицай. Те са се скарали и сбили. Военният е извадил нож и е наръгал полицаят. Жената, която е живял на семейни начала със задържания военен от \"68-а бригада специални сили\", преди това е живяла с полицай. Полицаят е отишъл да изяснява отношения в апартамента, в който са живеели бившата му любима и военният. Двамата са му били съседи. Жената, заради която е станало убийството, също работи в полицията.", "date": "2018.05.21", "title": "Страсти и смърт: Спецкомандос закла полицай в любовна драма (ОБЗОР)"}
{"url": "https://www.monitor.bg:443/bg/a/view/za-da-udrjat-peevski-i-stranata-anonimni-sajtove-puskat-fejkove-otvyn-100278", "text": "Фалшиви новини за страната ни пускат сайтове, регистрирани отвъд пределите й. Интернет страниците действат като естествена периферия на Фабриката за фалшиви новини, създадена от обвиняемия за аферата „ЕВН“ енергиен олигарх Иво Прокопиев, медиите му и присъдружните им издания, собственост на останалите ментори на задкулисието – подсъдимите Цветан Василев и Огнян Донев и ортака им Сашо Дончев.   От една страна въпросните сайтове са регистрирани зад граница, за да не попадат под ударите на родното законодателство, което може да преследва за клевета само сайтове, хоствани в България. От друга, част от тях – тези, които излизат на английски език, са използвани от БГ изданията на Фабриката като чуждестранни източници на информации. Въпреки че т. нар. „чуждестранни източници на информация“ сами пълнят страниците си главно със статии, публикувани вече в българските рупори на манифактурата за клевети. Както вече много пъти сме описвали, това е една от основните матрици на машината за лъжи, чиито глашатаи са застанали на входа и на изхода на новинарския поток, създавайки паралелна реалност. Крайната цел на цялото ветрило от интернет страници, създадено от олигархията, е всеки, който реши да провери нещо за враговете на Фабриката в световната интернет търсачка Google, Както на английски, така и на български. Това например е идеята на сайта euscoop.com (EU Scoop Новини от България). Интернет страницата е списвана от четирима българи, но в същото време генерира на английски главно тезисите на задкулисните тартори на Фабриката. Проста проверка показва, че сайтът е регистриран в Букурещ миналата година от 21-годишен англичанин на име Уилям Дън, чийто екип се оказва ехо на новините, публикувани от „Дневник“ и „Медиапул“. При това – без да ги цитира, за да не бъде проследена връзката. Наглостта стига дотам, че авторите подписват новини за България, идващи от България и в които главни герои са българи, живеещи у нас, с локация Хайделберг, Германия, да речем. Друг сайт, регистриран в американския щат Аризона пък – delnik.co, през уикенда продължи опитите на Фабриката да прави манипулации за депутата и наш издател Делян Пеевски, като лансира абсурдна теза – че той лобирал за вкарването на промени, ограничаващи рекламата на хазарта, за да паднела цената на bTV. В псевдостатията дори няма логически взаимовръзки, но не това е и целта. Целта, както можем да се досетим, е името на Пеевски да бъде вкарано в Google с поредната лъжа, която след това безнаказано да бъде репродуцирана от останалите анонимни сайтове от периферията на Фабриката за фалшиви новини. Съществуването им, както и бълването на фейкове предложение за промени в закона, внесено от Пеевски и колегите му по група Хамид Хамид, Йордан Цонев и Велислава Кръстева, което отлежава вече с месеци в деловодството на Народното събрание, но все още не е обсъждано дори на комисия. И докато измененията чакат да бъдат дискутирани, Фабриката продължава с манипулациите си, като вчера, за да дадат своя принос към хора на лъжите, от сенките на забвението изпълзяха двама от политическите маргинали, играещи ролята на говорители на олигархията. Проваленият правосъден министър Христо Иванов-Пинокио и дясната ръка на Командира – Атанас Атанасов-Хаяско дадоха интервю 2 в 1 пред един от рупорите на манифактурата за лъжи – сайт също с не особено ясно финансиране, като изявлението им имаше единствено за цел хем да нападнат за пореден път държавата, хем да напомнят за себе си.  ", "date": "2018.05.21", "title": "За да удрят Пеевски и страната: Анонимни сайтове пускат  фейкове отвън"}
{"url": "https://www.monitor.bg:443/bg/a/view/etyr-obyrna-dunav-v-ruse-i-ostava-v-elita-100284", "text": "„Дунав“ (Русе) загуби у дома от гостуващия „Етър“ с 1:2 в реванша от плейофа за 11-ата позиция в крайното класиране на Първа лига. Така „виолетовите” от Велико Търново се спасиха от изпадане след общ резултат 4:1 от двете срещи, а \"драконите\" ще срещнат този четвъртък третия от Втора лига „Царско село“ в бараж за оставане/влизане в Първа лига. В 57-ата минута Махамаду Мустафа откри с глава резултата след корнер в полза на домакините. Велко Батрович изравни от дузпа 11 минути по-късно. В последната минута на мача Иван Стоянов донесе ценния успех за „Етър“.  ", "date": "2018.05.21", "title": "„Етър“ обърна „Дунав“ в Русе и остава в елита"}
{"url": "https://www.monitor.bg:443/bg/a/view/9-hvanati-da-prepisvat-na-maturata-po-vapcarov-obzor-100277", "text": "12 са анулираните работи на тазгодишната матура по български език и литература. 9 от тях са хванати в опит да преписват, докато у останалите 3-ма е намерено второ мобилно устройство. По двама от тях са от Благоевград, Кърджали, Пазарджик, София, Смолян, по един от Кюстендил и Монтана. и ще трябва да оставят дипломирането си за септемврийската сесия. До самия изпит бяха допуснати 55 190, като 51 138 са положили матурата. Зрелостниците разсъждаваха по темата за „Човекът и вярата“ по Вапцаровото стихотворението „Вяра“. То е част от единствената му стихосбирка „Моторни песни“ и е едно от последните изучавани произведения в 12-и клас. По-голяма част от явилите се останаха доволни от генерирания вариант, като пред „Монитор“ заявиха, че са се готвили за по-труден тест, а темата предизвикала у тях двете крайности - „около минута стоях в блаженство“ и „бях шокирана“. „Това е стихотворение, което съм учил, и е много близко до мен. сподели Спартак, който се яви в СМГ. Момиче, явило се в същата гимназия, сподели, че се е почувствало в другата крайност. „Аз малко бях шокирана, но после се успокоих. Надявах се на Ботев, Вазов, Димчо“, обясни то. „Вкарах и няколко шегички понеже започнах в един момент много да изразявам своето мнение. Пред мен стоеше едно много красиво момиче и го вкарах в анализа. След това, за да обясня още за вярата, дадох пример с мен – в началото бях много нервен, но извадих кръстчето, целунах го, прекръстих се три пъти и изведнъж ми дойде музата“, обясни той за есето, което беше написал. Отговорите ще бъдат обявени до 13 юни, като матурите отново ще се проверяват в изпитни центрове. „Миналата година бяха прегледани бързо и качествено резултатите. В София има два, а Тестовете се проверяват в електронен вариант, не ги чете проверяващ, не е на хартия. Преди това изпитна комисия трябва да ги сканира“, обясни зам.-министърът на образованието Таня Михайлова.", "date": "2018.05.21", "title": "9 хванати да преписват на матурата по Вапцаров (ОБЗОР)"}
{"url": "https://www.monitor.bg:443/bg/a/view/remontite-pred-bloka-stavat-nezakonni-100270", "text": "Ремонтите на автомобилите, освен дребните, ще бъдат забранени след приемането на новия Закон за пътните превозни средства. Така вече смяната на маслото по тротоарите, подмяна на ходова част и спирачки от „приятели“ или нерегистрирани сервизи ще бъдат незаконни, стана ясно по време на кръгла маса, на която беше обсъден новия нормативен акт. Пред „Монитор“ зам. министърът на транспорта Ангел Попов коментира, че идеята не е да се забранят дребните ремонти, записани в упътванията на всеки един автомобил, като смяна на крушки и други. „Гаворим за нерегламентираните ремонти, които застрашават безопасността и екологията“, смята Попов. Част от неправителствените организации не смятат, че транспортното министерство и по-точно Изпълнителна агенция „Автомобилна администрация“ (ИААА) ще успее да контролира сервизната дейност. Между 15 и 17 хиляди сервиза работят у нас законно, по данни на министерството, но от браншът смятат, че броят им е двойно повече, а цифрата на нелегалните все още не е ясна. За да контролират ремонтите по автомобилите от бившето ДАИ са готови да назначат допълнително персонал на работа, които по сигнали на граждани, както и на легалните сервизи да правят проверка, коментира по време на срещата Дамян Войновски, главен секретар на ИА \"Автомобилна администрация\". Както „Монитор“ вече писа, чрез новият закон се цели да бъде регламентирана работата на сервизите, те ще минат на регистрационен режим към ИААА, а в допълнителна наредба ще пише на какво трябва да отговорят – квалификация на служителите им, оборудване и др. Проблемът е, че работилниците в момента се регистрират единствено по Търговския закон, коментира собственикът на сервиз от Стара Загора Красимир Петров. По думите му сега се прави проверка само на регистрираните търговци, но не и на тези, които работят по гаражи нелегално. От браншът смятат и че целта на закона е по-скоро събиране на повече данъци, отколкото реални мерки и попитаха коя е дефиницията на редовен сервиз. „Въртим, сучем и всичко се върти около сервизите, които не си плащат данъците“, възропта един от присъстващите. Войновски контрира, че фискът е важен и проверките се правят заедно с данъчни инспектори, като допълни, че само от последната акция на ИААА и НАП в пунктовете за технически прегледи, са установени 19 млн. лева неплатени налози. „Но по-скоро идеята е защита на правата потребителите, качеството на ремонти и безопасността“, каза още той. По думите на Татяна Груева, изп.дир. на Асоциация на автомобилните производители, регламентацията на автосервизите е закъсняла и трябва да се акцентира върху квалификацията на служителите в сервизите, както и произхода на авточастите, които се влагат при ремонтите. Сред обсъжданите теми бяха регистрите, които ще заработят след приемането на новия закон. Един от тях е за сервизите с информация за мястото им на работа, служителите им, както и квалификацията. Ще се надгради регистъра за техническите прегледи, което ще доведе до създаването на електронен паспорт на автомобилите. Отделно ще има регистрационен режим при продажбата на нови или втора употреба авточасти. Според администрацията сумата за изграждане на новите регистри ще е нула, а според браншът от тях може да се генерират дори средства Пред „Монитор“ зам. министърът Попов коментира още, че се готви нова промяна, която да ограничи измамите с превъртането на километражи от търговците. Освен в електронния регистър на автомобилите се обмисля вариант да бъдат видими километрите и на стикера за технически преглед.  ", "date": "2018.05.21", "title": "Ремонтът на колата пред блока става незаконен"}
{"url": "https://www.monitor.bg:443/bg/a/view/real-m-s-10-a-titla-v-evroligata-100265", "text": "„Реал“ (Мадрид) е новият шампион в Евролигата. В препълнената „Щарк Арена“ в Белград испанският гранд детронира миналогодишния носител на трофея „Фенербахче“ след победа с 85:80. Двубоят премина през много обрати, а до последно победителят не бе ясен. „Фенерите“ бяха подкрепяни от близо 10 000 от своите привърженици, които обаче си тръгнаха разочаровани от сръбската столица. Титлата е десета за „Реал“ в Евролигата. За последно тимът спечели златните медали през 2015 г. Старши треньорът на „Фенербахче“ Желко Обрадович пък пропусна да добави десети трофей във витрината си от най-силния европейски клубен турнир. MVP на финалната четворка стана 19-годишният Лука Дончич от „Реал“, който бе избран за най-добър и в редовния сезон. Във финала той се отчете с 15 точки, 3 борби, 4 асистенции, 1 открадната топка и 1 чадър. Французинът Фабиен Козьо добави 17 т. за успеха, а най-резултатен в мача бе италианецът Николо Мели с 28 т. за „Фенербахче“.", "date": "2018.05.21", "title": "„Реал“ (М) с 10-а титла в Евролигата"}
{"url": "https://www.monitor.bg:443/bg/a/view/sa-sht-zaplashiha-iran-s-nevijdani-sankcii-100266", "text": "Държавният секретар на САЩ Майк Помпейо заплаши, че САЩ ще подложат Иран на безпрецедентен финансов натиск и ще му наложат \"най-тежките санкции в историята\", ако иранското правителство не промени курса си, предадe АФП. В реч пред консервативната фондация \"Херитидж\" във Вашингтон Помпейо призова за ново ядрено споразумение с Иран, след като президентът Доналд Тръмп се изтегли от сключеното през 2015 г. По думите на държавния секретар администрацията на Тръмп предпочита това да е договор, който да се ратифицира от Конгреса. Помпейо изброи 12 изисквания към Иран, които според него трябва да бъдат част от следващо споразумение. Той заяви, че Иран трябва да прекрати обогатяването на уран и никога да не се занимава с предварителна обработка на плутоний. Иран също така трябва да даде на ядрените инспектори \"безусловен достъп до всички обекти в страната\" и да спре да развива програмата си за балистични ракети. Помпейо също така поиска Иран да освободи всички американски граждани, да прекрати подкрепата си за бунтовниците хуси в Йемен, да изтегли всичките си въоръжени сили от Сирия и да престане да заплашва Израел. Иран \"никога повече няма да има картбланш да доминира Близкия изток\", заяви Помпейо. Държавният секретар на САЩ също така обеща \"да преследва иранските агенти и машите им от Хизбула в цял свят, за да ги смаже\". Помпейо заяви, че иранското ядрено споразумение от 2015 г. е било \"губещо\" и това е имало огромни последици в Близкия изток. Откакто споразумението от 2015 г. влезе в сила, Иран \"напредна из целия Близък изток\", а администрацията на Обама \"беше заложила\" на това, че Иран ще спре неправомерните си действия и ще спазва световните норми, каза държавният секретар на САЩ. Помпейо заяви, че Тръмп се е оттеглил от споразумението, защото то не е гарантирало безопасността на американците от създаваните от Иран рискове. Споразумението от 2015 г. \"постави света в риск заради фаталните си недостатъци\", добави той. Помпейо предложи редица значителни потенциални отстъпки от САЩ за Иран, ако Техеран се съгласи да извърши \"съществени промени\" и призова за ново, по-силно ядрено споразумение с Иран. Ако бъде постигнато споразумение, което удовлетворява администрацията на Тръмп, САЩ ще са склонни да отменят всички икономически санкции, заяви Помпейо. Освен това САЩ ще възстановят пълни дипломатически и търговски отношения с Иран и ще му позволят да получи достъп до най-модерни технологии. Помпейо заяви, че САЩ дори биха подкрепили модернизацията на иранската икономика и биха й помогнали да се върне в световната финансова система. Държавният секретар на САЩ поиска подкрепата на съюзниците, по-специално европейските, но ги предупреди, че фирмите, които развиват дейност в Иран в забранени от американските санкции отрасли, \"ще бъдат държани отговорни\". \"Иран ще бъде принуден да направи избор: или да се бори икономиката му да не изпадне \"на системи\", или да продължи да изразходва ценни средства за борби зад граница. Той няма да има ресурсите да прави и двете\", заяви Помпейо, цитиран от ДПА.", "date": "2018.05.21", "title": "САЩ заплашиха Иран с невиждани санкции "}
{"url": "https://www.monitor.bg:443/bg/a/view/milionerche-100275", "text": "Народе???? Укорът на националната икона Васил Левски към спящия народ, непробуден за свобода и революция, и до днес предизвиква спорове сред изследователите му. Миниатюрната 53-та страница от тефтерчето на Дякона е препечатвана хиляди пъти в различни учебници, историографии или просто в някой фейсбук пост. Нов прочит на вековното Народе???? обаче отскоро шета из социалните мрежи, трансформирало се в Милионерче???? Намигване към укора на Дякона, съчетан с хитовата чалга песен на Тони Стораро, на която много горди наследници на Левски хвърлят салфетки и дерат ризи от вътрешния порив, че мечтата им да са притежатели на милиони левове някой ден ще стане реалност. Ех, мечти... Според статистиката на НАП обаче реализирането на този блян у нас не е невъзможно. Дори, напротив – оказа се, че с една заплата човек може да стане милионер. Или поне 287 души на хартия са заявили, че са си докарали от заплата заветната седемцифрена сума. Щастливците са си докарвали и по някой лев странично, но въпреки това перото „заплата“ е допълнило толкова солидно семейния бюджет, че накрая се е получила, както казваше П. Г. Удхаус, една доста приятно закръглена сума. Още стотина пък са завъртели милионите от отдаване на имоти под наем. В началото на прехода имаше една градска приказка за бабите реститутки, дето пиели кафе по „Витошка“ с бели ръкавици и виенски капели, а вместо портмонета носели дамски чанти, препълнени с кеш. Как да не ти се прииска да разкъсаш риза с лиричен вик: „Милионерче, не се подигравай ти, давай, давай...“ Шегата настрана - всяка година декларациите пред данъчните показват доста интересни тенденции накъде върви народът. Оказва се, че с бавни, но сигурни темпове - към стабилност. Не към богатство, но към сигурност. Просто защото по нашите ширини народопсихологията на Андрешко отдавна е заклеймила богатите. А най-вероятно част от тях има и защо. Така например преди години видни богаташи правеха най-различни финансови лупинги с цел да платят по-малко на хазната. Сред любимите им прийоми беше декларирането на мащабни дарения. Куцо, кьораво и сакато у нас се превръщаше в мощен дарител и меценат още с пукването на пролетта - разбирай с разгара на данъчната кампания. Последваха законодателни промени – проби, грешки, и най-накрая режимът беше затегнат. Сега за да получиш данъчно облекчение за дарение, трябва да си поискал наистина да дадеш, защото финансова далавера от голямото ти сърце просто няма. За справка – хората, получили данъчно намаление заради дарение, са два пъти по-малко от младите семейства, на които държавата дава отстъпка заради теглен ипотечен кредит. Явно може да се затегне режимът и парите в държавата да бъдат извадени на светло. Още повече че България е сред малкото държави в ЕС с толкова ниски налози както за физическите лица, така и за бизнеса. А иначе мечтата да си богат, и то внезапно оказал се такъв, е един от изконните стремежи не просто на българина, а на балканеца по принцип. Най-вероятно защото цял живот на полуострова хората живеят в немотия. Или както пееха тримата от НЛО: „Казано честно, искам да съм богат, както върви, да не пукна от глад.“", "date": "2018.05.21", "title": "Милионерче????"}
{"url": "https://www.monitor.bg:443/bg/a/view/mon-objavi-vyprosite-i-otgovorite-na-maturite-vijte-gi-tuk-100236", "text": "Станаха ясни отговорите на тазгодишната матура по български език и литература. Те бяха качени на сайта на Министерството на образованието и науката. Зрелостниците трябваше да разсъждават върху темата за „Човекът и вярата“ по стихотворението „Вяра“ на Никола Вапцаров в рамките на 120 минути. Преди това имаха още два модула по 60 минути, в които откриваха граматични, пунктуационни, лексикални грешни, отговаряха на тестови задачи по литература. Също така, правиха резюме на тест свързан с електронните книги и отговаряха на въпроси към него.", "date": "2018.05.21", "title": "МОН обяви въпросите и отговорите на матурите (ВИЖТЕ ГИ ТУК) "}
{"url": "https://www.monitor.bg:443/bg/a/view/109-bylgari-stanaha-milioneri-ot-naemi-100276", "text": "109 българи са станали милионери от наеми на имоти. Това показват данни на Националната агенция за приходите (НАП), предоставени за „Монитор“. Оказва се, че 387 наши сънародници са обявили в данъчните си декларации за 2017 г., че са получили приходи от над 1 млн. лева през миналата година. Според класацията на данъчните на първо място се нареждат богаташите, които са спечелили парите си само от трудови договори. Такива са 287 души. Според разпоредбите обаче пред приходната агенция трябва да обявим и всички средства, които са влезли в сметката ни извън трудовите договори, подписани с шефа ни. Такива може да са граждански контракти за извършване на определен вид работа, еднолични търговци или пък земеделски производители. В данъчните си декларации милионерите са заявили, че са получили тези пари от най-различни по вид дейности.  ", "date": "2018.05.21", "title": "109 българи станаха милионери от наеми"}
{"url": "https://www.monitor.bg:443/bg/a/view/abiturienti-stavat-holivudski-zvezdi-100252", "text": "За поредна година абитуриентите от Велико Търново ще бъдат изпратени с тържествени дефилета в холивудски стил. 812 зрелостници от 13 училища в Старата столица ще преминат като филмови звезди по 200-метров червен килим, който ще бъде разположен на главната улица „Васил Левски“. Събитието ще бъде в участъка пред сградата на Музикално-драматичния театър „Константин Кисимов“ в две поредни вечери, на 24 и 25 май от 18,00 ч.  Абитуриентските дефилета се провеждат за осма поредна година, а идеята бе на кмета на Велико Търново Даниел Панов. На 24 май по червения килим ще преминат дванадесетокласниците от ЕГ „Проф. д-р Асен Златаров”, СУ „Емилиян Станев”, ПГ по моден дизайн, СПГ по икономика, ПГСАГ „Ангел Попов”, СУ „Г. С. Раковски“, ПГЕ „А. С. Попов“. Ден по-късно са дефилетата на абитуриентите от ПМГ „Васил Друмев”, СУ „Вела Благоева”, СУ „Владимир Комаров“, Американски колеж „Аркус”, ПГТ „Д-р Васил Берон” и Спортно училище – Велико Търново. Заради изпращанията на 24 и 25 май временно ще бъде затворена главната улица „Васил Левски” от 16,00 до 21,30 ч. или до приключване на събитията.", "date": "2018.05.21", "title": "Абитуриенти стават  холивудски звезди"}
{"url": "https://www.monitor.bg:443/bg/a/view/fetel-e-favorit-za-pobedata-v-monako-100267", "text": "Себастиан Фетел с \"Ферари\" е фаворит за победата в Гран при на Монако, 6-и кръг от шампионата на Формула 1. Това показват коефициентите на букмейкърите, при които се приемат залози. За германеца ставката е 2.75, а за лидера във временното класиране и действащ шампион Люис Хамилтън с \"Мерцедес\" - 3.10. След двамата най-сериозни конкуренти този сезон се нареждат Даниел Рикардо с \"Ред Бул\", спечелил Гран при на Китай с 6.00, Макс Верстапен също с \"Ред Бул\" с 6,50, Валтери Ботас с \"Мерцедес\" - 10.00 и Кими Райконен с \"Ферари\" - 13.00. След като новите собственици на Формула 1 от \"Либърти Медиа\" обявиха революционното си предложение за преасфалтиране на всички трасета, за да се износват по-бързо гумите и да става по-интересно, в Монте Карло местните наблюдатели бяха силно озадачени. Там всички пътища се стопанисват от общината и са в идеално състояние, което пести и гуми на живущите и гостите. Ако това се промени с по-агресивен асфалт, недоволните сигурно ще са повече от феновете.", "date": "2018.05.21", "title": "Фетел е фаворит за победата в Монако"}
{"url": "https://www.monitor.bg:443/bg/a/view/evropa-ah-evropa-100271", "text": "По гарата ще ни познаете – павилиони, мръсотия, джебчии и над цялата тази неразбория реклами за маркови и не само маркови стоки. По тесните и разбити тротоари в идеалния център на София пък хората се препъват в хладилни витрини за сладолед, блъскат се в хладилници за бира и безалкохолни, а в не малко входове и досега се е приютил по някой и друг продавач на кинкалерия. И това се случва в ХХІ век в една европейска по облика си столица, в каквато визия общинската управа от десетилетия се опитва да я вкара. Факт е, че инициативата да бъдат премахнати всякакви реклами от витрините на магазините, както и хладилниците пред вратите им е твърде амбициозна. Проблем е обаче, че българинът, колкото и да му налагаш някакви норми, толкова повече упорства. Освен ако не бъде санкциониран финансово. Бръкне ли се в джоба му, нещата някак си идват на място. Поне временно. Да, точно временно. Защото опитът София да има европейски вид няма да е първи. Години наред се подемат инициативи за подобряване на градското пространство и разчистването му от сергии, плакати и всякакви табели. Обикновено ред след поредната рестрикция има само за месец-два. Затова е време да се предвидят строги глоби и механизъм, по който да бъдат събирани.  ", "date": "2018.05.21", "title": "Европа, ах, Европа!"}
{"url": "https://www.monitor.bg:443/bg/a/view/55-289-sedmoklasnici-pisaha-za-hajduti-i-magare-100274", "text": "55 289 седмокласници трябваше да се справят със задачата да напипат подробен преразказ от името на неутрален разказвач из текста „Седем хайдути и едно магаре“ на Бранислав Нушич. Резултатите трябва да станат известни до 6 юни. Това бе задачата на допълнителния модул от националното външно оценяване по български език и литература. Преди това те трябваше да се справят с 25 задачи с отворени и затворени отговори. Те могат да съберат най-много 100 точки, като 65 са от теста. С тях те могат да кандидатстват за гимназия, като максималният брой, който могат да съберат, е 500. В повечето учебни заведения балът се образува най-често с удвоената оценка по български език и литература, удвоената оценка от предстоящия изпит по математика и два предмета по избор. Но има и за гимназии, в които използват различна формула, това се съгласува на педагогически съвет.", "date": "2018.05.21", "title": "55 289 седмокласници писаха за хайдути и магаре (ОТГОВОРИТЕ)"}
{"url": "https://www.monitor.bg:443/bg/a/view/borisov-na-sreshta-s-plenkovich-i-poroshenko-100263", "text": "Министър-председателят Бойко Борисов ще бъде на посещение в Хърватия и Украйна през уикенда. В събота в Загреб той ще се срещне с хърватския си колега Андрей Пленкович. Очаква се двамата да обсъдят приоритетите на българското председателство на Съвета на ЕС, като наблегнат на евроинтеграцията на Западните балкани. Борисов и Пленкович обсъдиха темата миналата седмица преди срещата на върха на ЕС в София. Тогава хърватският премиер изтъкна важността развитието на региона да бъде в дневния ред на ЕС. Той потвърди, че Хърватия ще инициира следваща среща на върха през 2020 година. Желанието му е тя да направи преглед на напредъка по проектите, стартирали в резултат на инициативата на БГ председателството на ЕС и да даде по-нататъшен тласък на процесите на сближаване на страните от региона с останалите държави в Европа. В събота вечерта пък Борисов ще гледа на живо любимия си отбор Реал Мадрид, който е финалист в тазгодишното издание на Шампионската лига. Финалът между Белия балет и Ливърпул ще бъде на Олимпийския стадион в Киев. Премиерът ще проследи мача в компанията на украинския президент Петро Порошенко. Очаква се преди двубоя той да се срещне и с част от управата на Реал Мадрид. Борисов има почетна членска карта на испанския клуб, връчена му от бившия президент на тима Рамон Калдерон през 2007 година. Когато има възможност министър-председателят посещава важните мачове на Реал. Преди това Борисов ще бъде на аудиенция във Ватикана при Негово Светейшество папа Франциск по случай 24 май-Деня на българската просвета и култура и славянската писменост. Това ще е втората среща на Борисов с папа Франциск. Последната му визита във Ватикана бе преди три години, като в делегацията си той взе двама министри и седем депутати. Тогава Борисов занесе на папата хранителница с изобразено успението на Свети Иван Рилски, в която от филигранно сребро бе поставен камък от гроба на светеца. На свой ред папа Франциск поднесе на премиера плакет с изобразен ангел, държащ двете земни полукълба. През 2010 година пък Борисов бе приет от папа Бенедикт XVI, а през 2002 година като главен секретар на МВР се срещна с папа Йоан Павел II, когато той бе на посещение у нас. На връх рождения си ден 13 юни Борисов ще посети и Израел.", "date": "2018.05.21", "title": "Борисов на среща с Пленкович и Порошенко"}
{"url": "https://www.monitor.bg:443/bg/a/view/borisov-iska-mehanizym-za-plashtane-na-zaplatite-v-bolnicite-v-lovech-i-vraca-100254", "text": "Премиерът Бойко Борисов разпоредил на министрите на финансите и на здравеопазването да предложат механизъм, който да гарантира редовното изплащане на възнагражденията на лекарите и медицинския персонал в болниците във Враца и в Ловеч, въпреки наложените на лечебните заведения запори от кредиторите им, съобщиха от Министерския съвет. Общата сума на дължимите заплати за месеците февруари-април в МБАЛ „Хр. Ботев“ и МБАЛ „Параскев Стоянов“ са в размер на 1 873 113 лв. В разговор с двамата министри премиерът посочил, че разбира техните аргументи като финансисти, но не можел да допусне професионалисти, положили висококвалифициран труд, да бъдат лишени от добросъвестно изработените си заплати. Той изтъкнал, че демотивирането на тези специалисти би могло да има тежки последици за здравето и живота на хората. Борисов подчертал, че спазването на финансовата дисциплина по отношение разходването на публични средства е основен фактор за гарантирането на адекватни здравни грижи, но контролните функции не са задължение на редовия медицински персонал и той не можело да бъде държан отговорен за действия или бездействия на ръководствата на болниците.. Министър-председателят настоял и за по-строг контрол върху законосъобразността на сключваните от лечебните заведения договори и изразил очакване, че виновните за лошото финансово състояние на болниците ще понесат отговорност.", "date": "2018.05.21", "title": "Борисов иска механизъм за плащане на заплатите в болниците в Ловеч и Враца"}
{"url": "https://www.monitor.bg:443/bg/a/view/hu-grant-vdiga-svatba-100259", "text": "Популярният като „вечният ерген“ актьор Хю Грант ще каже заветното „да“ на приятелката си от 6 години – шведката Ана Ебърстийн. Двамата са подали заявление за сключване на граждански брак в кметството на Кенсингтън и Челси в западен Лондон, където притежават къща. В съответствие с британските закони заявлението трябва да бъде публикувано три седмици преди събитието. За 57-годишната звезда от \"Четири сватби и едно погребение\", това ще е първа сватба. Заедно с Ебърстийн отглеждат три общи деца. Бъдещата булка има вече един брак зад гърба си. Работила е като продуцентка на телевизия ESPN, а сега работи за шведския бранд за детско облекло \"Ейс енд Ми\". Грант има и две други деца от китайската актриса Тинглан Хонг.", "date": "2018.05.21", "title": "Хю Грант вдига сватба"}
{"url": "https://www.monitor.bg:443/bg/a/view/sirija-si-vyrna-damask-100258", "text": "Сирийската армия обяви, че днес установила пълен контрол над столицата Дамаск и нейните околности, за първи път от началото на конфликта в страната преди повече от седем години. В изявление, прочетено по държавната телевизия, армията обяви, че е превзела изцяло след едномесечна кампания палестинския бежански лагер Ярмук и квартал Хаджар ал Асуад, в Южен Дамаск, части от които бяха държани от джихадистката групировка \"Ислямска държава\". \"Дамаск и околностите са в пълна безопасност\", увери армията. Агенцията отбелязва, че и сирийските правителствени сили, и джихадистите са дали много жертви в сраженията, които са нанесли и сериозни щети на лагера Ярмук и околните жилищни квартали. Евакуацията на бойците от \"Ислямска държава\" и техните семейства от последния им бастион в Южен Дамаск приключи днес, предаде по-рано АФП, позовавайки се на Сирийския център за наблюдение на правата на човека. Директорът на неправителствената организация Рами Абдел Рахман каза пред агенцията, че тази нощ с 32 автобуса са били евакуирани около 1600 бойци и цивилни, които са били откарани към пустинните райони в Източна Сирия. Абдел Рахман посочи още, че сирийските правителствени сили са влезли в лагера Ярмук, след като освободиха кварталите Тадамун, Кадам и Хаджар ал Асуад. Според Сирийския център за наблюдение на човешките права евакуацията е започнала тази нощ, по-малко от 24 часа след като режимът на Асад и \"Ислямска държава\" се споразумяха за примирие след месец на ожесточени сражения. Сирийското правителство не потвърждава информациите за това споразумение за евакуация, но цитиран от агенция САНА военен източник заяви днес, че в южната част на столицата е имало евакуации на жени и деца преди военните действия да бъдат възобновени след краткото прекратяване на огъня. На 19 април сирийският режим започна масирана акция срещу \"Ислямска държава\" в Южен Дамаск, по време на която загинаха повече от 60 цивилни, 250 правителствени войници и 233-ма джихадисти. След превземането на Ярмук и съседните на него квартали, режимът на Асад контролира целия Дамаск за първи път от 2012 г.", "date": "2018.05.21", "title": "Сирия си върна Дамаск      "}
{"url": "https://www.monitor.bg:443/bg/a/view/slavjanski-kompozitori-davat-ton-za-sofijski-muzikalni-sedmici-100255", "text": "С програма от славянски композитори Софийската филхармония под диригентството на маестро Марк Кадин ще открие Международния фестивал „Софийски музикални седмици“ на 23 май в зала „България“. Солисти ще бъдат емблематичният български цигулар Минчо Минчев и виолончелистка Лиляна Кехайова. На сцената ще излезе и Националният филхармоничен хор „Светослав Обретенов“ с диригент Славил Димитров. В програмата са включени произведения на Николай Римски-Корсаков, Марин Големинов, Антонин Дворжак, Чайковски и Сергей Танеев. Концертът е посветен на Празника на българската просвета и култура и славянската писменост. Маестро Марк Кадин е главен диригент на Симфоничния оркестър на БНР от септември 2017 г. Той е един от ярките руски диригенти с репутация на професионалист от най-висока класа. Наричат го един от най-взискателните и търсещи диригенти от своето поколение. Постоянни творчески контакти свързват маестрото със симфонични оркестри от повече от 20 страни по света. През 2003 г. е дебютът на Кадин в Болшой театър с премиерата на балета на Владимир Николаев „Златото на нарните”. От 2003 г. неколкократно работи като гост-диригент и със Симфоничния оркестър на БНР. Маестрото гастролира в Европа, Азия, Америка и Австралия. Изкуството на Минчо Минчев е оценявано със суперлативи на четири континента. Свири като солист с много от водещите оркестри в света, сред които Лондонската кралска филхармония, Лондонският симфоничен оркестър, Оркестърът на BBC – Лондон, London Mozart Players, Академията St. Martin in the Fields, St. Goldsmith Orchestra, Радиооркестърът на Романска Швейцария, Оркестърът на Московското радио и телевизия, Букурещка филхармония Джордже Енеску, Амстердамският симфоничен оркестър, Дрезденската филхармония и др. Работи със световноизвестни диригенти като сър Чарлз Гроувс, сър Александър Гибсън, сър Невил Маринър, Ленард Слаткин, Джон Елиът Гардинър и др. Изключителната артистична кариера на Минчо Минчев е свързана и с концерти в най-престижните зали по света, включително Карнеги хол в Ню Йорк, Кенеди център във Вашингтон, залата на Болшой театър и зала Чайковски в Москва, Роял Фестивал Хол и Роял Алберт Хол в Лондон, зала Херкулес в Мюнхен и др. От 1977 г. свири на цигулка Страдивари 1716 Барон Витгенщайн, закупена специално за него от българската държава. Лиляна Кехайова, родена през 1988 в София, завършва НМУ “Любомир Пипков” в София, след което завършва магистратура във Виенската консерватория в класа по виолончело на Лилия Шулц- Байрова. Лауреат е на множество международни конкурси. Партнира си на сцената със световноизвестни музиканти като Майкъл Лудвиг (концертмайстор на Филаделфийска Филхармония), Жерар Косе (виола), Марио Хосен( цигулка), Владимир Менделсон (виола), Филип Бернолд (флейта), Милена Молова( пиано), Борис Мерсон( пиано), Волфганг Клос (виола), Ромен Лельо (тромпет), Рафаеле Малоци (виола) и др.", "date": "2018.05.21", "title": "Славянски композитори дават тон за \"Софийски музикални седмици\"   "}
{"url": "https://www.monitor.bg:443/bg/a/view/konstantinov-dovolen-ot-kontrolite-v-moskva-100261", "text": "Селекционерът на националите по волейбол Пламен Константинов сподели, че е доволен от двете изиграни контроли с Русия в Москва, въпреки че тимът ни записа две загуби - с 1:3 и 2:3 (-13, 20-21, 29,-10). Във втората не играха само дебютантът Илия Петков и ветеранът Боян Йорданов. Нашите обаче се представиха много по-силно и направиха 9 точки от асове срещу 7 получени, 6:15 от блокада, 53:53 от атака, 32:39 от грешки на съперника. Розалин Пенчев завърши със 17 т. (2 аса), Тодор Скримов с 15 (1 ас), Николай Учиков - с 13 (1 блок). За Русия пък №1 беше Дмитрий Мусерский със 17 т. \"Тези контроли ще са ни полезни, коментира Константинов пред bgvolleyball.com. - Един от проблемите ни е игровият ритъм - напасването на нападателите с разпределителите. Във втория мач беше по-добре, подобрихме играта си. След първия гейм започнахме да изпълняваме добър сервис, което е едно от оръжията, които трябва да ползваме. След като успяхме да разсеем тяхното посрещане, играта стана по-изравнена. Това е едно от нещата, които ни липсваха в първата контрола.\" Преди да излетят за Нингбо (Кит), където стартира в Лигата на нациите срещу Китай, Аржентина и САЩ, отборът ни разгледа с дълга разходка Москва. Сайтът Sportal.bg пък съобщи, че мачовете от турнира, който замести Световната лига, вероятно няма да бъдат излъчвани по нито една телевизия в България.", "date": "2018.05.21", "title": "Константинов доволен от контролите в Москва"}
{"url": "https://www.monitor.bg:443/bg/a/view/grisho-atakuva-parij-ot-peta-pozicija-v-sveta-100256", "text": "Григор Димитров вече тренира на червените кортове в Париж, където в неделя ще започне вторият за сезона турнир от Големия шлем – „Ролан Гарос“. На централния корт „Филип Шатрие“ българинът проведе занимание с французина Ришар Гаске. Миналата година Гришо сложи край на негативната серия от 3 последователни загуби на старта в Париж и успя да достигне до третия кръг, където отстъпи пред Пабло Кареньо Буста. Жребият за основната схема на „Ролан Гарос“ ще бъде теглен в четвъртък. Тази година Димитров ще бъде поставен под №4, въпреки че падна до пета позиция в световната ранглиста. Той беше изпреварен от Марин Чилич (Хър), който достигна до полуфинал на турнира в Рим. Преднината на хърватина е 80 т. Той има да защитава 360 т. в Париж, където миналата година игра полуфинал, а Гришо – 90 т. Кралят на клея Рафаел Надал пък ще гони 11-а титла от „Ролан Гарос“ и като лидер на АТР класацията. Матадора се върна на челната позиция, след като триумфира на мастърса в Рим, макар и с трудна победа над Александър Зверев (Гер) с 6:1, 1:6, 6:3. Рафа има 8770 т. в актива си и отново изпреварва със 100 т. втория Роже Федерер, който пропуска целия сезон на клей за втора поредна година. Трети е Александър Зверев, който дръпна сериозно на преследвачите си Чилич и Димитров и вече е лидер на годишната класация „Пътят към Лондон“. Титлата в Рим е рекордна осма и 78-а в кариерата на Надал. Така той измести Джон Макенроу от вечната ранглиста по спечелени трофеи. Лидер в класацията е Джими Конърс (САЩ) със 109 точки, пред Федерер с 97 и Иван Лендъл с 94. При жените, въпреки загубата на финала в Рим от Елина Свитолина (Укр), Симона Халеп остава лидер на световната ранглиста, следвана от Каролин Вознячки (Дан), Гарбине Мугуруса (Исп) и Свитолина. Първа ракета на България остава Виктория Томова, която се изкачва с 6 позиции до №138 в света. В същото време се разбра, че финалистът от „Уимбълдън“ 2016 и бивш №3 в света Милош Раонич ще пропусне тазгодишния \"Ролан Гарос\" заради контузия в коляното.", "date": "2018.05.21", "title": "Гришо атакува Париж от пета позиция в света"}
{"url": "https://www.monitor.bg:443/bg/a/view/andrej-arnaudov-stana-tatko-na-momche-100264", "text": "Тв водещият и продуцент Андрей Арнаудов гушна първата си рожба. Това съобщи самият той в социалните мрежи. „Добре дошъл, Васил А. Арнаудов! Бебето и Емануела са добре! Благодаря на Acibadem City Clinic Tokuda и особено на д-р Ани Богданова!“, написа гордият татко. С майката на сина му са заедно от две години, но творческата половинка на Иван Христов признава, че не бърза да каже заветното „да“. „Аз съм казвал, че не съм голям фен на гражданския брак, но той не означава семейство. Семейството означава други неща. Това, заради което аз досега реално не съм имал семейство, безспорно са децата. Според мен това е семейството. Емануела е много интересен, смислен и добър човек, който ме учи на много неща. Надявам се - и аз нея. И ме прави по-добър човек. Много е готино това, което ми се случва, макар че е страшно“, призна наскоро Арнаудов. Междувременно с Христов реализират и следващия си проект – сериал, чиито епизоди ще бъдат заснети в Слънчев бряг. От екипа обаче пазят в дълбока тайна имената от актьорския състав, както и сценария. Част от сцените за първите епизоди вече са заснети, а снимките на северния плаж ще продължат още няколко дни.", "date": "2018.05.21", "title": "Андрей Арнаудов стана татко на момче"}
{"url": "https://www.monitor.bg:443/bg/a/view/snimat-nov-bylgarski-serial-v-slynchev-brjag-100148", "text": "Със заснемането на нов сериал са се заели продуцентите Иван Христов и Андрей Арнаудов. Телевизионното дуо вече опъна снимачната техника на северния плаж в Слънчев бряг. В лентата участват известни и обичани актьори, както и популярни лица от малкия екран. Действието се развива основно на северната ивица в курорта и в луксозните хотели, намиращи се на първа линия до морето. От екипа обаче както и сценарият. Част от сцените за първите епизоди вече са заснети, а снимките на северния плаж ще продължат още няколко дни. Наблюдателни фенове обаче издадоха, че едно от лицата на сериала ще е 29-годишният актьор Иво Аръков. Подсказка за това е и активността му в социалните мрежи, където публикува снимки от терена. „Първи ден от снимките на новия проект „Бате Младен“. Може да видите страстта, отдадеността, мотивацията и огромното вълнение в очите на колегите ми! Много съм щастлив и благодарен, че са влюбени в работата си с мен, както се вижда на снимките“, написа на кадри от Слънчев бряг той. Друго от попълненията в каста на проекта „Бате Младен“, за който се предполага, че е сериалът на Иван и Андрей, е По предварителна програма целият снимачен екип на сериала на водещите на „Фермата“ , който наброява близо 70 души, ще се върне отново на снимачната площадка в Слънчев бряг в разгара на сезона. Следващите сцени ще се снимат през юли, август и в края на месец септември. Филмовите сюжети отново ще се разиграват на територията на концесионера. Те са информирали стопанина на северния плаж, че на територията му ще се снима филм. Снимачната програма е доста напрегната, екипът работи по 12 часа на ден. Подготовката им стартира в 8.00 часа сутринта и работата продължава до падането на нощта. Очаква се излъчването на новата поредица да се случи в телевизионния ефир на bTV, с която продуцентите са в тясно сътрудничество, и да започне през пролетта на 2019 г. Динамиката на лентата ще я направи различна и запомняща се, обещават от снимачния екип.", "date": "2018.05.21", "title": "Снимат нов български сериал в Слънчев бряг (ОБНОВЕНА)"}
{"url": "https://www.monitor.bg:443/bg/a/view/nedelev-otvja-konkurencijata-za-futbolist-na-futbolistite-100253", "text": "„Ботев“ (Пловдив) изненадващо обра индивидуалните награди в Първа и Втора лига. Това стана ясно след церемонията \"Футболист на футболистите\", на която бяха отличени най-добрите играчи и треньори, избрани след вот на самите тях. За най-добър футболист бе избран Тодор Неделев от „Ботев“, който изпревари Мартин Камбуров от „Берое“ и Фернандо Каранга от ЦСКА-София. Прави впечатление, че в тройката, която е избрана от гласовете на всички играчи в Първа и Втора лига, липсват представители на шампиона „Лудогорец“. Зa най-добър треньор бе избран наставникът на „Ботев“ Николай Киров. В челната тройка попаднаха още Александър Томаш (Берое) и Илиан Илиев (Верея и Черно море). Тук отново липсва треньорът на „Лудогорец“ Димитър Димитров, а наставникът на носителята на Купата на България „Славия“ - Златомир Загорчич, дори не бе номиниран. Фернандо Каранга получи приза \"Трифон Иванов\", който е за мъжество и характер, след като излезе в дербито с „Левски“ само часове след кончината на майка си. Мартин Камбуров бе отличен за \"Постижение за историята\", а Георги Петков за цялостен принос към футболната игра. „Искам да си позволя да отправя съвет към по-младите играчи – старайте се да бъдете освен добри футболисти, но и добри хора, сподели победителят Тодор Неделев, който трябваше да отговаря и на множество въпроси за бъдещето си. - Не знам дали ще остана играч на „Ботев“, вратата за трансфер е отворена. По принцип съм ориентиран към трансфер в чужбина. Но ако не стане и има оферти от български отбори, ще седнем с ръководството и ще ги обмислим“, сподели Неделев, който е в трансферните планове на „Лудогорец“ и ЦСКА-София. Победителят в класацията при треньорите Николак Киров пък призна, че е изненадан от отличието и сподели, че няма да спира нито един играч, който иска да напусне тима в посока чужбина. Церемонията бе уважена от президента на Асоциацията на професионалните футболисти Дончо Донев, члена на Изпълкома на БФС Емил Костадинов, бившия президент на Профилигата Валентин Михов, националния селекционер Петър Хубчев и легендарния голмайстор Петър Жеков.", "date": "2018.05.21", "title": "Тодор Неделев отвя конкуренцията за „Футболист на футболистите“"}
{"url": "https://www.monitor.bg:443/bg/a/view/balykov-kaza-da-na-cska-sofija-penev-otkaza-100246", "text": "Красимир Балъков е постигнал договорка с ръководството на ЦСКА-София и остава един от водещите варианти за нов треньор на тима. По информация на „Монитор“ Бала се е съгласил да поеме „червените“, като двете страни са уточнили финансовите детайли. Назначението му обаче далеч не е сигурно, като се очаква последната дума на собственика. Първоначалната идея на ръководството на ЦСКА-София бе Балъков да работи в екип с Любослав Пенев, който да поеме ролята на спортен директор. Чичовото в предварителни разговори дал съгласието си за този вариант, но след това се отметнал от думата си и настоял именно той да бъде треньор. Така най-вероятно позицията на спортен директор ще остане вакантна – вариант, който бе прилаган и досега. Отказът на Пенев може и да доведе до провал на опцията с привличане на Балъков, чието назначение не среща подкрепа сред феновете. Иначе ЦСКА-София завърши с победа сезона в Първа лига след успех с 1:0 над „Берое“. Очаква се в близките дни да има и повече яснота около селекцията, като най-сериозните попълнения ще бъдат в атака, след като Фернандо Каранга и Хеан Бланко напускат.", "date": "2018.05.21", "title": "Балъков каза „да“ на ЦСКА-София, Пенев отказа"}
{"url": "https://www.monitor.bg:443/bg/a/view/balkanski-forum-sybra-injeneri-ot-njakolko-strani-v-sofija-100247", "text": "Балкански инженерен форум на тема „Регионално сътрудничество за устойчива и консолидирана европейска перспектива на инженерните организации на Западните Балкани“ събра днес представители на гилдията от Албания, Босна и Херцеговина, България, Гърция, Македония, Сърбия и Турция в София. Събитието, организирано от Европейския Съвет на строителните инженери е част от календара на Българското председателство на Съвета на ЕС. Форумът е под патронажа на Министерството на регионалното развитие и благоустройството. В откриването му взеха участие зам.-министърът на регионалното развитие и благоустройството на България Валентин Йовев. В приветствието си той подчерта, че регионалното сътрудничество е единственият път към просперитета за всички на Балканите. Задължително е то да се обвърже с изграждането на транспортните комуникационни връзки между нашите страни, интегрирани в една добре развита инфраструктура. „Страната ни е фокусирала усилията си в областта на пътната инфраструктура към реализацията на своя територия на участъци от няколко големи трансгранични проекта като европейските коридори номер 4, 8 и 10“, подчерта в изказването си заместник-министърът и допълни, че именно тези проекти ще имат висока добавена стойност и ще допринесат за икономическия просперитет на региона. „Осъществяването им ще бъде и най-сигурната инвестиция в бъдещето и стабилността на Балканите“, каза още Йовев. „Целта ни е да превърнем региона в привлекателно място за живеене и икономическа дейност, а това изисква от нас да сме градивни, амбициозни и обединени“, допълни заместник-регионалният министър. По думите му само съвместната работа по споделените приоритети е гаранция, че девизът на Българското председателство \"Съединението прави силата\" ще се претвори в реалност и добрите идеи за Балканите ще станат факт. В изказването си на форума инженер Йовев подчерта и ролята на строителните инженери в този процес, „защото е доказано, че там, където се гради, има мир и просперитет – а именно това искаме всички ние тук.“ „Строителните инженери са хора, които знаят как да си поставят високи цели и да изпълняват успешно проекти. Именно затова съм убеден, че днешният Балкански инженерен форум ще даде конкретен принос за задълбочаване на регионалното сътрудничество“, заключи Йовев. Приветствие към форума отправи и министърът на регулациите за подобряване на инвестиционния климат на Македония Зоран Шапурич. „Ние в западните Балкани разбираме, че нашето бъдеще е свързано с Евросъюза. От 13 години сме кандидат за влизане в Общността и прилагаме еврорегламентите“, каза македонският министър. Във встъпителното си слово при откриването вицепрезидентът на Европейския Съвет на строителните инженери инж. Димитър Начев първо поздрави новите асоциации на Албания и Босна и Херцеговина, които се присъединяват към съвета, а след това и останалите гости на форума от други балкански страни. Той изброи най-важните общи събития организирани в последните години от асоциациите на инженерите в района. Инж. Начев подчерта необходимостта от държавна подкрепа на строителния сектор, както това се прави на Запад. В приветствието си президентът на Европейския Съвет на строителните инженери инж. Арис Хадзидакис от Гърция подчерта факта, че Балканите са единен икономически район и професионалистите от бранша трябва да се възползват в максимална степен от това. Той добави, че е впечатлен от организацията на форума, който е в рамките на българското европредседателство. Главният секретар на Европейския съвет на инженерните камери (ЕСЕС) инж. Клаус Тюридл от Австрия припомни, че не всичко, което решават в Брюксел ни се харесва. „Независимо от това за общото бъдеще на Евросъюза трябва да работим заедно”, подчерта той. Ректорът на УАСГ проф. д-р инж. Иван Марков акцентира на значението на общите инфраструктурните проекти на Балканите, които са важен елемент за сътрудничеството между инженерите в тази част на Европа, а ректорът на Висшето строително училище „Любен Каравелов” проф. арх. Борислав Борисов подчерта необходимостта от запазване на недвижимите културни паметници, които са едно от най-големи ценности на полуострова. Инж. Мирослав Мазнев, изп. директор на Камарата на строителите в България, в приветствието си изкара на преден план основния проблем на отрасъла - запазването на кадрите. На финала на той цитира мисъл на Кольо Фичето: „Може да сте господари на всичко и роби на всички. От вас си зависи. Ама помежду си не градете толкоз дувари, дето да ви делят, ами повече мостове да ви събират”. Приветствия на форума отправиха още председателят на Икономическата камара на Босна и Херцеговина инж. Мирсад Ясарспахич, председателите на САБ арх. Георги Бакалов, на БААИК инж. Атанас Ангелов, на КИИП Стефан Кинарев.", "date": "2018.05.21", "title": "Балкански форум събра инженери от няколко страни в София"}
{"url": "https://www.monitor.bg:443/bg/a/view/shvecija-zashtiti-svetovnata-si-titla-v-hokeja-100244", "text": "Швеция защити световната си титла по хокей на лед. На финала в Копенхаген шведите победиха с 3:2 след дузпи тима на Швейцария. Двата отбора завършиха 2:2 в редовното време и продълженията, а шведският вратар Андерс Нилсон спаси 3 дузпи на швейцарците. Победното попадение вкара Филип Форсберг, а преди това за шампионите са разписаха Густав Нюквист (18-а мин.) и Мика Зибанежад (35). За Швейцария головете отбелязаха Нино Нидерайтер (17) и Тимо Майер (24). В мача за бронзовите медали САЩ победи Канада с 4:1. През 2017 г. Швеция спечели титлата след победа над Канада също с дузпи. Приза за най-полезен играч (MVP) на шампионата взе Патрик Кейн от САЩ, събрал 20 точки (8 гола, 12 голови паса). Най-добър вратар стана Фредерик Андерсен (Дан), защитник №1 е Йон Клингберг (Шв), нападател - Себастиян Ахо (Фин). В идеалния отбор по версията на журналистите влязоха още вратаря Андерс Нилсон, защитниците Адам Ларсон и Оливер Екман Ларсон (Шв) и нападателите Ахо, Кейн и Рикард Ракел (Шв). Според финландското издание Iltalehti, цитирано от портала \"Фонтанка\" пък руският тим, който отпадна на 1/4-финала с 4:5 от Канада, е изпил напитки и изял мезета за 355 000 евро. В хотела \"Копенхаген\" руснаците - 25 играчи и 15 технически лица, са поръчвали за тази сума предимно твърд алкохол - водка и уиски и черен хайвер. Пикът на потребление руските хокеисти са достигнали именно след загубата от Канада, когато според изданието водката се е \"ляла като река\".", "date": "2018.05.21", "title": "Швеция защити световната си титла в хокея"}
{"url": "https://www.monitor.bg:443/bg/a/view/hristina-angelakova-veche-e-v-hora-na-angelite-100245", "text": "Оперна България загуби една от най-ярките фигури в музикалния живот на страната – на 20 май на 73-годишна възраст си отиде знаменитото мецосопрано Христина Ангелакова. Примата се възстановяваше след рутинна смяна на колянна става, направена преди два месеца, беше проходила и дори изкачваше стълби. Операцията обаче явно е отключила и усложнила други съпътстващи заболявания, с които голямата дама на операта не можа да се пребори. Поклонението пред Христина Ангелакова ще се състои на 23 май, сряда, от 10.00 часа в Централното фоайе на Софийската опера и балет. а погребението – от 15.00 часа на Централните софийски гробища – Алеята на творците. Певица с изключителен талант, велика артистка, покорила с гласа си най-престижните световни оперни сцени, пяла под палката на най-големите диригенти, партнирала си с оперните величия на ХХ век – това е Христина Ангелакова: изключителна личност със знаково присъствие в обществения и оперния живот на България. Всеотдаен педагог, взискателен ръководител, непримирима срещу несправедливостта и посредствеността, вдъхновен и изпълнен с енергия творец, подкрепящ сърцато младите таланти, както и новите провокативни и нестандартни идеи. Тя бе обичан вокален педагог, който завинаги остана свързан със своите любими и успешни ученици… Отдадена на своята голяма любов – операта, тя неспирно влагаше своите енергия и талант в различни грандиозни проекти, остави незабравима следа с неуморния си стремеж да утвърждава и да възпитава висока музикална естетика и вкус. Нейната най-голяма гордост и свидна рожба през последните години бе Международният музикален фестивал „Моцартови празници“ в Правец. След тъжната вест за кончината на Ангелакова Управителният съвет на фестивала взе решение, че той ще се състои от 12 до 15 юли точно така, както тя го е замислила, и с програмата, която е заложила още в началото на годината. 14-ото издание на събитието, което тя с любов създаде, Певицата, една от ярките изпълнителки на Софийската опера през последните две десетилетия на миналия век, бе известна с неуморимост, трудолюбие и самодисциплина, залог за успешното й представяне в един многообразен репертоар. И до днес се помнят нейни забележителни превъплъщения на сцената – Изабела от „Италианката в Алжир“, Марфа от „Хованщина“, Сантуца от „Селска чест“, Азучена от „Трубадур“), Адалджиза от „Норма“, Амнерис от „Аида“, Дуеня от едноименната опера на Прокофиев. Всички те са ярки постижения с висок артистичен размах и въздейственост. Певица с обемен, богат на тембри и отлично поставен глас, темпераментна и задълбочена в работата си, Ангелакова присъства на сцената не само с традиционния за мецосопрано репертоар, но с желание и увлечение участва в реализацията на опери от композитори на ХХ век. Христина Ангелкова е певица, чийто принос в развитието на българския оперен театър е неоспорим. Повече от четвърт век тя е дълбоко обвързана с Националната опера и балет - София. Нейното дейно участие в художествено-творческата дейност на големия театър допринася много за развитието му. И още, участвайки активно в гастролите на Операта в чужбина, и тя е привнесла своя дял в утвърждаване на неговия открояващ се художествен ръст, оценяван високо зад граница. В Националната опера Христина Ангелакова несъмнено допринесе за яркостта на периода, който вече нерядко определят като „златен век“ на Операта. Христина Ангелакова е родена през 1944 г. в Исперих, но израства в Шумен в семейство, което обича и тачи песента. В гимназията учи цигулка и вече решава да се посвети на пеенето. Приета е и завършва Музикалната академия в София – вокалния клас на професор Сима Иванова. През 60-те години заминава за Италия, където специализира бароков вокален стил в курсовете „Ваканце музикали“ във Венеция; учи в престижната академия „Санта Чечилия” в Рим и в Центъра за усъвършенстване на млади певци към Миланската Ла Скала при световноизвестната певица и педагог Джина Чиня. Кариерата й започва щастливо: оценена и подготвена отлично, Ангелакова подписва тригодишен договор с Миланската скала. Тук прави не само творчески дебют - с ролята на Улрика от „Бал с маски”, дирижирана от великия Клаудио Абадо, но й възлагат големи партии в постановки на Скалата: Йокаста от „Едип цар” на Стравински, Адалджиза от „Норма” на Белини, Леонора от „Фаворитката” и Елизабет от „Мария Стюарт” на Доницети и др. Участва и в представления на Пикола Скала („Амал и нощните гости“ от Меноти и „Ноевият ковчег“ на Бритън). В Италия концертира с прочутия оркестър „Виртуози ди Рома”, с които изпълнява труден репертоар от епохата на барока – Вивалди (Магнификат, Глория, Джудита Триумфанс) и др. Италианският период в творческото й развитие има огромно значение не само заради факта, че тук се формира като белкантова певица, но и заради възможността да подготвя партии и да навлиза в големия мецосопранов репертоар с диригенти като Абадо, Бруно Мадерна, Гавацени, по-късно пее и под палката на знаменитости като Джелмети, Патане, Савалиш, Лопес Кобос и режисьори от ранга на големия Зануси и други именити музиканти и режисьори. От 1976 г. Ангелакова вече е артист-солист в Националната опера - София. Тук се откроява като Амнерис, Азучена, Кармен, Сантуца, Изабела, Маделон от „Андре Шение”, Графинята и Полина от „Дама Пика”, Марфа, Марина от „Борис Годунов”, Ахросимова от „Война и мир”, Дуеня, Лукреция от „Поругаването на Лукреция” от Бритън и др. Певицата допринесе много и за популяризирането на български опери като „Хан Крум” от Александър Йосифов, „Хан Аспарух” от Александър Райчев, “Саламбо” на Веселин Стоянов. Името й става известно не само в България, но много скоро започва и международната й кариера. Цели четири сезона е предпочитаната Амнерис на сцената на Дойче Опер в Западен (тогава) Берлин, чест гост е в италиански оперни театри – в Болоня, Палермо, Равена, а в Римската опера е поканена за премиерата на „Иродиада“ от Масне, в екип с Монсерат Кабайе, Хосе Карерас и Хуан Понс, пее в Мюнхен, Будапеща, Дюселдорф, Лиеж, Лайпциг, Руан, Тулон, Ница, Билбао, Овиедо (където пее с Павароти в „Бал с маски“), Атина и др., със Софийската опера гастролира в Болшой театър в Москва, в Париж, Палермо, Виена... Концертира в Европа и страната с авторитетни оркестри, камерни формации и хорове (Бетовен - „Девета симфония”, Малер - „Песни за мъртвите деца”, “Песен за земята“ и Осма симфония, Прокофиев – кантата „Александър Невски”, Яначек – „Глаголска меса”, Респиги – „Залезът”). Има участия в радио и телевизионни записи за италианската телевизия РАИ („Армида” от Глук, „Луиза Милер” от Верди, „Андре Шение“ от Джордано – филм и др.), за БНР, БНТ; има издадени компакт-дискове и плочи в „Балкантон” с италиански, френски и руски арии, записи на оперите „Иван Сусанин“, “Война и мир“, “Хан Крум“ и „Хан Аспарух“. От 2001 до 2004 г. Христина Ангелакова е първата жена-директор на Националната опера и балет. През периода 2004 – 2008 г. като председател на фондация „Национална опера и балет“ осъществява едни от най-значимите събития в културния календар на столицата. Прави своята режисьорска изява с постановка на „Така правят всички“ от Моцарт на сцената на Музикално-драматичен театър „К. Кисимов“ - Велико Търново. От 2012 г. е артистичен директор на Музикалния фестивал Моцартови празници в Правец. Доцент е в НМА „Проф. Панчо Владигеров“ - София. За приноса си към родното оперно изкуство е удостоявана с високи отличия, със званието „народна артистка“, с Кристална лира на Съюза на музикалните и танцови дейци и др. Носител е на почетното звание „Комендаторе“ на Италианската република за изключителни заслуги към културата на Италия; високото държавно отличие „Св. Св. Кирил и Методий” - огърлие, и др. През 2015 г. голямата Христина Ангелакова е почетена за цялостен принос към българската култура с наградата „Музикант на годината“.   „Христина Ангелакова беше първият човек, който като директор на Националната опера ме покани да гостувам на софийска сцена. Така дебютирах в столицата с „Бал с маски“, участвах в „Андре Шение“, „Трубадур“ и станах член на състава. Аз не съм ученичка на Христина Ангелакова, а на Гена Димитрова и когато през 2005 г. тя почина и аз осиротях, Христина ми подаде ръка, вдъхна ми кураж и спокойствие. Двете с Гена бяха много близки и аз някак естествено започнах да се допитвам до нея за роли и не само. Когато ми предложиха тежката партия в „Джоконда“, Христина Ангелакова ме подкрепи, че трябва да я приема и аз вложих всичко от себе си в образа. Тя поначало, със своя опит и рутина, бе отворена към младите, обичаше и търсеше интересните експерименти, даваше ни крила“.   С Христина Ангелакова ни събра Мира Добрева в едно тв предаване. Бяхме поканени като астрални близнаци от зодия Скорпион - и двете сме родени на 29 октомври. За мен бе огромен шанс да видя на живо тази велика певица, която много харесвам и към която изпитвам респект. След интервюто продължихме разговора си на бутилка вино в един италиански ресторант. И в студиото, и там Христина се държа по майчински, с прекрасно чувство за хумор и самоирония, опрощаващо към моята понякога непремерена фамилиарност, за която отдавна съжалявам. Откри частичка от себе си, докато сладко си пиехме вино... Вечеряхме, говорихме и говорихме и говорихме ненаситно като близки приятелки... Няма да забравя вниманието, търпението й към мен – лекомисленото пораснало момиче... Беше малко джаста-праста, много симпатична и естествена. А след време ненадейно се появи на моя спектакъл „Клер, Мадам, Соланж“ - въпреки че косартрозата много я болеше и едва седеше на стола. Няма да забравя и думите, които ми каза, така ме трогнаха и разплакаха... Обичам те, Хриси – астрална и най вече духовна близначке моя!“   „Преди години, когато сградата на Младежкия театър още не беше възстановена и той показваше представленията си в залата на Студентския дом, в афиша беше „Амадеус“ от Питър Шафър, където аз бях Салиери. Спомням си, че спектакълът няколко пъти се пренесе в Националната опера, като там цялата музика с хор и оркестър и целият балет се изпълняваха на живо. Този суперпроект се състоя благодарение на тогавашния директор Христина Ангелакова. Наред с нас, 12-те актьори, имаше още 250 души на сцената. Беше изключително преживяване, а Христина Ангелакова – изключителен професионалист. Велика певица, свестен човек, разбираше си от директорството, беше и космополитна личност. Бог да я прости!“.   „Освен голяма певица, забележителен артист, Христина Ангелакова беше и голяма личност, дама на българската опера. Винаги работеше с огромна енергия за нея, затова сега просто не мога да повярвам, че я няма. Но такива хора всъщност никога не си отиват, защото са направили много за България. Тя живя с кауза – развитието на българската опера, което я прави значима завинаги“.    ", "date": "2018.05.21", "title": "Христина Ангелакова вече е в хора на ангелите"}
{"url": "https://www.monitor.bg:443/bg/a/view/domuschiev-i-hero-hvaljat-mladite-v-ludogorec-100249", "text": "Собственикът на „Лудогорец“ Кирил Домусчиев похвали юношите на \"орлите\", които записаха равенства с „Берое“ (1:1) и „Ботев“ (Пд) (2:2) в последните два мача на разградчани в Първа лига. Както е ясно, след като „орлите“ спечелиха титлата, шефовете пуснаха звездите във ваканция, а на тяхно място бяха викнати юноши, които да доиграят сезона. „Тези мачове показаха, че школата на „Лудогорец“ работи на пълна пара. Рожбите на нашата академия се противопоставиха успешно на два от силните отбора в елита. Момчета, браво! Надеждата ни е един ден да бъдете основата на „Лудогорец“. Чака ви още много работа. Пътят към върха е дълъг и труден, но всички усилия си заслужават\", написа Домусчиев на своята страница във \"Фейсбук\". Поздравления за младоците имаше и от треньора на шампионите Димитър Димитров-Херо. „Момчетата показаха добри игри и съм много доволен от старанието им. Вижда се, че се работи добре в школата и тези момчета са бъдещето на „Лудогорец“, сподели Херо.", "date": "2018.05.21", "title": "Домусчиев и Херо хвалят младите в „Лудогорец“"}
{"url": "https://www.monitor.bg:443/bg/a/view/skritite-bukvi-novite-mesta-za-chetene-v-grada-100251", "text": "Проектът „Скритите букви“ на Фондация „Прочети София“, който вплита в обща идея поезия, типография, градска среда и създава нови места за четене в столицата, стартира утре от 19.00 ч. в Музея за история на София (Централна минерална баня). До 28 май ще бъдат поставени 12 оригинални пейки с формата на буквите от кирилицата (Б, Д, Ж, З, И, Й, Ц, Ч, Ш, Щ, Ъ, ь, Ю, Я), без графичен аналог в латиницата и гръцката азбука. Дизайнът е на художника Кирил Златков. В идните дни ще бъде активна и карта, която ще обозначава местата, на които са поставени пейките. „Скритите букви“ са нови, тайни, литературни кътчета в града, места за четене или просто за тишина. Добре прикрити в центъра на града, те ще могат да бъдат намерени из паркове и градини, по мостове и във вътрешни дворове, на неочаквани проходи, извън шума и „по ръба“ на обичайните туристически маршрути. Прикрити в центъра на града, пейките ще очертаят и своеобразен маршрут от някои от най-интересните и значими имена в съвременната българска поезия като Мирела Иванова, Георги Господинов, Силвия Чолева, Цочо Бояджиев, Надежда Радулова, Иван Ланджев, Марин Бодаков, Красимира Джисова, Стефан Иванов, Мария Калинова, Петър Чухов, Галина Николова, Никола Петров и Анна Лазарова. При всяка пейка ще бъде поставено по едно стихотворение вдъхновено, посветено или въображаемо свързано с дадена буква. „Идеята в основата на „Скритите букви“ се роди през 2012 г. около събитията на пловдивския фестивал „Отец Паисий“, в който тогава участвахме с изложба и лекция за българската форма на кирилицата. Заедно с Илия Груев обсъждахме колко забавно и интересно би било да свържем историята на улицата „Отец Паисий“ и историята на българските букви. Представяхме си как докато хората се разхождат из улицата, виждат букви на изненадващи места. Говорихме колко хубаво би било да се организира издирване и събиране, в което хората да участват активно, за да намерят определена буква. Аз имах известен опит с акцията по „осиновяването“ на буквите, които настанихме в Зоопарка в София. През 2017 г. Тодора Радева допълни идейната връзка между литературата и града. След редица перипетии действителната форма на инициативата се превърна в букви пейки, разположени на удобни места за четене. Все пак, няма как човек да нахрани врабчетата, сядайки в нищото. Четящият човек е най-често седящият човек“, разказва Кирил Златков.На самия празник 24 май от 12.00 ч., с начална точка Музея за история на София, ще се проведе първата Литературна разходка по пътя на „Скритите букви“. Неин водещ ще бъде Александър Шпатов от Сдружение за градски читални, създатели на Литературната карта на София. Поредицата градски турове ще включва истории за града и литературна София, като разказ за Арменското кафене и легендарната сладкарница „Цар Освободител“, за убитите софийски книжари, за книжарницата на легендарния Тодор Чипев, за чуждестранните писатели, свързани с града, но и за съвременните форми на представяне на литература в него. Няколко дни преди официалното начало на проекта архитект Анета Василева, художникът Кирил Златков, кураторът Владия Михайлова, Адриана Андреева и Бояна Гяурова от Студио „Комплект“ обсъдиха „Случая „Скритите букви“ и други намеси в градска среда“. Сред основните теми, върху които се фокусира разговорът, бяха какви временни и постоянни намеси са възможни в града, какво е отношението на институциите към провокациите в градска среда, как творците взаимодействат със законите и администрацията, къде се намираме спрямо световните тенденции за намеса в градската среда, може ли средата да развива критично мислене и да създава активни граждански позиции, дали институционализацията на изкуството помага или пречи на обществото. Проектът „Скритите букви“ на фондация „Прочети София“ се реализира с финансовата подкрепа на програма „Културна програма за българското председателство на Съвета на Европейския на Национален фонд „Култура“.", "date": "2018.05.21", "title": "„Скритите букви“ – новите места за четене в града"}
{"url": "https://www.monitor.bg:443/bg/a/view/rosi-e-beton-levski-zapazva-grybnaka-i-bez-evropa-100248", "text": "Постът на треньора на „Левски“ Делио Роси и запазването на гръбнака на състава не зависи от класирането на „сините“ за Лига Европа. Тимът финишира на третото място в Първа лига след неделния успех над „Верея“ с 2:0 като гост и сега му предстои бараж за оставащата квота за втория по престиж турнир на Стария континент. Сблъсъкът за Лига Европа е срещу седмия „Черно море“ на връх рождения ден на клуба – 24 май, а от ръководството се надяват на истински празник. „Запазването на гръбнака на отбора не зависи толкова от евротурнирите. Ние се надяваме там да покажем лицето на „Левски“ и докъде сме стигнали като развитие на отбора. И аз искрено се надявам големите ни звезди да искат да се покажат в Европа“, коментира изпълнителният директор на клуба Красимир Иванов.   „Роси има договор за още една година. След края на сезона ще говорим с него, ще направим равносметка на сезона и ще се подготвим за новия“, допълни Иванов, като разкри, че предстоят разговори за поста спортно-технически директор. „Решението на Асен Букарев дойде във време, когато назначаване на нов човек, щеше да внесе напрежение. Сега се надявам в паузата да преценим спокойно как да процедираме. Що се касае до въпроса с многото преотстъпени играчи, това е едно от нещата, които ще свършим след края на кампанията“, сподели „синият“ шеф по време на пресконференцията, посветена на предстоящия мач-спектакъл срещу „Бока Хуниорс“ в памет на Георги Аспарухов. „Името на на Гунди все още отваря врати. На 19 август „Бока“ идва в негова чест, като аржентинският гранд ще пристигне само дни след сблъсъка с „Барселона“ в турнира „Гампер“. Очакваме истинско шоу, така че призовавам феновете да си купят билети от рано“, заяви Красимир Иванов. „Много благодаря на всички, за които паметта на Георги Аспарухов е жива. Смятам, че той заслужава такава почит с целия си живот и талант, отдадени на „Левски“, заяви Лита.", "date": "2018.05.21", "title": "Роси е бетон, „Левски“ запазва гръбнака и без Европа"}
{"url": "https://www.monitor.bg:443/bg/a/view/v-loko-pd-visjat-s-po-2-zaplati-100250", "text": "Босът на „Локомотив“ (Пловдив) Христо Крушарски дължи по две заплати на играчите и щаба на \"смърфовете\". Ексцентричният собственик е обявил пред тях, че до дни ще изчисти дължимите пари. Забавянето е дошло от това, че бизнесменът е погасявал плащания, с които клубът да няма проблеми с получаването на лиценз за следващия сезон. На \"Лаута\" чакат пари и от телевизионните права, така че е много вероятно именно с тях да бъдат погасени задълженията към играчи и треньори. Това не е първият случай, не само в „Локомотив“, в който се стига до подобно нещо. Въпреки че при новия формат на шампионата бе обявено, че ще се следват строго регламентирани правила и банкови гаранции от клубовете, голяма част от тях изпитват финансови затруднения. В подобна ситуация е и другият пловдивски гранд - „Ботев“. Там пък ще връзват бюджета с трансфери на основните си футболисти, а най-сериозни трябва да са постъпленията от звездата Тодор Неделев.", "date": "2018.05.21", "title": "В „Локо“ (Пд) висят с по 2 заплати"}
{"url": "https://www.monitor.bg:443/bg/a/view/tijnejdjyr-potroshi-dve-hlapeta-s-atv-100229", "text": "Трима тийнейджъри от Ямбол са настанени с множество наранявания в местната МБАЛ „Свети Пантелеймон“ след катастрофа с нерегистрирано АТВ. Трима тийнейджъри от Ямбол са настанени с множество наранявания в местната МБАЛ „Свети Пантелеймон“ след катастрофа с нерегистрирано АТВ. Инцидентът е станал на 20 към към 17,30 часа при движение по междуселски път. Водачът на мощната машина е нямал свидетелство за правоуправление, а липсата на опит не му позволила да отреагира адекватно на неравностите по терена.Двама от непълнолетните „пасажери“ със  счупени крайници, мотористът е с комоцио , но няма пряка опасност за живота им, уточняват от ОД на МВР-Ямбол. На местопроизшествието е извършен повторен оглед от дежурна оперативна група в понеделник.. Работата по изясняване на обстоятелствата по случая продължава в рамките на образуваното досъдебно производство. Родителите на 14 непълнолетни от Сливен и Нова Загора пък са били санкционирани с наказателни постановления по закона за закрила на детето и са им отправени предупреждения в рамките на специализирана полицейска акция през уикенда. Хлапетата са били открити от униформените при проверка на нощни заведения и игрални зали. Те са били отведени в полицейските управление в малките часове на 19 и 20 май, оказало се че майките и татковците дори не подозират къде с били отрочетата им.", "date": "2018.05.21", "title": "Тийнейджър потроши две хлапета с АТВ"}
{"url": "https://www.monitor.bg:443/bg/a/view/glasyt-na-chicago-nosi-grami-programa-u-nas-100224", "text": "Легендарният глас на група Chicago Питър Сътера пристига за първия си концерт у нас, в който ще представи не само нова продукция, но и вечните хитове, написани от него и носители на „Грами“. Шоуто му ще е на 9 ноември в зала 1 на НДК, а цените на билетите са между 60 и 140 лв. Сътера пристига със своята банда и музиката от 8-те си солови албума, както и най-големите хитове, написани с Chicago, сред които „If you leave me now”, за което взима „Грами“, “You’re the inspiration” и “Hard to say I`m sorry” . Питър Сътера e oт артистите, чиято музикална кариера се развива бързо, а успехите не спират да го застигат. Стартира професионалния си път през 1967 г. с Chicago, с която издават 17 албума и печелят редица отличия. През 1986 г. започва солова кариера, с която се записва в музикалната история с хита „The Glory of Love”, номиниран за „Грами“ и част от саундтрака на „Карате кид 2“. Парчетата „The Next Time I Fall” с Ейми Грант, “Feels Like Heaven” с Чака Кан, “After All” с Шер oт филма „Нов шанс“, както и песента “No Explanation” от мега хитовата лента „Хубава жена“.", "date": "2018.05.21", "title": "Гласът на Chicago носи „Грами“-програма у нас"}
{"url": "https://www.monitor.bg:443/bg/a/view/bg-teroristyt-ot-francija-se-kril-8-g-ot-pravosydieto-100240", "text": "Заподозреният в подготвянето на атентат във френския град Марсилия българин е бил издирван в продължение на близо осем години от българските власти, за да излежи присъда от шест години затвор, издадена от Русенския окръжен съд. 48-годишният Борис Станчев получил ефективно наказание за опит за убийство на съгражданин. Той стрелял по него с ловна пушка, заредена със сачми. Мъжът едва оцелял. Поради тази причина прокуратурата повдигнала обвинение в опит за убийство. Веднага след това обаче Станчев изчезнал. Съдебните власти у нас го издирвали от 2010-а година, а европейската му заповед за арест била издадена през 2012-а година. До залавянето на Станчев се стигнало, когато в събота той се возел на метро във френския град Марсилия. Пътничка го забелязала, но не защото властите го издирвали, а защото поведението му й се строило странно. Тя подала сигнал до френската полиция, която за минути отцепила гара „Сен Шарл” и арестувала българина на излизане от вагона. Първоначално той започнал да говори на руски и да твърди, че е чеченец. Това му изиграло прекалено лоша шега, тъй като с нож четирима души и уби млад мъж в Париж. За нападението отговорност пое групировката „Ислямска държава“. Така българинът бил проснат на земята и подложен на щателен обиск. В чантата му била намерена електроника, която полицаите определили като части, от които може да се сглоби бомба. Според прокурора Ксавие Тарабьо българинът ще бъде разследван в подготовката на терористичен акт. Самоличността му пък била установена едва ден след задържането му – късно вечерта в неделя. За това помогнала базата данни, в която били въведени отпечатъците му. Така От министерството на външните работи съобщиха в понеделник, че според информация на посолството ни в Париж в Марсилия е бил задържан български гражданин във връзка с издадена в България Европейска заповед за арест. Българските дипломати във Франция обаче нямали информация спрямо мъжа да има обвинение или данни за подготовка на терористичен акт.", "date": "2018.05.21", "title": "BG терористът от Франция  се крил 8 г. от правосъдието (ОБЗОР)"}
{"url": "https://www.monitor.bg:443/bg/a/view/boljari-zabiha-shushana-v-jak-hard-rok-variant-100241", "text": "След могобройните чалга и поп фолк изпълнения, култовата „Шушана” вече има и свой хард рок вариант. Изпънението е на търновската група „Спейс”, а клипът вече се радва на огромен успех и популярност в социалните мрежи в интернет. Група сама по себе си е уникална. Тя е полусемейна, като в нея свирят баща и син Минко и Деян Хаджийски. Бащата е професор и преподавател по психология, бивш шеф на търновския затвор. Синът също е психолот и общински съветник. И двамата са китаристи. Към тях често се присъединява и Хаджийски Трети – Марсел, който въпреки възрастта си вече е носител на много музикални награди у нас и в чужбина. Доайенът Минко споделя, че любовта към китарата идва от младежките му години, когато неогви любимци са били Енрико Масиас и „Щурците”. Синът му Деян пък твърди, че които иначе не би могъл да сподели от политическата трибуна. Той споделя, че семейното трио няма свой любим стил. Изпълняват обаче парчета, които бързо стигат до душата на слушателя. Останалите в групата „Спейс” са издателят Нейко Генчев, бизнесменът Иван Стефанов, дизайнерът Атанас Парушев и Христо Павлов, бивш журналист и настоящ пиар във великотърновската община. Групата изпълнява песни от всякакъв жанр: поп, рок, хеви метал, естрада, латино. Всичко без чалга, категорични са музикантите. На фона на тази тяхна категоричност изглежда като че ли крайно неуместно признанието им, че в репертоара им отскоро е и култовата „Шушана”. Но, това е една съвсем друга различна „Шушана”, в рок вариант, бързат да подчертаят те. Заслугата за уникалното изпълнение на чалга парчето в жица вариант е както на музикантите, така и на вокалистката Валя Панова, чийто метален глас изправя косите и на най-заклетите металяги и ги кара да завъртят гриви и да закуфеят бясно. Минко Хаджийски разкрива, че днешният чалга хит всъщност е еврейска песен от 50-те години на миналия век, а „шошана” на иврит означава „роза”. „Решихме да се избъзикаме и на една репетиция изпяхме „Шошана” ей така, без дори изобщо да репетираме”, признава доайенът на групата В действителност проверка в интернет показва, че и кавъри на старата еврейска песен. Най-разпространените от тях са на Цецо и Велчо Велеви, Наско Ментата, оркестър „Виагра”, Емилия и Преслава. Оригиналният текст на „Шошана”, изпълнена още през 50-те години от Miryam Avigal", "date": "2018.05.21", "title": "Боляри забиха „Шушана”  в як хард рок вариант"}
{"url": "https://www.monitor.bg:443/bg/a/view/trymp-se-pritesnjava-za-sreshtata-s-kim-v-singapur-100237", "text": "Президентът на САЩ Доналд Тръмп е все по-загрижен дали насрочената за следващия месец среща в Сингапур със севернокорейския лидер Ким Чен Ун може да се превърне в политически провал, съобщи в. \"Ню Йорк таймс\". Самият Тръмп написа в Туитър: „Китай трябва да продължи да се отнася сериозно с границата със Северна Корея, докато не се подпише сделка. Носят се слухове, че в последно време границата е станала все по-пропускателна“. Туитът си Тръмп завършва с думите: „Искам Северна Корея да е много успешна, но след като се подпише договор“. Тръмп все по-често иска съвет от помощниците си дали да продължи с подготовката на историческата среща, която побърза да приеме. Президентът на САЩ е бил изненадан и разгневен от изявление от преди седмица, че Пхенян никога няма да размени ядрените си оръжия за икономическа помощ, отбелязват представители на администрацията в САЩ. Изявлението на Пхенян е позната тактика на Северна Корея, но е рязка промяна на тона след месеци на помирителни жестове. В събота вечерта Тръмп се обади на южнокорейския президент Мун Дже Ин, за да го попита защо публичните изявления на Пхенян противоречат на уверенията, които южнокорейският президент е получил при срещата си с Ким в края на април. Разговорът между двамата президенти, само три дни преди посещението на Мун във Вашингтон, показва засилващото се безпокойство и нетърпение на Тръмп. Засега анализаторите не виждат признаци, че той обмисля да се оттегли от преговорите със Северна Корея. Помощниците му обаче се притесняват, че Тръмп е показал, че държи прекалено много на срещата, както и че Ким може да предложи гаранции, които да изчезнат с времето. Освен това решението на президента на САЩ да се изтегли от ядреното споразумение с Иран повишава залозите в преговорите със Северна Корея.  ", "date": "2018.05.21", "title": "Тръмп се притеснява за срещата с Ким в Сингапур         "}
{"url": "https://www.monitor.bg:443/bg/a/view/djordj-kluni-tancuva-s-megyn-markyl-100231", "text": "Холивудският ас Джордж Клуни бе сред късметлиите, които поведоха Мегън Маркъл към дансинга на кралската венчавка на 19 май. Танцът на актьорите се състоя по време на вечерния сватбен прием, организиран от британския престолонаследник - принц Чарлз, във Фрогмор хаус. Въпреки обкръжението от кралски особи, за звездата от „Спешно отделение“ не е било проблем да се и да покани на танц не само булката, но и херцогинята на Кембридж Катрин, пише в. \"Дейли мирър\". Джордж и Амал Клуни бяха в списъка с 200-те подбрани гости на приема. Най-важният танц на вечерта – този на младоженците, се състоя на хита I Wanna Dance With Somebody\"на Уитни Хюстън, за който Меган Маркъл преди е споделяла, че е", "date": "2018.05.21", "title": "Джордж Клуни танцува с Мегън Маркъл"}
{"url": "https://www.monitor.bg:443/bg/a/view/utre-puskat-dvijenieto-po-lokalnite-platna-na-severnata-tangenta-100235", "text": "Във вторник (22 май) по обяд ще бъде пуснато движението по северните локални платна на Северната скоростна тангента. Това съобщи кметът на София Йорданка Фандъкова, която провери ремонтите в района. Тя обясни, че е приключил третият етап на локалните платна при Северна скоростна тангента и отбивката при с. Требич. “Този проект беше изключително важен. Миналата година изпълнихме I и II етап. Общо четири са етапите“, каза Фандъкова и допълни, че стойността на целия проект от 1,5 млн. лв. Третият етап е с дължина около 240 метра на всяко едно от платната и включва цялостно изграждане - пътна част, тротоари и LED осветление. Кметът съобщи, че днес ще започне и изпълнението на южното платно, което по думите й е „много тежък обект от гледна точка на отчуждителни процедури, както и всички останали връзки със Северна скоростна тангента”. Движението по южното платно се очаква да бъде пусната най-късно в края на юни. Градоначалникът увери, че активно се работи и за изграждането на други връзки между Северната тангента и намиращите се в близост квартали и други населени места. Най-големият проблем пред скорошното завършване на въпросните обекти обаче остават отчужденията на терени, каза Фандъкова.  ", "date": "2018.05.21", "title": "Пускат на 22 май движението по локалните платна на Северната тангента"}
{"url": "https://www.monitor.bg:443/bg/a/view/hvanaha-dvama-zrelostnici-sys-skriti-telefoni-v-sebe-si-100242", "text": "Само двама зрелостници със скрити телефони в себе си успяха да заловят квестори в Благоевградска област. Единият уличен „късметлия“ на изпита по български език и литература е от професионалната техническа гимназия в Якоруда, а другия е средното училище в село Абланица: „Чакам до мен да пристигнат протоколите от изпита, за да знаем, дали са заловени по време на преписване, т.е. дали им е диктувано по мобилните устройтва, или те само са намерени в тях. Но така, или иначе зрелостниците са освободени от изпита и работите им са анулирани, защото не са спазили инструкциите, като не са оставили телефоните си извън класната стая“, каза за “Монитор“  Ивайло Златанов, началник на Регионалното управление по образование в Благоевград /РУО/.    Днес в Благоевградска област се явиха 2837 зрелостника на матурата по БЕЛ, Общо 2 936 зрелостници бяха заявили желание, но 99 от тях не бяха допуснати по различни причини. Изпитът се проведе в 34 учебни заведения на територията на областта, като тази година за първи път във всички училища беше осигурено online видео-наблюдение директно от Министерството на образованието и науката, като се наблюдаваше и от Регионално управление на образованието – Благоевград.", "date": "2018.05.21", "title": "Хванаха двама зрелостници със скрити телефони в себе си"}
{"url": "https://www.monitor.bg:443/bg/a/view/davat-pravo-na-djipito-da-izpisva-onkolekarstvata-100230", "text": "Общопрактикуващите лекари ще имат право да изписват лекарствата на онкоболните за продължително лечение у дома. Това предвижда проект за изменение на Наредбата за условията и реда за предписване и отпускане на лекарствени продукти. Той вече е публикуван на електронната страница на Министерството на здравеопазването за обществено обслужване. Джипитата обаче ще могат да пишат рецептите за тях само, след като пациентът е минал на клинична онкологична комисия, която е издала решение за една или друга терапия. Новата възможност важи за медикаментите на пациенти над 18-годишна възраст и е както за солидни тумори, така и за хематологични заболявания. Самите протоколи за изписването им ще са валидни за срок до 180 дни, считано от началото на лечението по схемата. Общопрактикуващите лекари обаче няма да имат право да предписват опиоидни аналгетици, се подчертава изрично в проекта за промяна на наредбата. Новата възможност е много добра и е изцяло в услуга на пациента. На него и на неговите близки няма да се налага чакане за прием при няколко лекари, коментира за „Монитор“ проф. Здравка Валерианова – директор на Националния раков регистър.        ", "date": "2018.05.21", "title": "Дават право на джипито да изписва онколекарствата "}
{"url": "https://www.monitor.bg:443/bg/a/view/avtoryt-na-maturata-po-bel-iztekla-na-11-maj-100220", "text": "Авторът на тазгодишната матура се появилаоще на 11 май във фейсбук, въпреки драконовите мерки и фактът, че само един човек знаеше как точно бяха формулирани темите. Страничката \"Аутизъм 2к17\" съобщава на своите последователи да се готвят за Вапцаров 10 дена преди да бъде определен вариантът. Тази година Държавният зрелостен изпит по БЕЛ бе гениранан както обикновено в 5 сутринта в сградата на Министерство на образованието и науката. Вариантът бе изтеглен измежду над 11 млн. възможности. След като бе генериран тестът, зам.-министър Таня Михайлова обясни, че във фейсбук непрекъснато „тече“ информация, която е невярна. „Това, че се изреждат определени автори не означава нищо. Те са n на брой и ако приложим теория на вероятностите, все един ще е познал.“, каза тя. Преди матурите в социалните мрежи варираха най-различни варианти, като повече зрелостници очакваха Иван Вазов и Елисавета Багряна. В най-полулярната фейсбук група „Матури 2018“ се бяха появили профили на различни автори, които обясняваха как именно те ще се паднат 41-ви въпрос. Вечерта преди матурите дори се бе появил пост от името на МОН; в който се обясняваше, че Държавните зрелостни изпити се отменят и от министерството се извиняват за причиненото неудобство. Това, разбира се, беше поредената фейкновина. Пред „Монитор“ част от тях зрелостниците споделиха, че са останали изненадани от темата. Това ни навежда на мисълта, че въпросната страница е налучкала случайно автора, тъй като по-голямата част от явяващите се не очакваше именно той да се падне.", "date": "2018.05.21", "title": "Авторът на матурата по БЕЛ изтекъл на 11 май "}
{"url": "https://www.monitor.bg:443/bg/a/view/gardenijata-po-evro-panerite-po-desetachka-100217", "text": "Над 20 000 души преминават за броени часове  край сергиите на неделния пазар в гръцкото градче Порто Лагос, близо 500 са  търговците , които прииждат от цялата страна, за да изложат стоката си, коментират чести посетители  на битака , разположен върух около 100 дка на територията на местното пристанище.   Над 20 000 души преминават за броени часове  край сергиите на неделния пазар в гръцкото градче Порто Лагос, близо 500 са  търговците , които прииждат от цялата страна, за да изложат стоката си, коментират чести посетители  на битака , разположен върух около 100 дка на територията на местното пристанище.Традицията има вече почти 3-десетилетна история, постъпленията от отстъпеното сергийно право е сред най-сериозното перо в местния бюджет. По 20 евро заплаща всеки търговец за квадрат от бетонната настилка, малцина са тези , които наемат под 10 квадрата. Предлага се всичко което може да му хрумне на човек: от плетени кошове за по 10 евро бройката, през бикини и сутиени с неясен /най-често чайна! / произход за по 2 евра; обувки от „престижни марки /от 5 до 30 евро за чифта/; мини зайци, кокошки, разсад, плодове, зеленчуци и разбира се цветето на изпечените неаполитански мафиоти – гарденията. Официалният език е разбира се гръцкия, но през последните години почти 1/3 от сергиджиите са руснаци или поне рускоговорящи: грузинци, таджики, татари, украинци, а напоследък имало и беларуси, коментира 80-годишният Янис, който предлага току що извадена /по думите му!/ риба от морето. Мъжът споделя, че напоследък пазарът се е превърнал в интернационален – май само разсадът и рибата били местни, останалите стоки идвали от складовете в съседна Турция или направо от контейнерите на Пирея. Сериозно подбивали цените представителите на бежанците от Сирия и Ирак, уж бягали от войната, а всъщност въртели търговия , като нерядко вадели за продан и дадени им от ЕС помощи. Сред търговците има и такива, които разказват, че понякога пропускат тукашния пазар, за да се пробват в Българско: в Димитровград, но там приоритет имали турските съседи, които така подбивали цените, че гърците се чудят къде им излиза сметката. Отварянето на прохода Маказа преди няколко години и хубавият път от границата до Порто Лагос е докарало и българи, не само като купувачи и зяпачи, а и като търговци, коментират местните. Нашенците са разпознавали по това че не се пазарели за цената, за разлика от местните, които започват с двойно по-високата и да пет минути били готови да смъкнат до степен, която да размекне и най-пестеливият, смее се възрастна дама, дошла уж за китка магданоз, а изкупила цял чувал зарзават. „Криза е, хората си стискат еврата, не е като едно време да купуват с широка ръка и да не броят стотинките си. Какви пазари ставаха тогава, ехеее…“, маха с ръка и предлагащият мини зайци от уж собствена ферма край Солун Георгиус. И не крие , че тъгува по времето , когато България е била в чакалнята на ЕС, а сънародниците му разпределяли предпресъединителните фондове.", "date": "2018.05.21", "title": "Бежанци продават помощите си от ЕС на пазара в Порто Лагос"}
{"url": "https://www.monitor.bg:443/bg/a/view/brokeri-prognozirat-10-procentov-ryst-na-cenite-100226", "text": "10-процентов ръст в цените  на недвижими имоти спрямо м.г. прогнозират брокери в Стара Загора при сравнително устойчиво запазване на продажбите при нивата от  под 550 евро /кв м ново строителство 10-процентов ръст в цените  на недвижими имоти спрямо м.г. прогнозират брокери в Стара Загора при сравнително устойчиво запазване на продажбите при нивата от  под 550 евро /кв м ново строителство.Според  Красимира Димитрова от АНИ „Явлена“ не се очаква размразяване на пазара за индустриални сгради, основните „играчи“ ще бъдат младите семейства, инвестиращи в първо жилище, следвани от хората , които искат да вложат спестяванията си поне в още един апартамент с цел използване на поне 5-процентовата доходност от наемите. За ръста в продажбите ще продължат да спомагат сравнителни ниските лихви върху ипотечните кредити /3,7-4%/.С близо 15 на сто са нараснали отпуснатите банкови кредити за покупка на недвижими имоти за първото тримесечие  при рекорден ръст от 38 % през м.г.Продължава тенденцията да се купува „на зелено“, като сред най-атрактивните райони остават кварталите в близост до парк „Митрополит Методи Кусев“, в съседство с университетския кампус в западната част на града, забелязва се раздвижване и в квартал „Самара“, където общината инвестира сериозни средства за подобряване на инфраструктурата.Налице е своеобразен бум в търсенето на гаражи, като има случаи цената на квадратен метър да достигне тази на апартаментите. От миналата година брокерите отбелязват повишен интерес към покупка на второ основно жилище извън града.Сред най- търсените са апартаменти на втори и трети етаж, като все по-голяма роля за финализиране на сделката започват да играят не толкова локацията и степента на завършеност колкото до „подробности“ дали в близост има училище, детска градина, парк …Според специалистите новият бум от строителство на апартаменти е притиснал цените и няма опасност от евентуален балон.През първото тримесечие на т.г. в Стара Загора и областта са издадени 68 нови разрешителни аз строеж на жилищни сгради с общо 112 апартамент и разгърната площ от 15 459 кв м.В сравнение със същия период на 2016 г. има намаление с 4,6 на сто за броя на разрешенията  и с 65 процента на жилищата.  ", "date": "2018.05.21", "title": "Брокери прогнозират 10 – процентов ръст на цените"}
{"url": "https://www.monitor.bg:443/bg/a/view/za-pryv-pyt-pokazvat-pod-igoto-i-kiril-i-metodij-v-zaharen-variant-100223", "text": "Копие на книгата „Под игото”, образите на светите братя Кирил и  Методий, скулптура на Хан Аспарух, образът на Левски, икона на Св. Иван Рилски – това са част от тортите уникати, които за пръв път ще бъдат показани на живо в галерия „Тихото гнездо” в Двореца в Балчик. Сред сладките захарни творения има копие и на самия Дворец. Едни от експонатите показват красотата на българката, други показват розобер и жътва. В торта е изобразен и “канатицата” - основен елемент в чипровските килими, част от списъка на ЮНЕСКО за световно нематериално наследство. Църквата “Свети Стефан”, но в нейния захарен вариант, пристига от Истанбул специално за откриване на изложбата. Кулинарният шедьовър на габровката Мария Озтьорк е създаден по случай реставрирането  на Желязната църква и е бил представен на официалния обяд в Българската Екзархия, даден по случай завършването на реставрацията на българската църква. По-голямата част от участниците в колаборация “Моята България” упражняват професии, които не са свързани с кулинарството. Сред тях има финансист, юрист, архитект, учител, филолог, управител на агенция за  недвижими имоти. Някои от тях от дълги години живеят извън страната, но съхраняват в себе си своите български корени и им дават изражение чрез  способността си да творят захарни произведения. Идеята да покажат творенията пред цяла България възниква през 2017г. Всички участници се обединяват около идеята тематиката на произведенията им да е 24 май – денят на българската просвета и култура и славянската писменост. Проектът се реализира единствено в интернет пространството. Тази година за първи път захарните шедьоври ще бъдат показани на живо в галерия “Тихото гнездо”. Участници в изложбата са едни от най-добрите декоратори на торти в България: Силвия Колева, Диана Петракиева, Албена, Божидарова, Мариела Иванова, Беатрис Янева, Мария Паликова, Ралица Камбурова, Мария Гечекова, Марина Дановска, Светла Петрова, Мария Озтюрк, Милена Димитрова, Зорница Никифорова, Емануела Цакова, Зюбейра Адемова. Откриването на изложбата ще се състои на 24 май, от 11:30ч, в галерия “Тихото гнездо” на ДКИ КЦ “Двореца”. Тортените уникати ще останат там до 11 юни.  ", "date": "2018.05.21", "title": "За пръв път показват „Под игото” и Кирил и Методий в захарен вариант"}
{"url": "https://www.monitor.bg:443/bg/a/view/deca-na-shampioni-veche-se-kichat-sys-zlato-100238", "text": "Децата на спортните ни звезди вече печелят медали и титли у нас и в чужбина. 16-годишният син на двукратния олимпийски шампион Армен Назарян – Едмонд, стана първи в Европа при кадетите на първенството по борба в Скопие (Мак). На финала при 45-килограмовите на класическия стил талантът надделя в оспорвана схватка над Гурбан Гурбанов (Азер) с 3:3, след като спечели последната точка в мача. Преди това Едмонд постигна четири убедителни победи. Старши треньорът на мъжете Армен Назарян бе от самото начало на първенството в Скопие, а в петте срещи бе в ъгъла на Едмонд заедно с колегата си Николай Дачев, който води кадетите. \"Какво по-голямо щастие от това? Както аз съм двукратен олимпийски шампион, така искам и моят син Едмонд да донесе олимпийска титла за България и да задмине успехите ми, заяви щастливият татко. - Имаме нужда от възраждането на борбата в България. Веднъж ще помагам като треньор и след това като баща. Искам не само синът ми, но и други деца да носят златни медали от големи първенства. Бъдещето е в младите\", допълни той. След триумфа на младия Назарян българи и арменци празнуваха заедно, а Армен се закани голямата почерпка да е след младежките олимпийски игри в Буенос Айрес през есента. Ден по-рано пък синът на бившия ни боксьор Александър Александров – Иван, спечели златото при децата от държавното в Горна Оряховица. Преди месец детето на Памперса, както е известен в боксовите среди настоящият треньор в националния тим, стана първи при децата и на турнира „Кольо Узунов“ в Стара Загора. Синът на държавния ни глава Румен Радев -Георги, пък също се отличи в Испания. Възпитаникът футболната школа на „Барокко спорт“ заедно със съотборника си Калоян Истилянов е на проби в испанския „Валенсия“. Георги Радев дори се отличи с попадение за тима, в който преди време голмайстор бе Любослав Пенев.", "date": "2018.05.21", "title": "Деца на шампиони вече се кичат със злато"}
{"url": "https://www.monitor.bg:443/bg/a/view/246-chitalishta-poveche-za-5-godini-100221", "text": "С 8 на сто с е увеличил броят на читалищата в България за 5 години, като общо наброяват 3321, сочат данни на НСИ. Пик в развитието на просветната дейност бележи 1965 г., тогава те са били с 1192 повече в сравнение с днес. Читалищната активност е по-силно застъпена в селските райони – 80% от всички 3321 сгради се намират именно там. Челно място по действащи читалища държи област Пловдив, а най-малко са в областите Видин и Габрово. Членовете на просветните институции в страната ни пък са 7 пъти повече спрямо 2012 г. Докато в 91.7% от читалищата в страната има действащи библиотеки, то достъпът до компютри и интернет е сведено до по-малко от 50%. Традиционно своето място тук намират ред школи, като най-често това са състави по фолклорно пеене и народни танц. Силно застъпени са и театралните клубове, следвани от тези по приложни и изобразителни изкуства. Средно залите за представления в читалищата разполагат с 220 зрителни места. В опит населението да се бори с липсата на киносалони В Козлодуй и Ракитово например на киноиндустрията жителите могат да се насладят в читалищата. През 2017 г. за постигане на просветна дейност са организирани над 37 хил. културни и творчески прояви из цялата страна. Липсата на богат литературен фонд е сред основните проблеми за развитието на читалищната дейност в селата. Тези места получават най-малко подкрепа що се отнася до културата – книгите обикновено са стари и в лошо състояние, а понякога дори липсват задължителните за четене в училище произведения. Затова и започна благотворителна инициатива за събиране на книги за с. Дълбоки (Старозагорско) и с. Ветрен дол (Пазарджишко). Тя се организира от сайта за култура и лайфстайл vibes.bg. Всъщност предвидените средства за цялата година за всички читалища са в размер на малко над 63 млн. лв. На пръв поглед голямата сума се оказва крайно недостатъчна предвид броя на регистрираните читалища. Това означава, че  Оказва се, че и тук има схеми за източване на средства. Читалище фантом в Благоевград получава пари от държавата и от членски внос, без реално да работи, пише вестник „Струма“. „Виртуален свят“ е регистрирано през 2004 г., а негов председател е бизнесменът Емил Радев. Парадоксът е, че то се намира на същия адрес, на който се помещава и кабелната му телевизия. Повече от 10 години той получава държавна субсидия за 2 щатни бройки, всяка с около 7000 лв. годишно финансиране, посочват още във вестника. Едва през април 2016 г. читалището фантом бе лишено от субсидията със заповед на кмета на Благоевград Атанас Камбитов.  ", "date": "2018.05.21", "title": "246 читалища повече за 5 години"}
{"url": "https://www.monitor.bg:443/bg/a/view/cherna-gora-glasi-ograda-na-granicata-s-albanija-100243", "text": "Черна гора обмисля възможността да издигне ограда по границата с Албания с цел да спре нелегалната миграция, заяви Воислав Драгович, началник на службата за охрана на държавната граница на Черна гора, цитиран от Ройтерс. През последните години Черна гора се сблъсква с рязко увеличение на броя на мигрантите, които преминават през територията на страната, за да достигнат по-богатите страни в Европейския съюз. Годишно хиляди имигранти от Африка и Близкия изток се опитват да стигнат до вътрешността на Европа, използвайки новия балкански маршрут, който преминава през Гърция, Албания, Черна гора и Босна до членката на ЕС Хърватия. \"В случай на по-голям мигрантски поток можем да направим ограда от бодлива тел по границата с Албания\", посочи Драгович. Черногорският представител добави, че албанските власти многократно са отказвали да приемат обратно мигранти, върнати им от Черна гора, въпреки съществуващото двустранно споразумение за реадмисия.", "date": "2018.05.21", "title": "Черна гора гласи ограда на границата с Албания"}
{"url": "https://www.monitor.bg:443/bg/a/view/rusnak-britanec-i-srybkinja-s-uork-shop-v-stara-zagora-100227", "text": "Два уоркшопа по драматургия, режисура и написване на сценарий за игрален филм ще се проведат в Стара Загора по време на започващото на 2 юни шесто издание на фестивала за съвременно европейско кино „Златната липа“. Два уоркшопа по драматургия, режисура и написване на сценарий за игрален филм ще се проведат в Стара Загора по време на започващото на 2 юни шесто издание на фестивала за съвременно европейско кино „Златната липа“. Заниманията с младите киномани ще бъдат водени от руския сценарист Владислав Романов и британския режисьор и член на международното жури Гарет Джоунс. Към тях на 5 юни ще се присъедини и известната сръбска писателка и сценарист Владислава Войнович, коментира директорът на феста Магдалена Ралчева.Тя припомни, че в конкурсната програма са включени 9 филма, които ще бъдат оценявани от жури с председател Юрий Дачев. „Филмовата селекция прилича на интересен пъзел,  който обединява в себе си различните нюанси на съвременното европейско кино чрез образите на съвременните жени“,сподели още Ралчева, чийто последен засега филм „12 А“ също постави в центъра си драматична женска история. На финала публиката ще разбере кои са тазгодишните носители на призовете за най-добър филм,актьор,  актриса и режисьор, тогава ще стане известен и носителят на специалната награда на  Съюза на българските филмови дейци. По традиция ще бъде връчена и награда за цялостен принос към филмографията, тази година тя ще отиде при актьора Васил Банов, който ще засади липичка пред сградата на оперния театър и ще открие своята звезда на славата.Прожекциите ще бъдат безплатни за киноманите.  ", "date": "2018.05.21", "title": "Руснак, британец и сръбкиня-  с уорк-шоп в Стара Загора"}
{"url": "https://www.monitor.bg:443/bg/a/view/svryhdoza-emocija-sloji-kraj-na-epohata-iniesta-100225", "text": "Епохата „Андрес Иниеста“ в „Барселона“ приключи с изключително емоционално изпращане на легендарния полузащитник. След 22 години в каталунския тим магическият халф каза сбогом на клуба на сърцето си със сълзи на очи пред 84 000 души, които отдадоха своята почит на ветерана.  Каталунците вдигнаха шампионската титла след края на мача с „Реал“ (Сосиедад) от последния кръг на Примера (1:0), а Иниеста остана на терена до 82-ата минута, когато бе заменен и целият стадион го изпрати на крака. След края на двубоя светлините на стадиона угаснаха и шоуто започна. Един по един бяха извикани абсолютно всички служители и треньори в отбора, а след това и футболистите. Последен бе Андрес Иниеста. След това капитанът вдигна 9-ата си шампионска купа на Испания под мощните възгласи на препълнения „Камп Ноу“, а след като всички останали си тръгнаха излезе за последен път на вече празния стадион и постоя седнал на центъра на терена, за да се наслади на последните си мигове в своя дом. „Трудно е, но бяха 22 невероятни години. Беше гордост и удоволствие да браня цветовете на тази фланелка, на най-добрия тим в света. Благодаря на всички мои колеги. Ще ми липсвате много“, каза Иниеста след мача и отправи специални благодарности към феновете за уважението, което му демонстрират.  „Аз съм на 34 години и благодаря на всички, че искат да остана. Завинаги ще ви нося в сърцето си. Изпитах много емоции, много чувства. Тръгвам си, но „Барса“ остава на върха с играчите, които притежава. Не съм се колебал за решението си. Трябва да си наясно със себе си, когато идва краят е най-трудно. Завинаги оставам благодарен на тези хора“, завърши легендарният халф.", "date": "2018.05.21", "title": "Свръхдоза емоция сложи  край на епохата „Иниеста“ "}
{"url": "https://www.monitor.bg:443/bg/a/view/kraljat-na-flamenkoto-pristiga-sys-syrceto-na-andalusija-100222", "text": "Кралят на фламенкото Висенте Амиго идва за първи път в България на 27 септември със спектакъла „Сърцето на Андалусия“. Шоуто ще завладее Зала 1 на НДК, а билетите са между 50 и 100 лв. С повече от 25 години кариера, той е един от най-големите съвременни испански китаристи и няма как да не запали кръвта и на българската публика по голямата си лична страст – фламенкото. Има в актива си 8 студийни албума, многобройни музикални награди, включително и наградата „Най-добър фламенко китарист“ от сп. Guitar Player, златен медал за изящни изкуства от испанското правителство, а за албума си „Ciudad de Las Ideas“ получава и най-престижното музикално отличие – „Грами“. Последният му албум „Memoria de los Sentidos“ също получава номинация за Грами за 2017-та. В музикалната му история гордо стоят колаборации с много световни артисти – пако де Лусия, Стинг, с който записват заедно песента „Send Your Love“, с Dire Straits и знаменитата бразилска джаз пианистка и певица Елиане Елиас.", "date": "2018.05.21", "title": "Кралят на фламенкото пристига със „Сърцето на Андалусия“"}
{"url": "https://www.monitor.bg:443/bg/a/view/pravitelstvoto-gotvi-ulesnenija-za-inovacii-v-biznesa-100210", "text": "Управляващите се готвят да подпомогнат внедряването на иновации в бизнеса с нови мерки. Министерството на икономиката планира законодателни промени, както и група от мерки по управляваната от Министерството на икономиката Оперативна програма „Иновации и конкурентноспособност“ (ОПИК) и бюджета на ведомството. Това стана ясно от изказване на зам. министърът на икономиката Лъчезар Борисов по време на церемония на наградите на Българска търговско-промишлена палата (БТПП) за иновативни проекти и фирми. „Искаме да намерим формат да насърчаваме научноизследователската и развойна дейност (НИРД). Това, което правихме досега със Закона за насърчаваме на инвестициите в конкретни приоритетни сектори. В момента българският трудов пазар изпитва трудности и безработицата е изключително ниска. Досега имахме мярка за подкрепа създаването на работни места, в момента трябва да мислим за нов подход за насърчаване на иновациите за създаване на добавена стойност. Тоест със същия човешки потенциал и същите ресурси да създаваме по-висока добавена стойност“, коментира пред „Монитор“ зам. министър Борисов. В момента икономическото министерство разработват заедно с представители на бизнеса конкретни мерки, които се съгласуват и с останалите ведомства. Според зам. министърът трябва да има три посоки на въздействие – иновации, високи технологии и интелектуално собственост – за да има по-високи нива на добавена стойност, което да доведе до икономически растеж и по-бързо социално развитие. От министерството работят за намаляване на административната тежест в работата на Патентното ведомство, подпомагане на бизнеса по ОПИК за внедряване на иновации и насърчаване на малки и средни предприятия, отчете още зам. министърът. Бизнесът подкрепя намеренията на икономическото министерство. От БТПП, който работят успешно с БАН, предлагат държавата да спонсорира разработването на иновативни проекти на учените, които да се предлагат на потенциални чужди инвеститори за производства у нас. По думите на председателят на УС на БТПП Цветан Симеонов интересът към България за инвестиции е голям, а ние трябва да отговорим на това търсене с качествени и многобройни проекти. „Подготвяните мерки са важни за бизнеса, защото целта е чрез иновациите да се намали липсата на работна ръка“, коментира още Симеонов. По думите на Борисов към края на първото тримесечие на годината имаме 7,2 на сто растеж на инвестициите като структура от БВП. От своя страна Стамен Янев, изпълнителен директор на Българската агенция за инвестиции, отбеляза, че лидерството в региона ни може да се постигне чрез инвестиции и иновации. Днес Съветът по иновации при БТПП връчи наградите на победителите в Петия конкурс за най-добър иновативен проект и най-успешно иновативно предприятие, внедрило в дейността си нов иновативен продукт през 2017 г.", "date": "2018.05.21", "title": "Правителството готви улеснения за иновации в бизнеса"}
{"url": "https://www.monitor.bg:443/bg/a/view/legendata-na-godsmack-shte-izgree-v-sofija-100211", "text": "Титаничните звукови машини Godsmack най-накрая определиха дата за концерт в София, след като в последните месеци Съли Ърна няколко пъти посети страната, за да представи новия албум “When Legends Rise” и да преговаря за нова роля в български филм. Грандиозното им рок шоу ще се състои на 27 ноември в най-голямата зала - „Арена Армеец“, а най-заклетите фенове знаеха от месеци, че този път бандата няма как да пропусне столицата. Билетите вече са в продажба на цени от 70 до 90 лв, като първите 200 пропуска са на промоционална цена от 60 лв. за терен. Организатор на концерта е Bulgarian Live Music. Повод за световната им обиколка е новият албум, който се появи по рафтовете преди месец и предизвика истински фурор и разпалена дискусия сред почитателите им. Музикантите сменят рязко стила в новата тава и се ориентират към по-модерно звучене, умишлено търсено за завоюване на нови фенски маси. Затова и меломаните се разделиха на два лагера. Факт обаче е, че всички слушат “When Legends Rise”. Godsmack са носители на наградата „Артист на годината“ от музикалните награди на „Билборд“ през 2001 и са номинирани 4 пъти за „Грами“. Групата е с продажби от над 20 милиона копия в цял свят и три последователни албума под номер 1. Това ги нарежда до групи като Van Halen, U2, Metallica, Dave Matthews Band и Linkin Park, които имат същия успех.", "date": "2018.05.21", "title": "Легендата на Godsmack ще изгрее в София"}
{"url": "https://www.monitor.bg:443/bg/a/view/djakpotyt-v-6-ot-49-preskacha-4-te-miliona-100228", "text": "Джакпотът в играта \"6 от 49\" минава 4 млн. лева за тираж 41 на БСТ в четвъртък. Той порасна със 73 709,10 лв. за последните 3 дни преди тегленето в неделя и достигна 3 980 498,07 лева. Очаква се до четвъртък към тази сума да се прибавят още към 70 000, с което ще стане към 4,05 млн. лева. В \"6 от 42\" с новите 17 709,19 лв. се събраха 715 616,63 лева и към тях ще се прибавят към 16 000. В 45/50 - 1/12 Зодиак\" си стойт непроменящите се 3 млн., а в \"Рожден ден\" ще има към 7000. Така общо в джакпотите се събират над 7,8 млн. лева. Най-големите парични печалби в тираж №40 в неделя дойдоха от двете петици по 12 272,40 лева в I теглене на \"5 от 35\". Интересното е, че и двете бяха улучени заедно с по 30 тройки по 4,40 лв., от което печалбите станаха по 12 404,40 лева. Единият късметлия е заложил на система №33 за 33,00 лв., а другият - на фиш със система №5 и 4 комбинации за \"Тото Джокер\" за 33,80 лева. По стила на залагане може да се предположи дори, че и в двата случая става дума за един играч.    : Числа - (19, 23, 24, 38, 39, 42); 6 - няма, 5 - 5 по 4913,90 лв., 4 - по 60,80 лв., 3 - по 4,20 лв.; ДЖАКПОТ: 3 980 498,07 лв.  : Числа - (9, 12, 15, 16, 21, 26); 6 - няма, 5 - 5 по 2066,10 лв., 4 - по 27,60 лв., 3 - по 2,50 лв.; ДЖАКПОТ: 715 616,63 лв.  : I теглене - (15, 21, 28, 30, 33); 5 - 2 по 12 272,40 лв., 4 - по 103,30 лв., 3 - по 4,40 лв.; II теглене - (8, 10, 20, 22, 30); 5 - 4 по 6136,20 лв., 4 - по 59,50 лв., 3 - по 3,40 лв.  : Числа - (8, 18, 22, 25, 50); Зодия 7 - Везни: 5+1 - няма, 5 - няма, 4+1 - 1 от 5000,00 лв., 4 - 4 по 500,00 лв., 3+1 - 21 пао 100,00 лв., 3 - 227 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  : Позиции - (1, 7, 9); Цифри – (0, 1, 4); 3 - 9 по 2699,20 лв., 2 - по 18,40 лв.; ДЖАКПОТ: 0,00 лв.  : Година 63, месец 01, дата 12, ден 7; I група - няма, II - няма, III - 1 от 389,70 лв., IV - 1 от 243,60 лв., V - 10 по 24,40 лв., VI - 8 по 24,40 лв., VII - 8 по 30,50 лв., VIII - 40 по 4,90 лв., IX - 28 по 10,40 лв., X - по 4,50 лв., XI - по 1,60 лв., XII - по 2,80 лв., XIII - по 1,90 лв., XIV - по 1,30 лв., XV - по 1,30 лв.; ДЖАКПОТ: 6831,89 лв.", "date": "2018.05.21", "title": "Джакпотът в \"6 от 49\" прескача 4-те милиона"}
{"url": "https://www.monitor.bg:443/bg/a/view/v-moskva-radev-se-objavi-za-preki-dostavki-na-ruski-gaz-u-nas-100213", "text": "Президентът Румен Радев изрази надежда, че правителствата на България и Русия ще преразгледат възможността за преки доставки на руски газ през Черно море у нас. Изявлението на държавния глава прозвуча по време на срещата му с руския премиер Дмитрий Медведев в понеделник в Москва. Радев е на двудневно работно посещение в страната, като на 22 май той ще се срещне с колегата си Владимир Путин в Сочи. От Москва държавният глава анонсира и предстояща визита на премиера Бойко Борисов в Русия На въпрос кога министър-председателят ще дойде, президентът заяви само: „Скоро“.  За готвеното посещение на Борисов обяви и самият Медведев по време беседата си с Радев. Държавният ни глава информира домакина си за съживяването на строителството на АЕЦ Белене, като „тема за дискусии и решения от страна на нашето правителство и парламент“. В тази връзка гостът посочи, че възраждането на проекта предвижда и руско участие в него. Президентът посочи пред Медведев, че за България Русия винаги е била стратегически партньор в сферата на енергетиката като доставчик на природен газ, нефт и ядрено гориво. Радев допълни, че сигурността на енергийните доставки е от изключителна важност както за нашата страна, така и за целия ЕС. В началото на срещата Медведев посрещна госта си с добре дошъл и подчерта, че двата народа са „свързани от крепка дружба и духовна близост“. Домакинът заяви за необходимостта от активизиране на търговските отношения. Медведев отбеляза като знаков факта, че Радев посещава Русия в навечерието на Деня на славянската писменост и култура и в годината, в която отбелязваме 140-годишния юбилей от Освобождението. Премиерът изрази увереност, че интензивността на контактите между София и Москва на високо ниво ще расте. Радев обяви, че е обсъдил с руската страна възобновяването на работата на двустранната междуправителствена икономическа комисия, като се очаква следващата й сесия да се проведе още през септември т.г. След срещата президентът съобщи пред журналисти, че Медведев не е поставял темата за санкциите и подчерта, че „санкциите не са повод за замразяване на отношенията“. Радев каза обаче, че съществуват въпроси, по които София и Москва трудно ще намерят компромис. Като пример той даде лицензионния режим за производство на военна техника, по силата на спогодбата между вече бившите Народна република България и Съветския съюз.           Програмата на президента в Москва в понеделник предвиждаше още посещение на Болшой театър на оперната постановка „Зигфрид“ от Рихард Вагнер на Софийската опера и балет. В сградата на българското посолство в Москва вечерта Радев трябваше да се срещне с видни български и руски културни дейци и общественици.", "date": "2018.05.21", "title": "В Москва Радев се обяви за преки доставки на руски газ у нас"}
{"url": "https://www.monitor.bg:443/bg/a/view/helikopter-kacna-v-morskata-gradina-na-varna-i-predizvika-panika-100214", "text": "Хеликоптер кацна внезапно в Морската градина на Варна и предизвика паника сред майки с деца и разхождащи се туристи и пенсионери. Те веднага алармираха медиите с предположения за евентуален инцидент и дори за нещо по-лошо, като казаха, че е имало и много униформени служители на полицията. „Става нещо страшно. Куп полицаи са блокирали периметъра под „Пантеона“ и не пропускат пиле да прехвъръкне. Долетя и хеликоптер. Работата е серизона“, съобщи за изданието ни бдителен пенсиониран военен със завишено чувство за граждански дълг и отговорност. По-късно от ОД на МВР-Варна уточниха, че няма повод за тревога, а кацането на вертолета в Морската градина е било при учебен полет. От пресцентъра на областната дирекция на МВР в морския град бяха категорични, че в никакъв случай не става въпрос за инцидент или друга извънредна ситуация. Говорителят на полицията допълни, че униформените служители на реда са били на мястото, за да осигурят периметъра на импровизираната хеликоптерна площадка под „Пантеона“. Варненци, за които Морската градина е като втори дом припомниха, че и друг път подобен червен медицински хеликоптер е кацал на същото място. И това е било по сценарий на демонстрация за оказване на спешна помощ на пострадал. Подобен инцидент обаче може да се случи по всяко време и навсякъде, а през лятото при толкова много хора, вероятността се увеличава. Целта на демонстрацията била да се покажат действията и добрата координация между наземните и въздушните екипи при една реална спасителна операция, от която зависи човешки живот. Запознати припомнят, че от лятото на 2015 година хеликоптерен екип е в готовност да оказва бърза и адекватна помощ на пострадали при различни инциденти край морето през активния туристически сезон. Организацията е по проект „Активна грижа“, който е публично-частно партньорство на Български Червен кръст и сдружение „Клуб Активна сигурност“. По проекта се осигурява въздушна и наземна транспортна помощ с хеликоптери, мрежа от линейки в цялата страна и шофьори, преминали през курс на обучение за оказване на първа помощ. Екипите реагират при пътно-транспортни произшествия, трудови злополуки, битови инциденти, заболяване и инциденти по българските планински и морски курорти.", "date": "2018.05.21", "title": "Хеликоптер кацна в Морската градина на Варна и предизвика паника "}
{"url": "https://www.monitor.bg:443/bg/a/view/pet-zvezdi-i-liga-spretnaha-pravitelstvo-v-italija-100212", "text": "Нощта на неделя срещу понеделник изглежда ще се окаже решаваща за близкото бъдеще на изпълнителната власт в Италия – след продължила часове среща лидерът на движението „Пет звезди“ Луиджи ди Майо и този на партията „Лига“ Матео Салвини най-после се споразумяха кой ще бъде следващият премиер на страната и кои ще са неговите министри. Все пак имената както на министър-председателя, така и на членовете на неговия кабинет, ще бъдат официално съобщени тази вечер към 20 ч. българско време след като Ди Майо и Салвини бъдат приети от президента Серджо Матарела. Те трябва да му представят и подготвената от тях и одобрена от формациите им програма за управление, и състава на спретнатия със съвместни усилия коалиционен кабинет. Според конституцията веднага след срещата държавният глава може да възложи на избрания от „Пет звезди“ кандидат-премиер да представи министрите си, но решението на Матарела може да се проточи ден – два. Иначе от днес сутринта медиите на Апенините спрягат неофициално като одобрен през нощта бъдещ премиер петдесет и четири годишния професор по частно право в университета на Флоренция Джузепе Конте. Той е известен с левите си убеждения, никога не се е занимавал с политика, но от пет години помага на движението „Пет звезди“ в решаването на правни проблеми. Роден е недалеч от южния град Фоджа, завършва с пълно отличие правния факултет на римския държавен университет „Ла Сапиенца“, след което италианската академия на науките го изпраща да придобие мастерска степен по специалността в престижния Йелски университет на САЩ. По-късно Конте специализира частно право в парижката „Сорбона“ и във Виенския държавен университет, после се отдава на преподавателска и научно-изследователска работа в уважавани италиански висши учебни заведения и институти. Носетил е на куп италиански и чуждестранни отличия, разведен е със сина на 10 години, фен е на футболния клуб „Рома“ и често рита топка с приятели. Любопитен е фактът, че синтезираното „CV“ на Джузепе Конте е дълго цели 18 страници, повечето от които са запълнени със заглавията на научни трудове! Що се отнася до партийните водачи на партиите от бъдещата управляваща коалиция Ди Майо и Салвини, то първият най-вероятно ще бъде вицепремиер и министър на труда или на икономиката, а вторият - на вътрешните работи. След среща с президента Матарела преди седмица Матео Салвини се закани, че ще оправи на бърза ръка проблемите на Италия с имигрантите и с вътрешната сигурност, стига да му бъдели „развързани ръцете“. Ди Майо пък обяви, че щял да зачеркне камара ненужни инфраструктурни проекти, включително и този с Франция за строителството на свръх-скоростната ЖП – линия Лион – Торино.", "date": "2018.05.21", "title": "„Пет звезди“ и „Лига“ спретнаха правителство в Италия"}
{"url": "https://www.monitor.bg:443/bg/a/view/jenite-mrazjat-pushachi-100218", "text": "  Повечето жени не харесват пушачите, но са склонни да направят компромис за електронните цигари, съобщи в. \"Дейли мейл\", позовавайки се на британска анкета. Мъжете обаче не проявяват подобни изисквания. Около 56% от анкетираните жени са заявили, че не биха излизали с пушач, а за цели 70% тютюнопушенето е непривлекателно. За 90% най-отблъскваща е миризмата. Здравните притеснения отстъпват на второ място. 75% от участничките са признали, че се притесняват от пасивното тютюнопушене. Електронните цигари са непривлекателни само за 55% от жените. 62% обаче са казали, че не са известни дългосрочните ефекти от тях, а по-малко от половината смятат, че те не са по-добри от тютюна. Анкетата е направена сред 1006 необвързани на възраст от 18 до 76 години от компанията \"Иноджин\", произвеждаща портативни кислородни апарати. 57% от хората били непушачи, 24,3% - пушачи, а 18,7% се оказали почитатели на електронните цигари. Междувременно учени от университета на Калифорния в Лос Анджелис установиха, че електронните цигари увеличават нивата на адреналина в сърцето и оксидативния стрес. Това са механизмите, с които тютюнът увеличава риска от сърдечносъдови заболявания. Учени от университета на Калифорния в Сан Франциско пък установиха, че тийнейджърите, които пушат електронни цигари, са изложени на същите химикали, с които тютюнът причинява рак.", "date": "2018.05.21", "title": "Жените мразят пушачи"}
{"url": "https://www.monitor.bg:443/bg/a/view/400-mln-evro-v-haznata-ot-mejdunaroden-turizym-za-pyrvoto-trimesechie-100208", "text": "Близо 400 млн. евро са приходите от международен туризъм през първите три месеца на тази година. Това показват данни на Българската народна банка (БНБ), съобщени от Министерството на туризма. Отчетеният ръст пък е в размер на 10,7% спрямо периода януари-март година по-рано. През първите три месеца чуждестранните туристически посещения у нас са 1,196 млн., като нарастват с 10,8 на сто в сравнение със съответния период на 2017 г. Данните са много положителни и показват, че усилената ни работа да привличаме все повече чуждестранни посетители, търсещи висококачествен туризъм, дават резултат, коментира министърът на туризма Николина Ангелкова. Тя посочи още, че статистиката е и стимул да продължаваме активната политика за промотиране на България и разработването на нови, атрактивни дестинации, които да привличат все повече пътувания в страната. Очакваме тази година да надградим постигнатото през 2017 г., като увеличим броя на чуждестранните туристи у нас. Пътуванията на българите и данните от първите месеци на годината са обещаващи, че ще постигнем ръст, коментира още туристическият министър. Постъпленията от международни пътувания през изминалия зимен сезон са се увеличили с 11,4 на сто спрямо предходната година. Така в периода декември 2017 – март 2018 г. приходите достигат близо 540 млн. евро. Общият брой туристически посещения на чужденци през зимен сезон 2017/2018 г. е 1,653 млн. и се увеличават с 12% в сравнение със зима 2016/2017 г.", "date": "2018.05.21", "title": "€400 млн. евро в хазната от международен туризъм за първото тримесечие"}
{"url": "https://www.monitor.bg:443/bg/a/view/smet-za-pytuvasht-teatyr-prashta-mladi-aktiori-na-nacionalen-fest-100215", "text": "Кампанията „Смет за пътуващ театър“ изпраща млади актьори от Кюстендил на национален театрален фестивал в Русе. От старта на нестандартната инициатива, организирана Обединен детски комплекс, е събрана сумата от над 1 200 лв. ”Целта ни е хората да даряват непотребни за тях вещи.  Всеки в дома си има стари електроуреди, пластмаса или хартия. Със събраните средства ще можем да подпомогнем пътуването си, за което са ни необходими около 2500 лева. До този момент хората са много активни, за което им благодарим. Най-важното е, че кампанията действа възпитателно, надявам се да продължим със същите темпове“, обяви Кристиана Кръстева, която е част от състава. Театралната трупа на Ани Кръстева вече представи Кюстендил на два престижни фестивала, с 3 пиеси, две от които бяха представени при огромен успех в общинския театър. Младите театрали имат покана за участие в Националния ученически театрален фестивал „Климент Михайлов”, от 9 до16 юни в Русе. Те търсят съдействие от кюстендилци, всички фирми и институции, като молят - НЕ ЗА ПАРИ, А ЗА СМЕТ. „Ще продължим кампанията с помощта на наши приятели от различни фирми, които също ще ни дадат боклук. Надявам се, че ще успеем да съберем пари за пътуването”, заяви ръководителят на трупата Ани Кръстева.", "date": "2018.05.21", "title": "„Смет за пътуващ театър“ праща млади актьори на национален фест"}
{"url": "https://www.monitor.bg:443/bg/a/view/anglichani-izjadoha-princ-hari-i-megan-100207", "text": "Над 50 английски заселници във велкотърновското село Ресен отпразнуваха шумно и подобаващо сватбата на принц Хари и американската актриса Меган Маркъл. Събрани в дома на любезните си домакини, семейство Смит, поданиците на Нейно Величество, наблюдаваха по телевизията кралската венчавка и реагираха доста емоционално на всеки жест и дума на своите любимци от екрана. За да бъдат в тон с празненството и събитието, макар и далеч от своята родина, британците в Ресен, се бяха подготвили с домашна приготвени кексчета с конфитюр и английски закуски и сандвичи. Наред с традиционния чай обаче те бяха заложили и на някои по-високооктанови напитки, сред които и традиционната българска ракия. А накрая след края на сватбената церемония, българските англичани от Ресен разрязаха и изядоха вкусна торта с изображенията на младоженците, принц Хари и любимата му Меган. По време на празненството някои от побългарените вече англичаните доста еретично признаха, че е крайно време да бъдат разчупени закостенелите и консервативни монархически порядки в родината им и кралското семейство да се отвори повече към модерността във всичките и форми на обществения живот. В това число и по отношение на свободния избор на съпрузи и съпруги от страна на членовете на кралската фамилия сред „простолюдието”. „Баба Елизабет да престане да гледа сърдито и с неодобрение на избора на своите деца и внуци и да ги остави те да решат с кого искат да живеят. Времето, когато са се сключвали уредени династически бракове и се е гледала цвета на кръвта и титлите, вече е отминало. Сега всеки има право сам да си избере човека, с когото иска да изживее живота си. И трябва да може да го направи без да се интресува дали този човек е с благородническа кръв, или е роден някъде на село. Важното е младите да се обичат и да харесват. А не всичко да става по вкуса на баба кралица”, категорични са българските англичани.", "date": "2018.05.21", "title": "Англичани изядоха  принц Хари и Меган"}
{"url": "https://www.monitor.bg:443/bg/a/view/osem-godini-izdirvali-predpolagaemija-nash-terorist-vyv-francija-100199", "text": "Българинът, задържан по подозрение за подготвяне на атентат, е бил издирван от осем години. 48-годишният нашенец Борис Станчев имал издадена ефективна присъда от шест години затвор заради опит за убийство, научи \"Монитор\". Малко преди да влезне в сила тя обаче, той изчезнал. За ареста му имала издадена от Русенския окръжен съд европейска заповед, а в търсенето му дори участвало Европол.", "date": "2018.05.21", "title": "Русе 8 години търси терориста Борис Станчев от Франция (ОБНОВЕНА)"}
{"url": "https://www.monitor.bg:443/bg/a/view/ombudsmanyt-maja-manolova-shte-sezira-kzk-za-kartel-na-rozovarnite-100232", "text": "Омбудсманът Мая Манолова ще сезира КЗК за картел на розоварните, това обяви тя в Карловско, при среща с розопроизводители. По думите й е притеснително, седмици преди кампанията по предаване на розовия цвят, да е ясно каква ще бъде цената и тя да е еднаква, без да се гледа качеството. От това може да се подозира за наличие на картелно споразумение, което убива конкуренцията, сваля цените и ликвидира отрасъла, посочи Мая Манолова. Тя обяви още, че сезира и НАП, да се намеси и започне щателни проверки на прекупвачите, които изкупуват на цени под два лева за килограм розов цвят, на тези които в момента ограбват труда на розопроизводителите. Важно е всички малки розопроизводители да се регистрират като земеделски такива, за да могат да получат обещаните от земеделското министерство компенсации \"деминимис\". По думите й това може да стане през общинските служби по земеделие, които на място да регистрират, всички които искат да се регистрират. Необходимо е също така след приключването на тазгодишната кампания, малките розопроизводителите да се обединят в Асоциация, с която догодина заедно да могат да си защитават интересите си. Както и да участват в процеса на подписване на договори с дестилериите, така че да бъдат максимално защитени интересите на малките розопроизводители, като в договорите са посочени регламентирани минимални изкупни цени, неустойки, както и глоби при неизпълнение на договореностите. Мая Манолова каза още, че няма как държавата да избяга от отговорност и да не подкрепи розопроизводителите и този важен отрасъл - розопроизводството, който е лицето на България. В кратки срокове трябва да бъде изготвен закон за розата, но държавата може да се намеси и да спре вноса на продукти, които компрометират качеството на Българското розово масло.", "date": "2018.05.21", "title": "Омбудсманът Мая Манолова ще сезира КЗК за картел на розоварните"}
{"url": "https://www.monitor.bg:443/bg/a/view/majka-potroshi-detski-centyr-100200", "text": "Разгневена майка вилня и потроши детски Център за настаняване от семеен тип във Велико Търново. Преди няколко дни двете деца на 40-годишната К.Х. били настанени в центъра, което предизвикало нейното бурно негодувание.  В неделя след обяд внезапно родителката решила, че иска да си прибере обратно децата вкъщи. Тя отишла пред центъра и вдигнала лют скандал, след което се нахвърлила с юмруци и счупила един от стъклопакетите на входа на сградата и една от лампите. След подадения от персонала сигнал, майката е арестувана от дошлите на адреса полицаи. Срещу нея е образувано бързо производство за хулиганство и умишлено повреждане на чуждо имущество.", "date": "2018.05.21", "title": "Майка потроши  детски център"}
{"url": "https://www.monitor.bg:443/bg/a/view/hilari-klintyn-sloji-ushanka-v-jejlskija-universitet-100216", "text": "Бившият държавен секретар на САЩ Хилари Клинтън донесе в неделя руска ушанка на церемонията по връчване на дипломите в Йейлския университет, щата Кънектикът, съобщи телевизия Ей Би Си. Там тя произнесе напътствено слово пред завършилите студенти. Така тя спази традицията на прославения университет, който и тя е завършила, да се слагат необичайни шапки на тържеството по случай дипломирането.     \"Аз също донесох шапка\", каза тя, гледайки младите хора, нахлупили най-различни шапки. После тя извадила черна кожена шапка със съветски символ - червена звезда със сърп и чук. \"Ако не можеш да ги победиш, присъедини се към тях\", пошегува се бившата първа дама на САЩ. Така според Ей Би Си тя очевидно е намекнала за загубата си на президентските избори през 2016 г., а и за президента Доналд Тръмп, който бе неин главен съперник в битката за Белия дом. Тръмп и негови сътрудници вече цяла година са обект на разследване от специален прокурор за предполагаем сговор с представители на Русия с цел да бъде компрометирана съперничката му Хилари Клинтън. В словото си тя говори и своето поражение на изборите и каза, че и досега съжалява за допуснатите грешки в избирателната си кампания. \"Все още мисля, че анализът на онова, което се случи в една толкова странна и дива избирателна кампания в американската история, ще ни помогне да защитим нашата демокрация в бъдеще\", посочи 70-годишната Клинтън. Словото й като цяло бе посветено на трудностите, с които според нея сега се сблъскват Съединените щати. Тя заяви, че е обезпокоена от политическата поляризация в страната, но изрази увереност, че завършващите младежи са готови да се справят с това предизвикателство. \"Имаме работа с лидери, които безцеремонно подстрекават хората чрез своята риторика на омразата. Но въпреки това именно сега е настъпил моментът да преодолеем расовия, класовия и политическия разкол, колкото и сложно да е това\", подчерта Клинтън. Интересен факт е, че именно в Йейлския университет младата Хилари Клинтън е срещнала своя бъдещ съпруг и президент на САЩ Бил Клинтън.    ", "date": "2018.05.21", "title": "Хилари Клинтън сложи ушанка в Йейлския университет"}
{"url": "https://www.monitor.bg:443/bg/a/view/3-541-uchenici-ot-varna-se-javiha-na-zrelosten-izpit-100202", "text": "3 541 ученици от Варна и областта се явиха на държавния зрелостен изпит по български език и литература, съобщи шефката на Регионалното управление на образованието в морския град, Венцеслава Генова.  3 770 са зрелостниците от випуска, като допуснатите до изпита са били 3 608. В изпитните зали обаче се явиха 3 541 ученици, 67 не се явиха, а 162 не бяха допуснати до изпит, уточни Генова. Сред полагащите матура зрелостници имаше и 23 със специални образователни потребности. При тях има регламентирано удължаване на времето за работа, което на практика означава, че може последни да приключат, коментира Генова. Матурата се проведе в 41 училищни сгради с 284 зали. В тях бяха разпределени 980 квестори, които наблюдаваха за спазването на правилата за провеждане на изпита. За 7 клас от 3 763 се явиха 3 658 деца. Те бяха разпределени в 91 училища. Във всички зали бе осигурено видеонаблюдение, както в Регионалното управление на образованието, така и в Министерството на образованието, което означава, че във всяка изпитна зала е имало камера, която осигурява видеоконтрола, посочи още Генова. Тя уточни, че до 13 часа в РУО-Варна няма подадени сигнали за нарушения или за информационна сигурност на изпитния материал, с който работиха зрелостниците.", "date": "2018.05.21", "title": "3 541 ученици от Варна се явиха на зрелостен изпит "}
{"url": "https://www.monitor.bg:443/bg/a/view/ekoinspekcija-iska-dobrovolni-otrjadi-da-pomagat-za-gasene-na-pojari-v-rezervati-100198", "text": "Пазарджишката Регионална инспекция за околната среда и водите изиска от кметовете на общини, на чиято територия попадат резерватите – „Купена”, „Мантарица”, „Дупката” и „Беглика”, да организират доброволни формирования за гасене на пожари в случай на нужда, съобщават от екоинспекцията. Градоначалниците трябва да предприемат мерки за предотвратяване на палежи на стърнища, слогове, крайпътни ивици и сухи треви и да призовават населението да спазва мерките за пожарна безопасност в резерватите. От кметовете са изискани и списъци на групите от доброволци за гасене и оперативни планове за контрол и реагиране при обстановка на пожар. За предотвратяването на пожари, РИОСВ – Пазарджик организира специализирано наблюдение в резерватите. На нарушителите на заповедта ще се налагат глоби от 500 до 5000 лв. на физически лица и от 1000 до 10 000 лв. на юридическите. Периодът от 1 април до 31 октомври 2018 г. е определен за пожароопасен сезон в защитените територии – изключителна държавна собственост (резервати и поддържани резервати) със заповед на министъра на околната среда и водите. Заповедта цели предприемане на мерки за недопускане възникването на пожари и ограничаване на тяхното развитие и разпространение в защитени територии.", "date": "2018.05.21", "title": "Екоинспекция иска доброволни отряди да помагат за гасене на пожари в резервати"}
{"url": "https://www.monitor.bg:443/bg/a/view/bebeto-na-djanet-djaksyn-slusha-bruno-mars-100203", "text": "Бебето на Джанет Джаксън не обича да слуша друга музика, освен песните на Бруно Марс. Това призна сестрата на краля на попа Майкъл Джаксън в интервю пред сп. Billboard. По време на и след бременността си, се успокоявах с бразилски джаз – музика, която винаги ме успокоява. Но след като бебето почна да лази, Бруно постоянно звучеше по радиото. Това ни развълнува и двамата. Бруно ни връща към дните, в които най-добрите артисти можеха всичко – да пишаш, пеят, танцуват, продуцират“, разказа 52-годишната певица. Това е един от малкото случаи, в които Джаксън си позволява да обсъжда публично наследника си Иса, който се появи на бял свят миналия януари. Тя дори дълго време пази в тайна сватбата си с катарския бизнесмен Висам ал Мана. Двамата се разделиха след 5 години брак, само месец след раждането на Иса. „И двамата са много заети хора, но са решени да бъдат добри родители, дори и разделени. Иса ще остане при майка си в Лондон.“, издаде тогава близък до тях източник пред The Mail. Това е третият неуспешен брак на изпълнителката на Someone To Call My Lover. Първият съпруг на носителката на „Грами“ е певецът Джеймс Дебардж, а съвместният им живот продължава само една година. През 1991 г. тя се омъжва за танцьора Рене Елисондо.  ", "date": "2018.05.21", "title": "Бебето на Джанет Джаксън слуша Бруно Марс"}
{"url": "https://www.monitor.bg:443/bg/a/view/icgb-objavjava-tyrg-za-arheologicheski-prouchvanija-po-traseto-100209", "text": "Съвместното инвестиционно дружество, което ще изгражда газопровода, който ще свързва директно националните газопреносни мрежи на Гърция и България - \"Ай Си Джи Би\" АД (ICGB), започва процедура за възлагане на обществена поръчка с предмет \"Извършване на археологически проучвания на археологически обекти, установени на трасето на газопровод \"Междусистемна газова връзка Гърция - България\" (IGB), съобщиха от дружеството. Прогнозната стойност на обществената поръчка е 3 000 000 лева без ДДС, а срокът за изпълнение на поръчката е до 3 месеца от възлагане на проучването за съответния археологически обект. Изборът на изпълнител на археологическите проучвания ще бъде извършен чрез процедура на договаряне с предварителна покана за участие. Срокът за подаване на заявления за участие в първата фаза на процедурата е 5 юни 2018 г. Обект на археологически проучвания ще бъде линейната част на газопровода IGB заедно с неговия сервитут, площадките на линейните кранове, наземните съоръжения и довеждащата към тях инфраструктура (електропроводи, водопроводи, канализация, пътни връзки). На фаза изготвяне на доклад за оценка на въздействието върху околната среда (ДОВОС) от реализацията на газопровод IGB е били направено обхождане на трасето в рамките на предварително археологическо проучване, като са били регистрирани значимите археологически обекти, попадащи в обхвата на трасето, за които съществува риск да бъдат засегнати от строителните работи. При обхода на трасето са набелязани за проучване потенциални археологически обекти, сред които праисторически селища, могилни некрополи, антични селища и др., посочиха от дружеството. Проектната компания започва настоящата обществена поръчка, за да получи методическа и научна помощ за тяхното опазване. ICGB полага специални усилия за запазване на културно-историческото наследство на територията на България и Гърция и ще предприеме всички необходими мерки обектите, които се намират на трасето на газопровода да не бъдат засегнати или застрашени от строителните дейности, увериха от дружеството. Първата копка на проекта е насрочена за 29 юни пише в сайта на българското европредседателство.", "date": "2018.05.21", "title": "ICGB обявява търг за археологически проучвания по трасето"}
{"url": "https://www.monitor.bg:443/bg/a/view/bojidar-temelkov-pyrvi-i-v-panama-100204", "text": "Младият български джудист Божидар Темелков постигна нов успех в международни турнири извън континента. 3 седмици, след като триумфира на Откритото първенство на Африка в Казабланка, възпитаникът на Спортна академия „Биоком\" (Сливен) спечели титлата при младежите и на Пан-американската купа в Панама. Той стигна до успеха в категория до 66 кг след 3 победи. В първия кръг Темелков се справи с Андрес Сандовал от Колумбия. На полуфиналите българинът победи представителя на домакините Едгардо Харис, а в спора за златото надделя над Антонио Торнал от Доминиканската република със златна точка. В турнира участваха джудисти от 10 страни, като Темелков бе единственият европеец.", "date": "2018.05.21", "title": "Божидар Темелков първи и в Панама"}
{"url": "https://www.monitor.bg:443/bg/a/view/po-podozrenie-v-neplatejosposobnost-ni-spirat-neta-i-za-visjashta-smetka-kym-drug-dostavchik-100205", "text": "Спират ни телевизията и интернета, ако не сме си платили например телефона към друг оператор. На подобна неравноправна клауза са се натъкнали експертите от Комисията за защита на потребителите (КЗП), заяви шефът на ведомството Димитър Маргаритов. Така се оказва, че можем да останем без дадена услуга, ако фирмата, на която сме абонати ни е заподозряла в неплатежоспобност. Освен всичко друго това е и погазване на разпоредбите за защита на личните данни, нарушени за да се получи информация за борчовете ни към трети лица. По подобен начин постъпват доставчици и в случаите, когато имаме няколко договора с един и същ доставчик, но не сме си платили таксата по някой от контрактите. Забравим ли да платим по един от абонаментите ни спират предоставянето на услугата и по останалите. За въпросните неравноправни клаузи предстои да бъде заведен колективен иск от страна на потребителите, каза Маргаритов. По думите му в шест от десет проверени сайта на доставчици на телекомуникационни услуги експертите на КЗП са се натъкнали на нередности. Поводът за проверката е информация на Европейската комисия за констатирани редица нарушения при прегледани 207 уебсайта на търговци в сектора в рамките на кампанията Sweep 2017. Откритите при българските доставчици неравноправни клаузи се изразяват основно в ограничаване договорната автономия на потребителите, т. е. правото им за свободно договаряне с други оператори, обясни Маргаритов. Той припомни, че комисията има произнасяния по подобни казуси, потвърдени от съда и това го кара да смята, че преодоляването на новите случаи ще стъпи на този опит и нарушенията бързо ще бъдат изчистени. Към момента само един от операторите не се е съобразил с дадените от ведомството препоръки за отстраняване на несправедливите уговорки и срещу него предстои завеждане на колективен иск в съда за прогласяването им за нищожни, каза още председателят на КЗП. И допълни, че кампанията е двуфазна: от една страна, чрез скрининг на сайтовете се събира статистическа информация, но от друга - при установяване на нарушения институцията в съответната държава налага санкции. „Резултатите от тазгодишната кампания показват, че темата е избрана много подходящо, защото се оказва, че в над 70% от случаите на общоевропейско ниво се установява симптоматичното нарушение липса на информация за алтернативното решаване на потребителски спор“, обобщи Маргаритов. Той изрази предположение, че този пропуск може да се дължи на обстоятелството, че изискването е сравнително ново и някои оператори все още не са запознати с него. В същото време е важно потребителите да разполагат с тази информация, тъй като помирителното производство дава възможност за бързо, безплатно и ефикасно уреждане на даден казус с помощта на националните правоприлагащи институции. Други установени нарушения в рамките на кампанията са заблуждаваща информация за характеристиките на продуктите, както и липса на насоки към потребителите как да постъпят, ако решат да променят параметрите на сделката или да се откажат от нея, допълни Маргаритов. Той коментира още, че съгласно данните от проверката България стои сходно с другите участващи в нея страни.", "date": "2018.05.21", "title": "По подозрение в неплатежоспособност ни спират нета и за висяща сметка към друг доставчик"}
{"url": "https://www.monitor.bg:443/bg/a/view/ed-shijryn-triumfira-s-6-nagradi-na-billboard-100201", "text": "Талантът от Съфолк Ед Шийрън се превърна в големия победител на тазгодишните награди Billboard, които бяха раздадени на официална церемония в Лас Вегас в неделя вечерта. Британският певец водеше с 15 на брой номинации, а на скрина си с призове прибави още 6 статуетки. Самият Шийрън не успя да присъства на събитието, но благодари на феновете си чрез видеозапис, като не пропусна да ги поздрави и с изпълнение на Galway Girl. Сред отличията, които си завоюва Шийрън, са за най- добър артист, певец, най-много продажби, най-слушан по радиото изпълнител и т.н. Водещ на церемонията бе носителката на „Грами“ Кели Кларксън. Тя изневери на последните тенденции в шоубизнеса и вместо да отправи послание за половата равнопоставеност и сексуалния тормоз, говори от сцената за нужната промяна след стрелбата в училище в Санта Фе, Тексас. „Омръзна ми от „минутата мълчание“. Защо вместо това нямаме „минута на действие, минута на промяната“, каза изпълнителката на Behind These Hazel Eyes. Сред останалите отличници на Billboard са Тейлър Суифт, която грабна приза за най-добра певица. Кендрик Ламар и Бруно Марс, които също имаха по 15 номинации за музикалните награди на престижното списание, доминираха в категориите съответно за рап и R&B. Призът за най-добър дует/група беше присъден на рокаджиите от Imagine Dragons. Ирландските рокаджии U2 бяха обявени за най-добри концертиращи изпълнители. Боно и компания спечелиха и приза за най-добро рок турне. Хитовото парче Despacito получи отличията за най-добро сътрудничество за Луис Фонси, Деди Янки и Джъстин Бийбър, най-добра песен в чарта Хот 100 на Billboard, най-добра латино песен, най-стриймвано парче и най-продавано парче. С наградата \"Икона\" беше почетена Джанет Джексън. 52-годишната звезда използва речта си, за да отдаде почит към жените, които вече не се боят да надигат глас срещу неравноправието. Носителката на почетния приз изпълни и няколко свои хита.", "date": "2018.05.21", "title": "Ед Шийрън триумфира с 6 награди от Billboard"}
{"url": "https://www.monitor.bg:443/bg/a/view/riskyt-ot-akvaplaning-zapochva-ot-75-km-ch-100169", "text": "В пролетно-летния сезон често има проливни дъждове, които наводняват пътищата. Тъй като понякога дренажите са запушени, на пътя има огромно количество вода, което предизвиква нежелания и опасен аквапланинг. Тестове на гуми, извършени от финландското автомобилно списание Tekniikan Maailma показаха, че ако гумите са износени, има риск от аквапланинг при ниски скорости, започващи от 75 км/ч. При най-добрата нова гума участвала в теста, аквапланингът започва при 88 км/ч. Освен това, тестовете категорично доказват, че при износени гуми спирачният път е до три пъти по-дълъг върху мокра настилка. Увредените гуми са сред основните рискове за безопасност на движението по време на летния трафик. Сцеплението при износени гуми рязко спада върху мокра настилка, което застрашава безопасността, особено при екстремни условия. Шофьорът има пълната отговорност да следи износването на гумата и да следи състоянието на гумите. За да предотвратят рисковите ситуации на пътя, водачите трябва редовно да следят състоянието и налягането на гумите, а не само по време на сезона за смяна. Безопасните летни гуми трябва да имат минимална дълбочина на протектора от 4 мм и да не бъдат на повече от 6 години. Гумите, които са били определени за опасни въпреки това са напълно законни, тъй като имат дълбочина на протектора над 1,6 мм. Летните гуми на Nokian улесняват проверката на дълбочината на протектора с патентования индикатор за безопасно шофиране и за аквапланинг, който обозначава дълбочината с цифри. Когато гумата остарява, нейните характеристики също спадат, така че трябва да се има предвид, че максималният срок на експлоатация е шест сезона. За коли, които се ползват по-рядко, трябва да се уверите, че общата възраст на гумата е по-малко от 10 години. Лесно е да проверите това на страницата на гумата, където можете да откриете годината на производство. Страницата на гумата има четирицифрен код обозначаващ датата на производство, където първите две цифри показват седмицата на производство, а последните две – годината. Ако например кодът е 1717, тогава гумата е била произведена през 17 седмица на 2017 г.  За да увеличите сигурността и да спестите пари, трябва да се уверите, че гумата не се износва по необичаен начин. Гума, която се износва само от вътрешната или външната страна е признак, че нещо не е наред. Често това е знак за прекомерно ниско налягане, неправилен реглаж на гумите или износени амортисьори. Необичайното износване ще окаже пряко въздействие върху управлението. Ако не действате навреме, износването може да достигне дори до каркаса или сърцевината на гумата и да го унищожи напълно. Не забравяйте да проверявате нивото на налягане на гумите ви веднъж на всеки три седмици. Когато се подготвяте за по-дълги пътувания или пренасяне на тежки товари, е нужно да увеличите налягането пропорционално на товара. Много шофьори се чудят защо две гуми в комплект са много по-износени от другия комплект. Гумите на двигателните колела винаги ще се износват два пъти по-бързо от другите две. Затова е нужно да сменяте предните си гуми със задните на всеки 8000 км или когато разликата между дълбочината на предния протектор и задния е повече от 2 мм. Чрез редуване на гумите, шофьорите могат да увеличат експлоатационния живот, сигурността за себе си и за другите на пътя, а също и да спестят пари. Износването на гумите е силно повлияно от превозното средство, от стила на управление на шофьора и от неговата активност.", "date": "2018.05.21", "title": "Рискът от аквапланинг започва от 75 км/ч"}
{"url": "https://www.monitor.bg:443/bg/a/view/sled-pregled-v-speshnoto-v-dobrich-myj-poluchi-infarkt-i-katastrofira-100186", "text": "51-годишен мъж от Добрич получи инфаркт, катастрофира на метри пред Спешното отделение и издъхна зад волана. Съпругата му е ранена. От ОД на МВР – Добрич публикуваха невярна информация. Трагедията се разиграла в 00.50 ч. на 20 май. Според зам.-директора на Многопрофилната болница за активно лечение д-р Бисер Ботев, позовавайки се на очевидци и на разказа на пострадалата жена, по-рано вечерта мъжът получил стягане в областта на сърцето. Тъй като съпругата му била употребила алкохол, макар и в много малко количество, мъжът решил, че може да шофира до Спешното, още повече, че семейството живее близо до болницата – в района на Пинета. Веднага след бариерата на болницата добричлията изведнъж се хванал за сърцето и казал: „умирам, умирам”. Вероятно болката в гърдите станала много силна и той е получил масивен миокарден инфаркт.  В резултат на това се е получило неконтролирано натискане на педала на газта, след което колата се е преобърнала в двора на болницата. От ОД на МВР – Добрич, официалната информация по случая гласи следното, цитирам: ”51-годишен мъж от град Добрич след извършен преглед в Спешно отделение потегля с лекия автомобил, губи контрол над МПС и се преобръща по таван в двора на болницата.” „Това абсолютно не е вярно. Мжът е идвал за преглед, но не е успял да стигне до Спешното. Проверил съм всички регистри – и на Спешното, и на болницата. Пациент с такова име нито е лежал в нашата болница, нито пък е бил пациент на Спешно отделение”, бе категоричен д-р Ботев, който бе дългогодишен началник на Спешно отделение. Съпругата е пострадала при преобръщането на колата. Тя е със счупване на лявата ръка. Обработена е в Спешно отделение и след това настанена в отделението по ортопедия. В съзнание е, контактна е. Тепърва съдебно-медицинската експертиза ще показва дали мъжът е починал от инфаркт или вследствие на катастрофата.", "date": "2018.05.21", "title": "51-годишен получи инфаркт и катастрофира пред Спешното в Добрич"}
{"url": "https://www.monitor.bg:443/bg/a/view/svideteli-na-jehova-atakuvat-kustendilci-ot-vrata-na-vrata-100177", "text": "Свидетели на Йехова заливат с брошури домовете на кюстендилци. Само през последните два дни групата от 4 жени и 1 мъж са посетили десетки домове на жители от областния град. „Звънят на звънеца докато някой не излезе. Предлагат ти брошурата и започват да те убеждават в техните вярвания и начин на живот. За нас това не е нормално и въпреки отказа ни те продължават да нахалстват. Такова нещо от години не ни се е случвало да не говорим, че може някой да се зариби и да премине към тяхната секта“, коментира 34-годишна кюстендилка. Тя обяснява, че иначе групата от Свидетели на Йехова били добре облечени мъже и жени. Винаги ходели заедно и убеждавали хората колко по-различен би бил живота им като се присъединят към тях. „Мисля, че разпознах сред проповедниците и една бивша детска учителка. Това е просто абсурдно“, обяснява друга кюстендилка. В брошурата си пък Свидетелите на Йехова описват, че „Светът няма да се промени и ще стане по-лош“. Всеки, който се присъедини към тях пък го очаква щастлив и безкраен живот и край на всички болести и страдания. Сектата датира от 19 век, като в момента има над 8,2 милиона активни Свидетели по света. Отличителните черти на последователите му е, че не почитат Кръста, не приемат кръвопреливане, не празнуват рождени, именни дни и национални празници. Сред принципите им е да не изпълняват военна служба, както и да не почитат държавните символи. Те живеят, за да служат на Йехова. По света има регистрирани случаи на самоубийства, провокирани или извършени от Свидетел на Йехова. Безброй са случаите, в които хора умират, защото отказват преливане на кръв.", "date": "2018.05.21", "title": "Свидетели на Йехова атакуват кюстендилци от врата на врата "}
{"url": "https://www.monitor.bg:443/bg/a/view/varna-sybira-nad-300-izjaveni-svetovni-kompanii-v-morskija-bransh-100192", "text": "Варна събира над 300 изявени световни компании в морския бранш, които ще участват в Седма международна конференция-изложение „Пристанища и корабоплаване по Черно море 2018\".  Тя се провежда от 21 до 23 май и се организира от държавното предприятие „Пристанищна инфраструктура\". Във проявата вземат участие морски превозвачи, товародатели, логистични компании, оператори на пристанищни терминали, доставчици на пристанищно оборудване и услуги от близо 20 държави. Сред тях са Италия, Германия, Белгия и Румъния. 7th Black Sea Ports & Shipping 2018 е най-голямото събитие в областта на корабоплаването за Черноморския регион и едно от най-големите и най-престижни международни събития в областта на морския транспорт в световен мащаб. Eмблематичният форум се провежда за първи път в България, след като постиженията на ДППИ в областта на модернизирането на българските пристанища и на морския транспорт у нас получиха международно признание по време на миналогодишния форум, който се проведе в Батуми, Грузия. Събитието съвпада с Българското председателство на Съвета на ЕС. Целта е да се анализират най-новите световни проблеми в областта на морския транспорт и логистиката, да се насърчи транспортът на контейнери в Черно море и стратегиите за развитие на транспортния пазар, да се адаптират нови технологии за обработка на контейнерите от Черноморските пристанища и да се повиши конкурентоспособността на портовете в района на базата на регионалното сътрудничество между различните организации. В рамките на конференцията ще се обсъдят съвременните тенденции в пристанищния бизнес, текущата и прогнозна регионална търговия и ще се направят макро и микроикономически прогнози за развитието на Черноморския регион. Инициативата „Eдин пояс, eдин път“, известна като Новия път на коприната, ще бъде сред основните теми, които се обсъдят още от световни специалисти в морския бранш по време на проявата. Българските морски пристанища могат да станат буферни хъбове за стоки от Азия, каза по този повод инж. Ангел Забуртов, ген. директор на Държавно предприятие „Пристанищна инфраструктура“. Според него, следващата една година трябва да премине под знака на промени в законодателството, което третира дейността на портовете. В рамките на форума ДП „Пристанищна инфраструктура“ ще представи своите постижения в областта на развитието на морския транспорт – изграждането на едни от най-съвременните системи за управление на корабния трафик, въвеждането на електронното управление в морския и речния транспорт – системите Single Window по море и река, както и предстоящото внедряване на системата за електронен обмен на информация в българските пристанища (Port Community System – PCS).", "date": "2018.05.21", "title": "Варна събира над 300 изявени световни компании в морския бранш  "}
{"url": "https://www.monitor.bg:443/bg/a/view/inspektori-izzeha-koshove-s-raci-ot-brakonieri-na-jazovir-batak-100197", "text": "Инспектори на Изпълнителната агенция по рибарство и аквакултури-поделението в Пазарджик, са извършили нощна проверка по вода на яз. „Батак” в местността „Баташки залив“. Открити са в работно положение общо 60 бр. кошове за раци, с различна дължина - от 3 м до 8 м всеки и уловени в тях раци – около 150 кг. Раците са освободени и върнати в язовира, а кошовете са иззети. Това съобщиха от Изпълнителната агенция по рибарство и аквакултури. Съставен е констативен протокол, срещу неизвестен извършител.Дни преди това е задържано лице, превозващо голямо количество раци. На лицето са съставени 2 административни акта, иззета е надуваема лодка с електрически двигател.", "date": "2018.05.21", "title": "Инспектори иззеха кошове с раци от бракониери на язовир Батак"}
{"url": "https://www.monitor.bg:443/bg/a/view/motorist-bez-knijka-zagina-na-selski-pyt-100195", "text": "Неправоспособен мотоциклетист загина след като катастрофира на междуселски път. Трагичният инцидент станал около 23,00 ч. тази нощ между търновските села Ресен и Самоводене. 22-годишният М.Г. от старата столица пътувал с ямахата си, като според полицията най-вероятно се е движел с несъобразена с нощните условия висока скорост. Внезапно той изгубил контрол върху возилото, което излетяло от пътя и се забило в крайпътните дървета и храсти. При удара водачът пострадал тежко. Той е бил откаран в областната боница във Велико Търново с множество натъртвания и контузии, където малко по-късно починал. При направената проверка било установено, че освен липсата на шофьорска книжка, водачът карал и мотоциклет с неистински регистрациона табели. Мотоциклетът е иззет от полицията като веществено доказателство. По случая се води досъдебно производство. 10-годишно дете пък пострада след като се блъсна само с тротинетка в автомобил във Велико Търново. Хлапето си карало на улицата и изведнъж се ударило в движещо се „БМВ”. За щастие шофьорът на „бавареца” карал бавно и детето се отървало само с лека фрактура на крака. То е настанено за лечение в болница. Отново в неделя късно вечерта в руго великотърновско село, Леденик, пък е задържан пиян водач. 59-годишният Т.А. седнал зад волана на личния си автомобил „Фолксваген Голф” с 2,31 проила алкохол, но за нещастие нарушил правилата за движение и се блъснал в друг лек автомобил „Ситроен”. На всичкото отгоре при направената от полицията проверка станало ясно, че мъжът е вече осъждан за същото нарушение –„пил и карал”. Той е задържана за 24 часа.", "date": "2018.05.21", "title": "Моторист без книжка загина на селски път"}
{"url": "https://www.monitor.bg:443/bg/a/view/razsledvat-trima-za-smyrtta-na-elen-100196", "text": "Полицията в Полски Тръмбеш разследва убийството на елен. В неделя в 23,15 ч. на тел. 112 е получен сигнал от местен ловен надзирател, който при обход в землището на село Каранци, внезапно се натъкнал на трупа на прясно убит елен. В хода на разследването е установено, че съпричастност към смъртта на животното имат трима души от Полски Тръмбеш. Разследването срещу тях още продължава. Убиването на елен е абсолютно забранено у нас и се преследва от закона. Според Наказателни кодекс умъртвяването или трайното увреждане на гръбначно животно, се наказва с лишаване на свобода до три години или глоба до 5000 лв. За съжаление обаче, у нас все още осъдените по този член от закона лица са твърде малко.", "date": "2018.05.21", "title": "Разследват трима  за смъртта на елен"}
{"url": "https://www.monitor.bg:443/bg/a/view/krisi-tejgyn-i-djon-ledjynd-krystiha-bebeto-100190", "text": "Една от най-чаровните двойки в хайлайфа- Криси Тейгън и Джо Леджънд, избраха име за втория си наследник. Момченцето, което се появи на бял свят преди седмица, е кръстено Майлс. За избора на звездната двойка стана ясно от пост на манекенката в Туитър. „Здравей, свят! Това е Майлс Теодор Сти вънс. Ние сме потопени в неговите гугукания и прегръдки. Нашият дом е препълнен с любов. Благодарим ви за хубавите пожелания“, написа в профила си тя. Тейгън знаела за бременността си още от 11-ия ден, тъй като се подложила на процедурата ин витро. Заедно с изпълнителя на All Of Me се притесняват как по-голямата им дъщеря Луна ще приеме новороденото. „Мисля, че тя ще има някои проблеми, защото сега командва цялата къща. Свикнала е да бъде в центъра на всичко, така че ще видим как ще започне да споделя вниманието\", разкри наскоро Леджънд. Още преди да роди сина си, красавицата псподели желанието си да се сдобие и с трета рожба. „Мисля, че искам още едно бебе след това и тогава ще се развихря. После ще изживея 30-те си, без да съм постоянно бременна“, заяви тя.", "date": "2018.05.21", "title": "Криси Тейгън и Джон Леджънд кръстиха бебето"}
{"url": "https://www.monitor.bg:443/bg/a/view/miloshev-kroi-shesti-sezon-na-otkradnat-jivot-100194", "text": "Феновете на „Откраднат живот“ имат повод за наздравица – медицинската драма ще продължи и с шести сезон. Към настояща дата сериалът радва зрителите със своята пета порция епизоди, които вървят под надслова „Критична точка“. Снимките към петия сезон приключиха преди броени дни, издаде екранната сестра Жекова (Марта Вачкова) в социалните мрежи. Последният епизод ще бъде излъчен на 29 май. “Любовта на зрителите към “Откраднат живот” и резултатите на сериала доведоха дотам, че Нова тв ми възложи да реализирам шести сезон на поредицата. Ние вече започнахме работа по него. Разказвам това, защото вярвам в едно нещо – в зрителя. Когато зрителят те обича, имаш всичко“, обясни продуцентът Евтим Милошев пред Нова тв. След като навръх премиерата на „Критична точка“ той загатна за евентуалното завръщане на доц. Банков (Юлиан Вергов) към продукцията, той отново проговори за продължаването на сюжетната нишка около бившия директор на „Свети Кирил“.Доцент Банков е един герой с много интересна съдба. „В края на четвърти сезон му се наложи да замине за Германия, защото неговата жена, за която той носи моралната тежест, че е в кома, се събуди, което си е някакво медицинско чудо. Какво ще се случи с доцент Банков, предстои да разберем. Нека да направим разликата между Юлиан Вергов и доцент Банков. Юлиан Вергов е изключително талантлив и обичан български актьор. Юлиан Вергов в “Откраднат живот” е само функция на доцент Банков. Винаги, във всяко едно нещо, аз бих работил с Юлиан Вергов“, категоричен е още Милошев.", "date": "2018.05.21", "title": "Милошев крои шести сезон на „Откраднат живот“"}
{"url": "https://www.monitor.bg:443/bg/a/view/lokomotiv-sf-i-nacional-stignaha-finalite-na-danoniada-2018-100193", "text": "Два столични отбора - „Локомотив“ и „Национал“, се класиха за финалите на детския футболен турнир „Данониада” 2018. „Национал” завърши като водач в едната група с обща голова разлика 16:1. В другата група „Локомотив” (Сф) се класира за финала след минимална победа с 1:0 в дербито със „Славия” и обща голова разлика от 7:1 В зона София, мачовете от която се проведоха на стадион „Раковски“, играха отбори от Благоевград, Кюстендил, Перник, София-област, Враца, Монтана и София-град. Националният финал на „Данониада“ 2018 ще се проведе на 1 юни на терена на НСА. Мачовете традиционно ще са отворени за публика.", "date": "2018.05.21", "title": "\"Локомотив” (Сф) и „Национал“ стигнаха финалите на \"Данониада\" 2018"}
{"url": "https://www.monitor.bg:443/bg/a/view/arh-zdravko-zdravkov-ne-sym-vikan-v-prokuraturata-100184", "text": "Главният архитект на София Здравко Здравков не е викан в прокуратурата да се обяснява за отказа му да даде зелена светлина за строеж на небостъргач в кв. “Стрелбище”.   Преди дни Софийската апелативна прокуратура образува наказателното дело срещу него заради отказа му да изпълни съдебно решение, с което се задължава да издаде документ за започване на строежа на небостъргача. По време на отчета си за работа през двете години, в които е главен архитект, той съобщи, че за делото разбрал от медиите. Заради отказа си да издаде документ за започване на строежа на високата сграда Здравков бе глобяван два пъти от ВАС. Първата глоба бе на стойност 1000 лв., а втората 13 хил. лв. Като по-голямата сума бе събрана от Столичния общински съвет в знак на солидарност. За изминалата година Здравков е издал 390 заповеди за премахване на незаконни строежи. Принудително са премахнати 48 строежа, като 17 от тях били незаконни, а 31 пред срутване, което струвало 700 хил.лв. Като голяма гордост за 2017 г. той посочи промените в Закона за устройството и застрояване на Столичната община. „Премахната е вратичката в закона по която се появяваше “Уродливото понятие “небостъргач на два калкана” да се появи в София“, заяви архитектът. Здравков открои като важна стъпка, за това столицата да бъде по-зелен и приветлив град, повечето пешеходни пространства обособени по централни упици.", "date": "2018.05.21", "title": "Арх. Здравко Здравков: Не съм викан в прокуратурата"}
{"url": "https://www.monitor.bg:443/bg/a/view/izzeha-128-mobilni-telefona-ot-zatvora-v-plovdiv-100178", "text": "В склада на пловдивския затвор са намерени 128 мобилни телефона. Устройствата са чисто нови, съобщиха за \"Блиц\" от разследването - при претърсването са намерени и около 2000 евро. Първоначално униформените направиха мощен удар в Пловдивско, а по-късно извършиха и сериозен тараш на затвора в града. Главното действащо лице в схемата се казва Ивайло Руменов и излежава присъда за побой и телесна повреда. Той има ключ за склада и лежи във втори отряд 181. В акцията за претърсването участват полицаи от \"Криминална полиция\", както и служители на затвора.", "date": "2018.05.21", "title": "Иззеха 128 мобилни телефона от затвора в Пловдив"}
{"url": "https://www.monitor.bg:443/bg/a/view/za-pyrvi-pyt-24-maj-stava-oficialen-praznik-v-syrbija-100180", "text": "Тази година Сърбия за първи път ще празнува 24 май като ден на славянската писменост, а от следващата година този ден ще стане официален празник на страната. Това съобщи в Белград Никола Селакович, който е секретар на сръбския президент Александър Вучич. Селакович, заедно с българския вицепрезидент Илияна Йотова поднесоха цветя пред паметника на Кирил и Методий в сръбската столица. Йотова беше на посещение в Чехия, Словакия и Сърбия по стъпките на светите братя. \"Светите братя Кирил и Методий в Сърбия са символ на началото на славянската писменост и просвета. Наистина досега не сме отбелязвали празника по най-достойния и заслужен начин, както останалите славянски народи, защото сърбите честваме и Свети Сава като свой национален просветител. Но това не намалява значението на делото на светите братя Кирил и Методий.  \", допълни Селакович.  ", "date": "2018.05.21", "title": "За първи път 24 май става официален празник в Сърбия  "}
{"url": "https://www.monitor.bg:443/bg/a/view/varna-chete-veche-pyrvite-4-razkaza-ot-spirka-za-razkazi-100174", "text": "Първите четири разказа от проекта „Спирка за разкази” на сдружение „Кашалот” във Варна вече се четат от чакащите пътници. В продължение на един месец, от 21-и май до 17-и юни, четири централни спирки на градския транспорт във Варна са преобразени в места за творчество и въображение. Избраните места са „Козирката”, „Общината” (спирка „Музея”), „Червения площад” (спирка „Площад Съединение”) и „Чаталджа”.  Всяка седмица там ще бъдат „публикувани\" авторски произведения, специално написани за проекта на тема „Още 5 минути“. „Спирките на градския транспорт са едни от най-незабележимите места в града. Места, през които само минаваме, губим си времето в чакане и продължаваме в своята посока. А защо, вместо това, не ги превърнем в място за вдъхновение? Например, в трибуна за млади автори“, коментираха от сдружение „Кашалот“ във Варна. Така те застанаха зад тази идея, като в началото на май стартираха новия си проект „Спирка за разкази“. Той се осъществява с финансовата подкрепа на фонд „Култура“ на Община Варна. От сдружението се надяват с тази малка промяна в градската среда, да направят чакането и пътуването с градския транспорт на жителите и гостите на Варна по-приятно, вдъхновяващо и интересно. Всички разкази от проекта ще може да се прочетат и на сайта www.spirkazarazkazi.bg", "date": "2018.05.21", "title": "Варна чете вече първите 4 разказа oт „Спирка за разкази“   "}
{"url": "https://www.monitor.bg:443/bg/a/view/69-bloka-se-vkluchvat-v-shestvieto-za-24-maj-vyv-varna-100185", "text": "69 блока ще се включат в традиционното празнично шествие във Варна по случай 24 май – Ден на българската просвета и култура и славянската писменост. Празничната програма започва в 9,20 часа с благодарствен молебен в Катедралния храм „Св. Успение Богородично“. Точно в 10 часа на пл. „Св. Св. Кирил и Методий“ ще бъде издигнат българският флаг, след което ще бъде изпълнена фолклорна композиция, а във въздуха ще полетят големи балони с буквите от кирилицата. Под звуците на химна „Върви, народе възродени“, ще тръгне празничното шествие, което традиционно се повежда от ученици и учители от ОУ „Св. Св. Кирил и Методий“, следвани от носителите на Награда „Варна“ за 2018 година. Ще участват и всички общински, държавни и частни училища, 6-те варненски висши учебни заведения, блок с детски градини, Общински детски комплекс, НАОП „Н. Коперник“ и специален блок на културните институции. В 11 часа пред входа на Морската градина ще започне концерт на фолклорен ансамбъл „Варна“ под мотото „Да поиграем на празника”.", "date": "2018.05.21", "title": "69 блока се включват в шествието за 24 май във Варна"}
{"url": "https://www.monitor.bg:443/bg/a/view/pyrvijat-ni-kurort-praznuva-110-godini-s-kurban-i-koncert-na-otkrito-100182", "text": "Първият български Черноморски туристически комплекс „Св. Св. Константин и Елена“ край Варна празнува 110-годишнината си с курбан и концерт на открита сцена.  21 май е Ден на Светите равноапостоли Константин и Елена и празник на едноименния курорт край Варна. Празничната програма започна със Света литургия в манастира „Св. Св. Константин и Елена”, след което тръгна Литийно шествие с чудотворната икона на Светите равноапостоли и освещаване на курбан, който бе раздаден на миряните, дошли да отбележат светлия ден. Празничният концерт бе на откритата сцена пред ресторант „The Bay“ с участието на представителния духов оркестър на Военноморските сили и фолклорния ансамбъл при ВСУ „Черноризец Храбър“. Познат преди повече от век с красивите си пейзажи и прекрасна природа, в наши дни курортът е морска и СПА дестинация с традиции в морелечението, балнео и СПА туризма. Сред най-големите предимства на мястото са уникалните му природни дадености – красива природа, чист въздух и плажове, които се съчетават с пълноценна почивка, море, лечебна минерална вода и морски климат. Курортът предлага СПА и уелнес уикенди и ваканции, условия за спорт, рехабилитация, грижи за здравето и красотата през цялата година.  Богат е събитийният календар за 110-годишнината, коментираха от ръководството на комплекса. Честванията започнаха със скулптурния пленер „Докосване до природата“, който посрещна четвъртото си издание с международно участие от Македония, Украйна и България, с фестивала „Море и здраве“, предложил научни, образователни, развлекателни и творчески събития, с празника на курорта 21 май.   Книга за миналото и настоящето му, както и пътуваща в Европа фотографска изложба ще го презентират като морска и СПА дестинация в Германия, Чехия и Русия. В деловата програма в най-новия 5-звезден хотел „Астор Гардън“, са включени Национален съвет по туризъм, Втори българо-руски форум на побратимените градове, Почетна среща между доайени на курорта и студенти, Борд на европейската СПА асоциация /ЕСПА/ и годишното събрание на партньорите по международния проект „По стъпките на римляните“. З а ценителите на изящните изкуства е изложбата „Еден – светлинни инсталации от стъкло“ на Веселина Гекова. Експозиция ще покаже и керамични съдове, открити през миналия век на територията на курорта. Сред спортните инициативи са 10-тия тенис турнир за аматьори и спортната обиколка 110-години морски курорт Св. Св. Константин и Елена. За честванията на 110-годишнината на курорта, община Варна отдели oт бюджета си 100 000 лв.", "date": "2018.05.21", "title": "Първият ни курорт празнува 110 години с курбан и концерт на открито  "}
{"url": "https://www.monitor.bg:443/bg/a/view/voenen-e-arestuvan-v-plovdiv-sled-kato-e-namushkal-svoj-sysed-100183", "text": "Военен е задържан в Пловдив, след като като снощи е намушкал с нож свой съсед, съобщи bTV. Задържаният е командос от Специлните сили, а наръганият е полицай. Имали са личен конфликт. Пострадалият е настанен в болница. Инцидентът е станал в кв. „Кючук Париж”. Задържаният е домоуправител на жилищен вход, съседите го описват като добронамерен и кротък човек. Инцидентът е станал на улицата. Целият район в момента  е отцепен от военна полиция.", "date": "2018.05.21", "title": "Военен е арестуван в Пловдив, след като е намушкал свой съсед"}
{"url": "https://www.monitor.bg:443/bg/a/view/izrisuvaha-s-izprajnenija-2-koli-100188", "text": "В Благоевград тръгва нова мода вандалщина. След като преди седмица на няколко леки коли им бях срязани гумите с нож тази сутрин 2 автомобила осъмнаха с изрисувани предни и странични стъкла. Вонята, която се носеше пред блок 66 в благоевградския квартла „Еленово“ издаде веднага произхода на боята – изпражнения?! Женя Георгиева, собственичка на една от „изрисуваните“ коли възкликна във фейсбук, публикува и снимки: „Здравейте. Така намерихме колите си тази сутрин, намазани с изпражнения. Хора, кажете ми кой нормален човек би направил подобно нещо! Потресена съм!“ Приятели я утешаваха в социалната мрежа: „Милицията е виновна. В Орлин махала спукаха гумите на няколко коли преди седмица, сега в Еленово с лайна намазаха колите. Е, това вече прилича на нещо. Нещо сериозно става в БЛАГОЕВГРАД!“", "date": "2018.05.21", "title": "Изрисуваха с изпражнения 2 коли"}
{"url": "https://www.monitor.bg:443/bg/a/view/kitara-na-bob-dilyn-prodadena-za-polovin-milion-dolara-100152", "text": "Китара на Боб Дилън беше продадена за половин милион долара на търг в събота в Ню Йорк. Китарата - Fender Telecaster - от 1965 г. е принадлежала на Роби Робъртсън, китаристът на Дилън, и на нея са свирили Дилън, Ерик Клептън и Джордж Харисън. Очакваната цена е била между 400 и 600 хил. долара, продадена е за 495 000 долара. Китарата бележи пътя на певеца и носител на Нобелова награда за литература от фолк песни като \"The Times They Are A-Changin'\" (1964) до електронни рок хитове като \"Like a Rolling Stone\" (1965). В събота бяха продадени и първата електрическа китара на Джордж Харисън, както и китара на Елвис Пресли от 1968 г. (за 115 000 долара).  Коланът на Елвис, който той носи на концерт в Хаваи през 1972 г., бе продаден за $354,400. Диаментен пръстен, който Краля на рока подарява на почитател на концерт през 1975 г., бе купен за 100 хил. долара. Продажбата включваше костюми на Елтън Джон, Бритни Спиърс и Майкъл Джексън.", "date": "2018.05.21", "title": "Китара на Боб Дилън продадена за половин милион долара"}
{"url": "https://www.monitor.bg:443/bg/a/view/zastrahovame-domashnija-lubimec-s-15-leva-na-mesec-99971", "text": "15 лева на месец би ни струвала застраховката за домашния любимец, установи проверка на „Монитор“. Оказва се, че този застрахователен продукт е нов за нашата страна, но чрез него можем да спестим 70% от разходите за ветеринар. Застраховката се предлага в три пакета. Най-ниският застрахователен лимит е 700 лева, а най-високият - 2100 лв. Застрахователните премии пък варират между 9,75 лв. и 15 лв. на месец. В зависимост от нивото на избрания пакет застраховката за кучета и котки покрива на първо място медицински разноски при злополука и заболяване, разходите за лекарства, а в определени случаи и разходи за профилактика. Така, ако изберем лимит от 700 лева, то общата сума за година, която ще трябва да дадем, е 117 лева, или 9,75 лева всеки месец. Тук обаче застрахователната компания ще ни поеме само до 130 лева за лекарства и до 700 лева за т.нар. медицински разноски, ако домашното животинче се разболее или пострада. Поема се също така ангажимент за подсигуряване на второ медицинско мнение при препоръка за хирургическа интервенция. Срещу 27 лева отгоре лимитът скача двойно – на 1400 лева. Парите за лекарства, които ще поема фирмата застраховател пък стават 260 лева, а медицинските разноски до 1400 лева. За най-скъпия пакет ще трябва да се бръкнем със 180 лева, което разделено на месеци излиза по 15 лева. Тази полица обаче дава най-пълна защита на четириногия ни приятел. Общият лимит на отговорност е 2100 лева. При нужда застрахователят би поел до 400 лева за лекарства, до 2100 лева от разходите по доктори, както и второ мнение, ако се наложи. Тук различното е, че ни се полагат и 30 лева за профилактика на животинката. Освен това компанията би поела до 2100 лева разходи, ако кучето или котката ни нанесе вреди на трети лица. Полагат ни се и до 500 лева за разходи, възникнали в случай на злополука или заболяване на любимеца ни, които водят до отмяна на нашето пътуване. Това означава, че ако имаме резервирана почивка за 1000 лева, но кученцето ни се разболее и се налага да се грижим за него, то компанията ще ни възстанови 500 лева, разясни за „Монитор“ Михаела Георгиева, маркетинг мениджър в „Групама застраховане“. По думите й има интерес към този вид продукт, но от сънародниците ни, които живеят в по-големите градове в страната, и тези, които получават по-високи доходи. Експертите обясняват, че при настъпване на застрахователно събитие е по-добре да заведем любимеца си в една от доверените клиники, с които работи компанията, тъй като така ще платим на място само 30% от стойността на дължимите медицински разноски. Разбира се, можем да го заведем и в клиника по наш избор, но тогава ще трябва да заплатим цялата поискана сума, а след това да изпратим на фирмата застраховател попълнен формуляр за заявление на щета, оригинали на фактура и касов бон от направените медицински разходи, както и епикриза/амбулаторен лист от прегледа. След това в рамките на 15 дни от деня на получаването на всички документи, компанията ще ни върне до 70% от извършените разходи. Полицата покрива и застрахователни събития, възникнали в чужбина в страните от Европейския съюз. Според условията на застраховката могат да се правят полици за всички видове породи и кучета и котки. Ограничение има само по отношение на годините на животните. Котките трябва да са над 8 навършени месеца и под 11 навършени години, а кучетата също над 8 навършени месеца, но под 9 годишни. Изключват се само тези със специално предназначение - бойни, полицейски, стопански, кучета пазачи и кучета от развъдници. Полицата пък е валидна от датата на влизане в сила до навършване на 12 години при кучето и 14 години при котката, като не е необходимо всяка година да подновяваме или преподписваме документите. Важно е единствено да си плащаме всяка година премията по застраховката.", "date": "2018.05.21", "title": "Застраховаме домашния  любимец с 15 лева на месец"}
{"url": "https://www.monitor.bg:443/bg/a/view/noje-curher-cajtung-v-razmisyl-za-iztochnite-zaplati-100155", "text": "Източноевропейците се чувстват експлоатирани. И наистина - никак не е лесно да се обяснят огромните разлики в заплащането на Изток и на Запад, пише \"Нойе Цюрхер Цайтунг\".    Вече близо три десетилетия известната чешка марка \"Шкода\" е част от германския концерн \"Фолксваген\". Но чехите могат само да си мечтаят за заплати като германските, коментира \"Нойе Цюрхер Цайтунг\" и дава пример с В тази връзка изданието пояснява, че производителността на чешките заводи не е по-ниска от тази в Германия. Точно обратното: дори е по-висока заради по-дългото работно време в Чехия.     Случаят „Шкода\" е показателен. И дава обяснение защо темата толкова силно занимава източноевропейските страни-членки на ЕС, посочва швейцарското издание и продължава: \"Макар че страните от бившия Източен блок междувременно наваксаха в икономически план, там цари недоволство, а много от хората се чувстват експлоатирани от западните концерни. Първо, защото те изтеглят навън големи печалби, натрупани в страни като Чехия, Полша или Унгария. И второ, защото заплатите там са все още много по-ниски, отколкото на Запад. Дори либерални икономисти проявяват разбиране за това недоволство, пише по-нататък швейцарското издание. „Трудно е да се приеме фактът, че при една и съща производителност на труда някои получават само една трета от обичайното заплащане\", е цитиран да казва Ян Швейнар, един от водещите експерти по темата за икономическото развитие на страните в преход.   Разликите в заплащането на Изток и на Запад действително изправят икономистите пред загадка. Лесно може да се обясни защо един фризьор в Прага получава по-малко от колегите си във Франкфурт или в Цюрих - подобни услуги не се търгуват трансгранично и затова заплатите се ориентират по производителността на местната икономика. А тя все още значително изостава в сравнение с германската например. Но с този аргумент не може да се обясни по-ниското заплащане на работниците от \"Шкода\", с чийто труд се произвежда чиста проба експортна стока. Какво е обяснението тогава?  Така работодателите разполагаха с много налична работна ръка, което на свой ред ограничи повишаването на заплатите, пише \"Нойе Цюрхер Цайтунг\".   По-нататък вестникът се пита дали в контекста на дебата за по-ниското заплащане на Изток действително може да се говори за експлоатация от страна на западните концерни. Според изданието, на този въпрос следва да се отговори отрицателно. \"Нойе Цюрхер Цайтунг\" цитира в тази връзка изследвания, от които става ясно, че западните концерни в Източна Европа плащат значително по-високи заплати от местните фирми.   Тъй като играят по-скоро второстепенна роля, те не са в състояние да се преборят за такава закрила на работните места и за такива повишения на заплатите, каквито има в Западна Европа.   Не на последно място роля играе и този факт: в повечето случаи същинската конкуренция на източноевропейските производители се намира не в Германия например, а в развиващи се страни като Китай или Индия. А това ограничава потенциала за покачване на заплатите в Централна и в Източна Европа, коментира в заключение „Нойе Цюрхер Цайтунг\".", "date": "2018.05.21", "title": "\"Нойе Цюрхер Цайтунг\" в размисъл за \"източните заплати\""}
{"url": "https://www.monitor.bg:443/bg/a/view/alek-aleksiev-i-jana-titova-uchat-deca-na-kino-100179", "text": "Актьорското семейство Александър Алексиев и Яна Титова ще проведат двуседмичен курс за деца на тема Кино. Обучението ще се състои това лято – от 16 до 27 юли. предупреждават организаторите от „Арт Ваканция“. Курсът ще се проведе на Витоша, а в рамките му ще бъдат заснети два късометражни филма. Всяко от децата ще може да избере своята желана позиция пред или зад камера, а на финала най-добрите ще бъдат отличени с грамоти за младши режисьори, оператори, сценаристи, актьори и т.н. Учениците ще получат и Диплом за завършен курс в специалност Кино. Преди броени седмици официалната си премиера направи „Радиограмофон“ (реж. Рузие Хасанова) с участието на Титова и Алексиев. Сюжетът е вдъхновен от истинска история край Родопите и се фокусира върху Али, който с риск за живота си предприема тридневно пътешествие пеша до най-близкия град, за да купи радио на обсебения си от рокендрола син.", "date": "2018.05.21", "title": "Алек Алексиев и Яна Титова учат деца на кино"}
{"url": "https://www.monitor.bg:443/bg/a/view/sistema-na-bosch-pravi-motocikletite-po-bezopasni-100173", "text": "Производителите на мотоциклети се стремят да ги направят колкото е възможно по-безопасни и обикновено за това се грижи електроника, като контрола на сцеплението, ABS в завой и електронното окачване. Производителите на мотоциклети се стремят да ги направят колкото е възможно по-безопасни и обикновено за това се грижи електроника, като контрола на сцеплението, ABS в завой и електронното окачване. Но до сега, никой не е помислял да използва ракети, за да помогне на мотоциклета да стои изправен, освен Bosch. Твърде много променливи, определят динамичното равновесие на движещите се на две колела средства, като повечето от тях не се подчинени на мотоциклетиста. Едно от най-често срещаните злополуки, която рано или късно се случва на почти всеки моторист, по обществените пътища, е така наречения lowside, което обикновено е в последствие от загубата на сцепление на предното колело. Независимо колко добре е оборудван мотоциклетът по отношение на безопасността, няма как да  помогне електронен сензор, ако водачът навлезе в завой твърде бързо или спира твърде много, както и ако премине над нещо хлъзгаво, по време на завой. Повечето пъти, за по-голямата част от мотоциклетистите, спасяването от падане при lowside е чист късмет и малко опит, като подаването на газ е може би единственото, което може да помогне, ако разбира се, има достатъчно място за възстановяване на сцеплението. Bosch има алтернативен подход при случай на lowside, който в момента се изпробва в Sliding Mitigation Research Project, и се твърди, че ще предотвратява падане. Идея се базира на използването на доказала се технология, по съвсем нов начин. Повечето съвременни мотоциклети вече са оборудвани със сензори, които могат да идентифицират, кога едно от колелата се при плъзва настрани, така че когато определен показател бъде превишен, дюза пръска газ в посоката, която ще противодейства на хлъзгането, поддържайки мотоциклета в неговата траектория. Това звучи подобно на принципа за ракетно задвижване, но Bosch предлага използването на газови акумулатори, които вече се използват във въздушните възглавници за автомобили. Цялата система използва широко разпространена технология, просто за друга цел. Тази идея поражда няколко въпроса. Ще се нуждае ли от презареждане на резервоара след употреба? Колко теглото ще добави към на мотоциклета? Как ще се справи, когато загубата на сцепление не е резултат от подхлъзване на гумата, която преминава над нещо хлъзгаво, а по-скоро мотоциклетиста се движи твърде бързо? Възможно ли е опитвайки се да коригира накланянето, да изхвърли мотоциклетиста?", "date": "2018.05.21", "title": "Система на Bosch прави мотоциклетите по-безопасни"}
{"url": "https://www.monitor.bg:443/bg/a/view/kitaj-osiguri-vryzka-s-obratnata-strana-na-lunata-100159", "text": "В понеделник от Китай бе успешно изстрелян спътник-ретранслатор Цюецяо за лунната мисия \"Чанъе 4\". Съобщението е на Китайската корпорация за космическа наука и техника (CASC). Изстрелването стана с помощна на ракетата \"Чанчжен 4\" (Великия поход) малко след полунощ българско време от космодрума Сичан в югоизточната част от страната.   Стартът на изследователския апарат \"Чанъе 4\", който трябва да осъществи меко кацане на обратната страна на Луната, е планиран във втората половина на тази година. Пряката връзка с обратната страна на Луната е невъзможно и затова спътникът ретранслатор \"Цюецяо\" ще отговаря за предаването на сигнала между Земята и \"Чанъе 4\".", "date": "2018.05.21", "title": "Китай осигури връзка с обратната страна на Луната "}
{"url": "https://www.monitor.bg:443/bg/a/view/obsyjdat-infrastrukturata-v-severna-bylgarija-100167", "text": "Инвестициите в инфраструктура, трансграничното сътрудничество и бъдещото на строителния бранш в Северна България ще обсъдят на международна кръгла маса в Луковит на 23 май. Камарата на строителите в България и Искра Михайлова, председател на Комисията по регионално развитие към Европейския парламент, за четвърти пореден път организират съвместна конференция. Тази година темата на форума е „Инвестиции и инфраструктура в Северна България“.  Във форума ще участват Искра Михайлова, председател на Комисията по регионално развитие към ЕП, инж. Илиян Терзиев, председател на УС на КСБ, Нено Димов, министър на околната среда и водите, Малина Крумова, зам.-министър на регионалното развитие и благоустройството, инж. Светослав Глосов, член на УС на Агенция „Пътна инфраструктура“ и почетен председател на КСБ, инж. Галина Василева, ръководител на Управляващия орган на ОП „Транспорт и транспортна инфраструктура 2014 – 2020“, Корнелия Маринова, кмет на община Ловеч, Стамен Янев, изп. директор на Българската агенция за инвестиции, Валери Белчев, председател на УС на „Фонд мениджър на финансови инструменти в България“ ЕАД, областни управители, кметове на общини, председателите и членовете на ОП на Камарата от региона. По време на събитието ще се разискват актуални въпроси относно настоящи и бъдещи инвестиции в сферата на инфраструктурата, трансграничното сътрудничество, потенциал и перспективи за строителния бранш в Северна България, публично-частни партньорства, регионална политика на Европейския съюз – настояще и бъдеще, възможности за развитие на региона, механизми за използване на финансови инструменти. Медиен партньор на събитието е в. „Строител“. Събитието ще се проведе в хотел „Дипломат Плаза“.", "date": "2018.05.21", "title": "Обсъждат инфраструктурата в Северна България"}
{"url": "https://www.monitor.bg:443/bg/a/view/pesen-za-glavnija-arhitekt-na-varna-e-na-pyt-da-stane-leten-hit-100170", "text": "Появата на главния архитект на Варна, Виктор Бузев във видео към песен, която бе посветена на самия него, бе посрещната край морето с разнопосочни мнения.  Песента предизвика полемика, най-вече защото някои я възприемат като възхвала на варненския общинар, който често е обект и на критики от варненци. Днес обаче познавачите твърдят, че песента „Архитект Бузев“, в изпълнние от колоритния Стоян Роянов Ya Ya, който е и автор на музиката и текста, е на път да стане тотален варненски летен хит. С пускането на клипа в YouTube имаше сериозна дискусия и за музикалните качества на парчето. Според някои, то е шедьовър и сигурен летен хит. Други пък го оценяваха като „боза“ и „издънка“. Факт е обаче, че парчето се върти в ефир и се тананика от мнозина, защото е ритмично и забавно. То представлява колоритна смесица от измислени фрази и изречения на български, руски и английски език, типично в стила на Ya Ya, който може да се определи като хип-хоп с джаз елементи. Видеото цитира някои автобиографини данни и подсказва за страстта на 45-годишния главен архитект към музиката. След разходка по нотната стълбица следва „My name is архитект Виктор Бузев, роден и израсъл във Варна“. „Погледни към себе си! Чисти мисли и свежа кръв ми дай!“, а рефрена на парчето е „Пази достойнство, дете да се гордей\". В песента за арх. Бузев се пее също за неговото „светло детство с музика на Джеймс Браун“ и за това как казал на служителите в община Варна „What you’re gonna do today?“ („Какво ще правите днес?“) Клипът на 30-минутното парче е заснет на плажа във Варна, а част от снимките са направени в крайбрежно заведение. В основата на проекта е приятелството между автора и главния архитект на Варна, както и добрите отношения на Бузев с музикалните и артистични среди. Самият Бузев, много преди да стане главен архитект на града, е бил част от музикалния живот на Варна. Той свири на барабани в различни формации и има много приятели в музикантските среди.    ", "date": "2018.05.21", "title": "Песен за главния архитект на Варна е на път да стане летен хит "}
{"url": "https://www.monitor.bg:443/bg/a/view/gerb-sys-signal-v-prokuraturata-za-otrovnata-voda-v-sofija-100176", "text": "Софийската градска прокуратура проверява сигнала на ГЕРБ срещу депутата от БСП Таско Ерменков заради публикацията, че водата в София е отровна, съобщи говорителят на главния прокурор Румяна Арнаудова. Сигналът бе подаден по-рано днес от депутатите от ГЕРБ Данаил Кирилов и Тома Биков и веднага бил разпределен на СГП. Проверката се извършва по чл. 326 от НК. Той гласи, че  който предава по радио, телефон, или друг начин неверни повиквания или заблуждаващи знаци за помощ, злополука или тревога, се наказва с лишаване от свобода до две години. Ако от деянието са настъпили значителни вредни последици, то наказанието е лишаване от свобода до 5 г. Депутатският имунитет не пречи да се извършва проверка, обясни Арнаудова.  Както се и зарекоха в неделя, от ГЕРБ внесоха сигнал в прокуратурата срещу депутата от БСП Таско Ерменков. Той е за разпространяване на невярна информация и за тероризъм. Поводът е съобщението на соцдепутата във Фейсбук, че водата в София е отровена и не трябва да се пие, тъй като в язовир „Искър“ било излято голямо количество химикали. Твърдението му, за което той се позова на сои приятели и институции бе официално опровергано от Столичната община, а от ГЕРБ се заканиха да търсят сметка за действията на депутата, които насаждали страх у хората. В понеделник народните избраници Данаил Кирилов и Тома Биков от внесоха сигнала в прокуратура. Най-тежкото наказание, което Ерменков може да получи по двете обвинения е до 15 години затвор, уточниха от управляващата партия. Освен това от ГЕРБ призоваха БСП да се разграничи от Ерменков и да го изключи от парламентарната група.  \"Това, което е направил депутатът от БСП наистина за мен е недопустимо. Ще изпратя сигналите си до съответните компетентни служби\", каза от своя страна и столичният кмет Йорданка Фандъкова. А Кирилов добави: \"Не може Таско Ерменков за елементарни политически цели да употребява такива инструменти.“. По думите на Кирилов, който е шеф на правната комисия в НС за двете престъпления, за които е сезирана прокуратурата, може да се поиска отнемане на депутатския имунитет на Ерменков.", "date": "2018.05.21", "title": "Прокуратурата подхвана Ерменков по сигнала за тероризъм (ОБНОВЕНА)"}
{"url": "https://www.monitor.bg:443/bg/a/view/9-dushi-ostavat-v-aresta-sled-boja-v-zala-kolodruma-100168", "text": "Девет души остават в ареста, след вчерашния бой по време на боксова гала вечер в зала \"Колодрума\" в Пловдив.  По време на размириците е  имало стотици зрители, а агресорите хвърляли маси, столове, бомбички и сигнални ракети.   Според организаторите на събитието действията им са били нарочна провокация. Общината обмисля затягане на пропускателния режим в залата. ", "date": "2018.05.21", "title": "9 души остават в ареста след боя в зала \"Колодрума\""}
{"url": "https://www.monitor.bg:443/bg/a/view/chovekyt-i-vjarata-i-vapcarov-na-41-vypros-na-matura-po-bel-100172", "text": "Върху „Човекът и вярата“ и стихотворението „Вяра“ на Никола Вапцаров разсъждаваха тазгодишните зрелостници. То е част от единствената му стихосбирка„Моторни песни“ и е едно от последните изучавани произведения в 12 клас. Зрелостниците имат на разположение 120 минути за работата си по интерпретативното съчинение или есето. След 16 часа ще бъдат качени отговорите на матурата, а до 13 юни ще бъдат обявени резултатите.", "date": "2018.05.21", "title": "„Човекът и Вярата“ и Вапцаров на 41 въпрос на матура по БЕЛ"}
{"url": "https://www.monitor.bg:443/bg/a/view/57-129-sedmoklasnici-rabotjat-po-variant-2-100165", "text": "57 129 седмоклаасници ще започнат работа по Вариант 2 на националното външно оценяване по български език и литература. Той бе изтеглен от Юлиян Лазаров от Военен телевизионен канал.  Изпитът се състои от два модула - първият е тест и се провежда в рамките на 60 минути, а вторият е дидактически преразказ за 90 минути.", "date": "2018.05.21", "title": "57 129 седмокласници работят по Вариант 2"}
{"url": "https://www.monitor.bg:443/bg/a/view/kamion-razsipa-23-tona-zehtin-na-magistralata-100175", "text": "Товарен автомобил катастрофира тази сутрин на магистралата и разля 2 тона зехтин, съобщават от полицията. \"Волво\"-то е било шофирано от 31-годишен хърватин.  Движил се е с несъобразена скорост и с релефа на пътя. Водачът е загубил управлението и се е ударил в дясно в мантинелата. Еластичната ограда е разрушена, а на пътя са се разлели 23 тона зехтин. От полицията съобщават и за 7-годишно момченце, което е без опасност за живота след произшествие станало на 20 май, в Димитровград. На паркинг на улица „З.Зограф“, 18-годишна водачка на лек автомобил \"Алфа Ромео\" при потегляне от паркинга е блъснала изскочилото от дясно на ляво по посока на движението дете. Момчето е с натъртване на гърба прегледано и освободено за домашно лечение. Съставен акт.", "date": "2018.05.21", "title": "Камион разсипа 23 тона зехтин на магистралата"}
{"url": "https://www.monitor.bg:443/bg/a/view/120-sluchaja-na-nasilie-nad-deca-za-3-meseca-100102", "text": "Случаите на насилие или експлоатация над деца се увеличават. Дневно се подават между 20 и 40 сигнала, понякога дори достигат до 50, това заяви Елеонора Лилова, директор на Държавната агенция за закрила на детето. Само за първото тримесечие на 2018 г. агенцията е била сезирана 120 пъти за упражняване на тормоз над подрастващи. В някои от случаите се съобщава за повече от един вид насилие. За сравнение - за всички 12 месеца на 2017 г. случаите са били 459. От Агенцията по закрила на детето обясняват сравнително високия резултат за началото на годината с увеличаване на чувствителността на обществото по темата. Водещи и през миналата, и през тази година са преписките за упражнено физическо насилие – 168 за 2017 и 49 за 2018 г. Запазва се и тенденцията основно сигналите да са свързани с неглижиране и психически натиск. През 2017 година са подадени 41 преписки за блудство с деца, докато за първото тримесечие на настоящата година те са 12. Миналата седмица столична полиция арестува мъж след сигнал на родители за сексуално посегателство в сградата на 17-о ОУ в кв. „Западен парк“. Все по-често се наблюдават и случаи на насилие над деца мигранти или от уязвими групи. С бързи и застрашителни темпове се разраства и тормозът в интернет. За разлика от миналата година, тази все още няма преписки за използване на неподходящи и уронващи достойнството на детето методи на възпитание. Обикновено около Най-често тормозът се упражнява в семейството или от познати хора, а сравнително малко са случаите, в които е съобщено за оказано насилие над дете от непознат. „Работата по превенцията на насилие главно засяга моралните характеристики на обществото и от там рефлектира върху изискванията на хората към качеството на живот в семейството, двойката, отделната личност. Семейството, детската градина и училището освен възпитателни и образователни имат и социални функции“, коментира Елеонора Лилова. Последният известен случаи на посегателство на учител над дете беше в Димитровград. Тогава   По думите на пострадалия подрастващ и съучениците му шамарите са били 2 – по лицето и по гърба, обясняват от Агенция социално подпомагане. Детето живее в приемно семейство от 2016 г., а сигналът е подаден от един от приемните родители. Според него то се е прибрало с червено око. Преподавателят пък твърдял, че само е разтърсил петокласника и го е ударил леко по врата. От агенцията са категорични, че създаването и развитието на мрежа за изграждане на механизми за връзка между различните служби и професионалисти, ангажирани с проблема на местно ниво е от изключителна важност. Притеснителен е и фактът, че при реализирането на контролна дейност от агенцията са установили, че все още има професионалисти, работещи с деца, които за тормоз над подрастващи. От институцията апелират гражданите в случай на съмнение за насилие да сигнализират или на безплатната денонощна линия 116 111, или на сайта на агенцията. Освен това има изградени приемни, където хората и децата могат да бъдат консултирани, насочени към услуги за подкрепа, да бъдат изслушани и защитени.      ", "date": "2018.05.21", "title": "40 сигнала на ден за насилие над деца"}
{"url": "https://www.monitor.bg:443/bg/a/view/tomislav-donchev-zakonyt-makron-protivorechi-na-evropejskite-principi-100162", "text": "\"Въпросният пакет (\"Закона Макрон\"), който изключително много с основание притеснява нашите превозвачи, не само е в ущърб на България и на българския транспортен бизнес\". Това заяви пред NOVA вицепремиерът Томислав Дончев.  \"Аз твърдя, че той противоречи на редица европейски принципи, включително и този за свободното движение на хора. Как ще вменяваме на един превозвач на колко седмици къде да ходи? Той може да не иска да се прибере вкъщи. Може да реши да види тъща си в Испания\", изтъкна той във връзка с промените в плана за мобилност, станали известни като Закона \"Макрон”. Припомняме, че преди дни по време на Срещата на върха в София европейските лидери бяха посрещнати от недоволните превозвачи с мащабни протести с камиони и автобуси. Те негодуваха срещу регламента, който предвижда тираджиите да се прибират в родината си поне веднъж на 3 седмици, задължително да отсядат в хотели, а командировъчните им да са в размер според правилата в страната, в която се намират.  „И тук обичайно фокусираме разговора – кой колко пари ще дава. Чухме, 10 милиарда за свързаност, за инфраструктура – това е добре. Това е т.нар. „хибридно финансиране”. Най-голямата задача обаче е друга и тя е двустранна – първо, това е един процес, който трябва да тече през следващите години. Говорим за реформи в самите държави. Второ, работа с гражданите, които трябва да бъдат убедени, че нямат друга приемлива алтернатива”, коментира Дончев.  „Членството в ЕС не е само формален акт. И ако то няма дълбока подкрепа, нищо няма да се получи. Същият процес трябва да тече и в самите държави-членки”, категоричен бе той.", "date": "2018.05.21", "title": "Дончев: Законът \"Макрон\" противоречи на европейските принципи"}
{"url": "https://www.monitor.bg:443/bg/a/view/njama-da-sprem-nasilieto-nad-deca-s-programi-100137", "text": "Децата ни могат да станат жертва на насилие навсякъде – в семейството, в яслата, в детската градина, в училище... Техни насилници могат да бъдат мама или тате, кака или бате, госпожата, съученици, родители на съученици, учители, педофили. И дори работодатели, взели ги да се трудят на черно. Насилието над деца е феномен, за справянето с който у нас са създадени десетки държавни агенции и институции, неправителствени организации и фондове, които точат държавни и европейски пари, за да пишат програми и стратегии за превенция, да правят анкети с безумни въпроси, да търсят причини и следствия, да пишат анализи и заключения. И в крайна сметка какво? Нищо. Насилието над деца във всички форми продължава. И ще продължава, докато не осъзнаем значението на най-малката обществена единица – семейството. Родители редовно пердашат децата си вкъщи за всяка беля, крещят им за разхвърляни играчки, наказват ги, налагат авторитарна дисциплина. Родители вдигат семейни скандали пред децата, малките стават свидетели и на побои, породени от пиянски изблици. Родители не се интересуват от живота, постъпките, преживяванията, мисленето на своите деца. Най-често те им казват: Остави ме на мира, уморена съм; махни се от главата ми. Родители правят разлика между собствените си деца. Към едното са по-изискващи, обвиняват го за грешките на другото, постоянно го наказват и са недоволни от него. Не е задължително домашното насилие да е физическо. Психическото насилие спрямо едно малко дете също може да нанесе непоправими последици: да доведе до озлобление, агресия, малоценност, потискане на емоции. И когато детето прецени, че може само да контролира живота си, то си връща за всичко. Избива собствените си комплекси, като надделява над другите. Училището е идеалното място за насилниците. И за жертвите. В училище има големи и малки, силни и слаби, зубрачи и готини, деца на баровци и на обикновени българи. Тук се ръсят в изобилие обиди и подигравки, вземат се стотинките на по-малките, сипят се заплахи, измислят се обидни прякори. В училище се обменя опит за всички псувни и цинизми, научени на улицата или от по-големите, но е табу да се говорят вкъщи. Тук можеш да блъснеш, удариш или набиеш всеки, когото си нацелиш за жертва. И то абсолютно безнаказано. Защото училището днес е сринато на дъното. Учител не може да удари шамар на провинил се ученик. Сакън, да пази Господ! Но ученик може да набие учител. И родител може да набие учител. Дори ще ги покажат по телевизора. Учител не може да изгони арогантен ученик от час. Забранено е, законът не позволява. Но ученикът може да хърка цял час с вдигнати крака на чина или да си играе на телефона. И пак се връщам към родителите. Когато агресивна постъпка на милото им отроче стигне до тях, те са категорични: Това не е възможно! Нашето дете не е такова, другите са го предизвикали. Те са виновни! Е, за това ми е думата...", "date": "2018.05.21", "title": "Няма да спрем насилието над деца с програми "}
{"url": "https://www.monitor.bg:443/bg/a/view/radev-pred-komersant-pokupkata-na-dopylnitelni-iztrebiteli-ot-rusija-e-nevyzmojna-100161", "text": "България не може да закупи допълнително от Русия изтребители МиГ, тъй като според утвърдените от българското правителство изисквания самолетите трябва да са произведени и да са на въоръжение поне в една страна членка на НАТО или Европейския съюз (ЕС).  Коментарът е напрезидента Румен Радев в интервю за руския в. \"Комерсант\", публикувано днес и цитирано от ТАСС.   Това изискване е логично от гледна точка на съюзническите задължения на България, \"така че нека бъдем реалисти - покупката на допълнителни изтребители МиГ е невъзможна\", посочва Радев.   Президентът подчертава, че въпреки че България е член на НАТО, тя продължава да охранява въздушното си пространство с изтребители Миг-29, и във връзка с това е необходимо да се осигури своевременната им техническа поддръжка. В интервюто Радев съобщава още, че отново ще покани руския президент Владимир Путин да посети България през 2018 г.  Днес президентът Радев започва двудневно работно посещение в Русия. През първия ден е планирана среща с руския премиер Дмитрий Медведев, а във вторник са разговорите на българския държавен глава с руския му домакин Владимир Путин в Сочи.", "date": "2018.05.21", "title": "Радев пред \"Комерсант\": Покупката на допълнителни изтребители от Русия е невъзможна"}
{"url": "https://www.monitor.bg:443/bg/a/view/bojko-borisov-i-kornelija-ninova-edin-sreshtu-drug-v-syda-100149", "text": "Бойко Борисов и Корнелия Нинова се изправят един срещу друг в съда.  При свое участие в NOVA Корнелия Нинова обидила премиера с думите „Крадецът вика: „Дръжте крадеца” и той заведе дело срещу нея.  Нинова пък веднага заведе контра-дело за обида, заради думи на премиера, че тя е „Госпожа лъжа” и била сред активистите на СДС. Лидерът на ГЕРБ е предявил граждански иск за 26 000 лева, а лидерът на БСП – за 30 000 лева.", "date": "2018.05.21", "title": "Бойко Борисов и Корнелия Нинова - един срещу друг в съда"}
{"url": "https://www.monitor.bg:443/bg/a/view/bylgarskoto-predsedatelstvo-na-syveta-na-evropa-otblizo-100150", "text": "Националният дворец на културата, който е домакин на Българското европредседателство, отваря вратите си граждани.  Днес всеки може да стане \"делегат\" и да седне в стола на европейските лидери. Посетителите ще бъдат предвождани от гид, който ще им разкаже всичко, свързано с емблематичната сграда.", "date": "2018.05.21", "title": "Българското председателство на Съвета на Европа отблизо"}
{"url": "https://www.monitor.bg:443/bg/a/view/palestinskijat-prezident-mahmud-abas-e-priet-v-bolnica-100144", "text": "Палестинският президент Махмуд Абас е постъпил снощи в болница с висока температура, предаде Асошиейтед прес, цитирайки негов помощник, пожелал анонимност в съответствие с протокола. 83-годишният палестински лидер претърпя операция на ухото миналата седмица и е дошъл в болницата късно в събота за вторичен преглед. Лекарите му направили изследване, а в неделя той е отишъл да ги вземе, но го посъветвали да остане в болницата. Така Абас е за трети път в лечебното заведение само в течение на една седмица. Според палестинската осведомителна агенция, която цитира директора на болницата, резултатите от направените му медицински анализи са добри. Той не даде повече подробности. Той бил в съзнание и контактен. Абас, който е страстен пушач, има дълга история със здравни проблеми - от сърдечни усложнения до рак на простатата преди 10 г. Преди 2 г. той бе подложен по спешност на сърдечна интервенция, след като се оплака от изтощение и болки в гърдите. Той страда също и от запушени артерии и му са поставени няколко стента.  През февруари т.г. Абас постъпи спешно в болница в САЩ два дни след като говори пред Съвета за сигурност на ООН в Ню Йорк. Тогава палестински представители казаха, че той е бил на планирани изследвания и че не било констатирано нищо, заплашващо здравето му. Генералният секретар на Изпълкома на Организацията за освобождение на Палестина (ООП) Саеб Еракат, който казал, че е разговарял с Абас в болницата \"Ал Истишари\" в Рамала, където му правят изследвания, и че състоянието му е добро. Очаквало се той да бъде изписан до два дни. Според друг източник от болницата обаче сегашният проблем на президента не бил свързан с ушната му операция. Абас не е посочил свой приемник, а палестинците не са провеждали избори за президент от 2005 г. поради разрива между\"Фатах\" - партията на Абас, и ислямисткото движение \"Хамас\", което управлява сектора Газа.", "date": "2018.05.21", "title": "Абас в болница за трети път за седмица "}
{"url": "https://www.monitor.bg:443/bg/a/view/inter-obyrna-zrelishtno-lacio-i-e-v-shampionskata-liga-100151", "text": "\"Интер\" ще играе в Шампионската лига. \"Нерадзурите\" спечелиха драматично с 3:2 директния сблъсък с \"Лацио\" за четвъртото място в Серия \"А\" и така си гарантираха участие в най-авторитетния клубен турнир. \"Римските орли\" остават на пето място и ще трябва да се примирят с Лига Европа. Мачът започва неприятно за гостите, тъй като в 9-ата минута Иван Перишич си отбеляза нещастен автогол. Окрилените \"орли\" бяха близо до удвояване на резултата в средата на първото полувреме, но ударът на Сергей Милинкович-Савич се отби в десния страничен стълб. В 29-ата минута се получи разбъркване в наказателното поле на домакините. След рикошет топката се озова в Данило Д'Амброзио, който отблизо направи 1:1. Зрителите на \"Олимпико\" видяха и трети гол до почивката. Сенад Лулич с прекрасен пас между двама защитници изведе на скорост Фелипе Андерсон, който прати топката във вратата за 2:1. \"Нерадзурите\" започнаха много активно втората част и в 78-ата минута усилията им се увенчаха с успех. Капитанът Мауро Икарди преодоля вратаря Стракоша за 2:2. В рамките на следващите четири минути гостите имаха още поводи за радост. Първо Лулич получи втори жълт и респективно червен картон и остави тима си с човек по-малко, след което Матиас Весино с глава направи обрата пълен - 3:2 в полза на миланския гранд. В добавеното време домакините останаха с 9 човека, след като и Патрик Габарон си изкара червен картон.", "date": "2018.05.21", "title": "\"Интер\" обърна зрелищно \"Лацио\" и е в Шампионската лига"}
{"url": "https://www.monitor.bg:443/bg/a/view/velikobritanija-ne-iska-mrysnite-pari-na-rusija-100160", "text": "Влиятелната комисия по външните работи към Камарата на депутатите в британския парламент поиска правителството на Тереза Мей да положи повече усилия за борба срещу потоците от \"корумпирани\" руски пари, които са в обращение в Лондон, предаде Ройтерс. \"Няма никакво оправдание Обединеното кралство да си затваря очите, когато клептократите на (руския) президент Путин и нарушителите на човешките права използват парите, изпрани в Лондон, за да корумпират нашите съюзници, да подкопават нашите партньорства и да рушат доверието в нашите институции\", пише в доклад парламентарната комисия. Руските пари, изпрани във финансовите институции на лондонското Сити, вредят на усилията на правителството да заеме твърда позиция срещу агресивната външна политика на Москва, се посочва в доклада. Във финансовия център на Великобритания са се излели големи потоци руски пари след разпадането на Съветския съюз през 1991 г. и Лондон остава предпочитана западна столица за руски олигарси и функционери, които парадират с богатството си на най-луксозните места в Европа, цитира Ройтерс доклада на парламентарната комисия по външните работи. \"Използването на Лондон като база за корумпираните авоари на хора, свързани с Кремъл, сега очевидно се вписва в по-широка руска стратегия, която влияе върху нашата национална сигурност\", се посочва в доклада. Според парламентарната комисия по външните работи президентът Путин и съюзниците му \"продължават да укриват и изпират корумпираните си авоари в Лондон\". \"Обединеното кралство трябва да заяви ясно, че корупцията, произтичаща от Кремъл, вече не е добре дошла на нашите пазари и че ние ще предприемем действия\", се казва в доклада. Депутатите настояват за по-твърди мерки и за засилено сътрудничество със Съединените щати, страните от Г-7 и Европейския съюз в борбата с корупцията и мръсните пари. Само преди дни стана ясно, че руският бизнесмен и собственик на лондонския футболен клуб \"Челси\" е с изтекла преди три седмици инвестиционна виза. Абрамович, който е 13-ият най-богат човек във Великобритания със състояние от 9,2 милиарда британски лири, имаше бизнес виза на Острова, която изтече преди няколко седмици. Той е подал документи за нова виза, но все още не му е гарантирана.", "date": "2018.05.21", "title": "Великобритания не иска мръсните пари на Русия"}
{"url": "https://www.monitor.bg:443/bg/a/view/btpp-shte-nagradi-inovativni-proekti-100163", "text": "Съветът по иновации при БТПП ще връчи наградите на победителите в Петия конкурс за най-добър иновативен проект и най-успешно иновативно предприятие, внедрило в дейността си нов иновативен продукт през 2017 г. Конкурсът се организира съвместно с БАН и ЕЕN при БТПП. Церемонията по награждаването ще се състои днес, 21 май 2018 г. (понеделник) от 11 часа  в зала А на Палатата. Поканени са представители на правителството, академичните и банковите среди,  браншови организации и фирми.      ", "date": "2018.05.21", "title": "БТПП ще награди иновативни проекти"}
{"url": "https://www.monitor.bg:443/bg/a/view/pochitame-svetite-ravnoapostoli-konstantin-i-elena-100147", "text": "Православната църква почита днес светите равноапостоли Константин и Елена. През 313 г. император Константин издава Миланския едикт, с който въвежда християнството като официална религия във Византия. Самият той приема християнската вяра в края на живота си. Майка му Елена отива на поклонение по местата, където е живял Христос, построява няколко манастира и открива кръста, на който е бил разпнат Исус. Флавий Валерий Аврелий Константин (27 февруари 280 г.[1]–22 май 337 г. от н.е.), по-известен като Константин I (в римокатолическия свят) и Константин Велики или Свети Константин (в лутеранския и източноправославния свят), е римски император, провъзгласен за август от войските си през 306 година, който управлява Римската империя до своята смърт. Той е първият християнски римски император, чийто Милански едикт слага край на институционализираното преследване на християните в империята. Въпреки че той не е включен в списъка със светци на Латинската църква, която почита няколко други мъченици за християнската вяра с името Константин, той е удостоен с титлата „Велики“ за своите приноси към християнството. През 324 година Константин обявява решението си да превърне Византион в Нов Рим и на 11 май 330 г. официално провъзгласява града за новата столица на Римската империя. Градът е преименуван на Константинопол (от гръцки език: Κωνσταντινούπολις - Градът на Константин), след смъртта на Константин в 337 и остава столица на Византийската империя за повече от хиляда години. Счита се, че е родена в Сердика (София) в 250г. Традиционно се счита, че в Ерусалим е издирила къде е била Голгота, заповядала разкопки там и открила Гроба Господен и Светия Кръст. Имен ден празнуват Константин, Костадин, Костадинка, Елена. Празник днес има град Елена. По традиция той ще започне със Света литургия в църквата \"Успение Богородично\", която ще бъде отслужена от Великотърновския митрополит Григорий. След това владиката ще благослови жителите на града. Ще бъдат обявени новите почетни граждани на Елена.", "date": "2018.05.21", "title": "Почитаме светите равноапостоли Константин и Елена"}
{"url": "https://www.monitor.bg:443/bg/a/view/myglivo-utro-valeji-sled-objad-100153", "text": "Ниски облаци и мъгли ще има на много места тази сутрин в страната, след обяд и вечерта се очакват краткотрайни валежи с гръмотевици. В Западна България са възможни градушки.  Максималните температури ще са между 21 и 26 градуса, според прогнозата на НИМХ към БАН. Край морето ще е малко по-хладно - до 21 градуса, вятърът ще е умерен от североизток, а вълните ще са 2-3 бала. Ще вали обаче малко и само на отделни места.  Облаци ще захлупват планините, на много места ще има краткотрайни валежи с гръмотевици. Ще духа умерен до силен вятър.  Максималната температура на 1200 метра ще е около 15, а на 2000 метра – около 8 градуса. ", "date": "2018.05.21", "title": "Мъгливо утро, валежи след обяд"}
{"url": "https://www.monitor.bg:443/bg/a/view/radev-na-dvudnevno-poseshtenie-v-rusija-100154", "text": "Българският президент Румен Радев заминава на двудневно работно посещение в Руската федерация.  В рамките на визитата си държавният глава ще проведе среща със своя руски колега Владимир Путин, с министър-председателя Дмитрий Медведев и ще участва в отбелязването на Дните на българската култура в Москва. Последната среща между президенти на България и Русия е преди 9 години – през 2009-та.   Срещата с Путин ще бъде дни след встъпването му в четвъртия президентски мандат. Тя ще се проведе в Сочи, където миналата седмица той прие германския канцлер Ангела Меркел, а по-късно тази седмица предстои и среща с френския президент Еманюел Макрон.   Сред темите за разговор при срещите на Румен Радев се очаква да бъдат перспективите за развитие на двустранните отношения между България и Русия в сферите на икономиката, енергетиката, образованието и културата, както и актуални въпроси на международната сигурност, уточняват от българското президентство.   Днес в Москва президентът Радев ще разговаря с министър-председателя на Руската федерация Дмитрий Медведев.По-късно през деня в Большой театър президентът ще присъства на третата част от тетралогията на Вагнер \"Пръстенът на нибелунга\" -  „Зигфрид“, на Софийската опера и балет, чието турне в Русия продължава.  Срещата на Радев с руския държавен глава ще бъде във вторник. В Сочи двамата президенти ще ръководят и пленарни разговори на двете официални делегации.   В официалната делегация на българския държавен глава участват съпредседателят на Групата за приятелство България - Русия в Народното събрание С Красимир Велчев, председателят на Комисията по икономическа политика и туризъм в българския парламент Петър Кънев, представители на местната власт, учени, общественици и културни дейци.   По време на посещението си в Русия българският президент ще бъде придружаван от своята съпруга.", "date": "2018.05.21", "title": "Радев на двудневно посещение в Русия"}
{"url": "https://www.monitor.bg:443/bg/a/view/nikolas-maduro-specheli-prezidentskite-izbori-vyv-venecuela-100156", "text": "Досегашният президент на Венецуела Николас Мадуро печели президентските избори.  Двамата му основни съперници обаче обявиха, че няма да признаят вота заради множество нередности. Мадуро извоюва лесна победа, тъй като опозицията призова за бойкот. По официални данни за него са гласували 5 милиона и 800 хиляди души, а за главния му съперник Енри Фалкон – 1 милион и 800 хиляди. Избирателната активност е достигнала 46,1%.", "date": "2018.05.21", "title": "Без изненади: Мадуро пак президент на Венецуела"}
{"url": "https://www.monitor.bg:443/bg/a/view/petrolyt-leko-poskypva-sled-optimizma-v-kitajsko-amerikanskite-pregovori-100164", "text": "Петролът започна леко да поскъпва тази сутрин след оптимистичните прогнози за избягване на търговска война между САЩ и Китай, съобщи „Прайм“. Котировките на петрола сорт Brent с доставка през юли се увеличиха с 0,7% до 79,06 долара да барел, а на американския лек суров нефт WTI с 0,69%, до 71,86 долара. Вчера министърът на финансите на щатите Стивън Мнучин потвърди спирането на процеса на въвеждане на вносни мита за китайските стоки, като в същото време Пекин е обещал да свали импортните такси за много американски продукти.", "date": "2018.05.21", "title": "Петролът леко поскъпва след оптимизма в китайско-американските преговори"}
{"url": "https://www.monitor.bg:443/bg/a/view/sled-mesec-dva-zapochvat-proverki-na-kachestvoto-na-zehtina-100108", "text": "Към края на юни или началото на юли ще започнат проверки за двоен стандарт продаваният в България зетхин, научи „Монитор”. Те ще се правят от асоциация „Активни потребители”. Според председателя й Богомил Николов за този продукт има големи съмнения, че се прилагат различни схеми за измама. „Пробват навсякъде, където може да мине номерът, като например се по-евтин зехтин се представя за по-качествен и скъп“, поясни Николов. По думите му най-ефективното противодействие за такива измами е да има респект от страна на контрола и решилите да правят подобни далавери да знаят, че поемат голям риск. „Тепърва ще изчисляваме колко ще излезе изследването”, уточни той. Искаме ли да си купим качествен зехтин, то трябва да гледаме на бутилката да пише Extra virgin, съветват цапознати. Надписът сочи, че маслиновото масло е приготвено чрез студено пресоване на качествени маслини. Освен това на етикета е добре да има специална маркировка - D.O.P. - de Origen Protegida. Тя гарантира неговия произход и това, че маслините използвани за добиването му са от най-висококачествени сортове и се отглеждат само в определени географски райони в целия свят. За разлика от по-евтиния салатен зехтин при маслата Extra virgin, които са студено пресовании, са запазени всички качества на маслините и най-вече техният натурален аромат и вкус, твърдят експерти. Според запознати най-лесният начин да проверим дали не сме измамени с фалшив зехтин е да оставим бутилката на студено. Истинското качествено Extra virgin маслиново олио ще се сгъсти. Не се ли промени в хладилника, значи в него има други примеси. На проведена в средата на месеца конференция за зехтина в Гърция стана ясно, че на международния пазар се търсят продукти с чист интензивен плодов вкус и достатъчно висока степен на горчивина, пише в. „Катимерини”. Добре подготвените дегустатори оценяват вкуса дали по съотношението на плодов, горчив и пикантен. Обикновените хора може да оценят един зехтин дали е истински, като пийнат малко и ако се разкашлят, значи е качествен, твърдят запознати. Според жителите на средиземноморските страни, колкото по-горчив е един зехтин, толкова е по-хубав. Защитените марки зехтин в рамките на ЕС са близо 80, като има подадени заявления за още десетина, а. Логично с най-много марки със защитено наименование за произход(ЗНП) - над 40 е Италия, като на Апенините имат и 4 марки със защитено географско указание (ЗГУ). Втора - с 14 и 2 подадени заявки е Испания. Първата регистрация за Aceite del Bajo Aragón е от 2001 г., последната - за Oli de l’Empordà е от 2015 г. В тройката е още Франция със 7 регистрации по ЗНП и едно подадено заявление. На четвърто място обаче е Португалия със защитени 6 марки, а следващото място се дели от балканците - Гърция и Хърватия с по 4. Южните ни съседи имат едно подадено заявление през януари за Ελαιόλαδο Μάκρης. Хърватите пък се отчитат и с публикация в сайта на Еврокомисията за евентуални възражения за Истарско екстра маслиново олио има.", "date": "2018.05.21", "title": "След месец-два започват проверки на качеството на зехтина"}
{"url": "https://www.monitor.bg:443/bg/a/view/55-190-zrelostnici-na-matura-po-bylgarski-ezik-i-literatura-dnes-100145", "text": "55 190 зрелостници ще положат първия държавен зрелостен изпит български език и литература днес, които започва в 8.00 ч.  Изпитаният вариант бе генериран в 5:10 в Министерството на образованието и културата от перото на \"Монитор\" Стела Маринова. Зрелостниците ще пишат по тема 24, като в 12 ще стане ясно кое произведение стои зад нея. \"Вече са над 11 млн. възможните комбинации, никой не знаеш, че Стела Маринова ще изтегли вариантите. Това е принципът на случайна генерация на определени числа. в момента в който тя преустанови действието на тази функция, излизат съответните номера, зад които стоят определени въпроси. Никой не знае в момента какви са те. След 8 на зрелостните ще им е ясно какви ще са те.\", обясни зам. - министърът на образованието Таня Михайлова.  Тя пожела успех на всички и посъветва явилите се да не се притесняват и да спазват всички изисквания. Явилите се ще имат имат на разположение по 60 минути за първите два модула и 120 за третия.  Матурите се провеждат в 651 училища в страната, като за преписване ще дебнат 10 100 квестори. ", "date": "2018.05.21", "title": "55 190 зрелостници на матура по български език и литература днес "}
{"url": "https://www.monitor.bg:443/bg/a/view/naslednikyt-na-cenko-chokov-shte-byde-izbran-sled-balotaj-100157", "text": "Изборите за кмет на Галиче на мястото на осъдения Ценко Чоков не излъчиха победител на първи тур.  По неофициални данни, разликата между първия и мтория-човекът на БСП Веселин Тушинов и на ГЕРБ Страхил Стоянов е само 20 гласа при общо отишли до урните 900 души. Трети на първия тур остана представителят на ВМРО Николай Банков. Избирателната активност е 58%. Двамата кандидати с най-голяма подкрепа  ще привличат избирателите между двата тура с различни послания, съобщи Би Ти Ви. Тушинов залага на \"Да се обедини селото, да няма тези размирици, които бяха, и нашето село трябва да стане европейско село\" . Докато \"Най-важното е инфраструктурата, осветление и най-важното е спокойствието\", е програмата накратко на Страхил Стоянов.  ", "date": "2018.05.21", "title": "Наследникът на Ценко Чоков ще бъде избран след балотаж"}
{"url": "https://www.monitor.bg:443/bg/a/view/levski-bi-vereja-i-shte-igrae-baraj-za-liga-evropa-100146", "text": "\"Левски\" победи безпроблемно \"Верея\" с 2:0 в двубой от 10-ия последен кръг от плейофите на Първа лига, игран на стадион \"Трейс Арена\"   Футболистите на Делио Роси стигнаха до триумфа, благодарение на Паулиньо, който се разписа на два пъти през второто полувреме. Така \"Левски\" остава на третото място и ще се изправи срещу \"Черно море\" в бараж, даващ право на участие в Лига Европа. В другия мач от кръга, ЦСКА-София постигна пестелива победа с 1:0 над \"Берое\", който преди мача имаше теоретични шансове за третото място. Като цяло гостите от Стара Загора стояха по-добре през първото полувреме, но през второто \"червените\" заиграха по-добре и стигнаха до победата с гол на Десподов от дузпа. Така след този успех отборът на Христо Янев финишира с актив от 81 точки в класирането и на втората позиция в класирането, докато заралии завършват на 4-ото място с актив от 62 точки.  ", "date": "2018.05.21", "title": "\"Левски\" би \"Верея\" и ще играе бараж за Лига Европа"}
{"url": "https://www.monitor.bg:443/bg/a/view/balkanski-injeneren-forum-se-provejda-dnes-v-sofija-100136", "text": "Балкански инженерен форум на тема „Регионално сътрудничество за устойчива и консолидирана европейска перспектива на инженерните организации на Западните Балкани“ се провежда днес в Националния дворец на културата в София. Организираното от Европейския съвет на строителните инженери събитие е част от календара на Българското председателство на Съвета на ЕС и ще се проведе под патронажа на Министерството на регионалното развитие и благоустройството (МРРБ). То е в контекста на 2018-а, която е обявена за Европейска година на строителните инженери. Участие във форума ще вземе зам.-министърът на регионалното развитие и благоустройството Валентин Йовев.", "date": "2018.05.21", "title": "Балкански инженерен форум се провежда днес в София"}
{"url": "https://www.monitor.bg:443/bg/a/view/glavnijat-arhitekt-na-sofija-zdravko-zdravkov-otchita-rabotata-si-100131", "text": "Главният архитект на София Здравко Здравков ще даде отчет за 2-годишната си работа днес. На 16 май се навършиха две години от стъпването му в длъжност. С презентация, в сграда на сградата на Направление „Архитектура и градоустройство“, той ще обобщи свършеното от него и екипа му. Арх. Здравков ще представи и поставените пред НАГ предизвикателства за решаване на проблемите с цел подобряване на градската среда на София. Преди дни Здравков посочи като голям успех промените в Закона за устройството и застрояване на Столичната община. „Премахната е вратичката в закона по която се появяваше “Уродливото понятие “небостъргач на два калкана” да се появи в София“, заяви архитектът.", "date": "2018.05.21", "title": "Главният архитект на София Здравко Здравков отчита работата си"}
{"url": "https://www.monitor.bg:443/bg/a/view/chechenecyt-ot-marsilija-se-okaza-bylgarin-100143", "text": "48-годишен българин се оказа заподозреният в тероризъм задържан на гарата в Марсилия в събота, съобщи \"Ла воа дю нор\". Както \"Монитор\" вече писа, френската полиция евакуира гарата \"Сен Шарл\" в Марсилия заради задържането на подозрителен мъж. Първоначално се твърдеше, че става дума за чеченец, който щял да се опита да постави взривно устройство на гарата. В чантата му са били открити несглобени материали, от които може да се направи такъв взрив. Властите от самото начало отбелязваха, че все пак не са установили самоличността му. Подозрителният мъж не е оказал съпротива при задържането му. Франция е особено чувствителна на тема терор и то от Чечения тъй като само преди седмица 29-годишен чеченец с френски паспорт уби човек и рани четирима насред Париж. Според прокурорът Ксавие Тарабьо, българинът ще бъде обвинен в опит за убийство. Самоличността му е била установена късно в неделя. Името на задържания още не е известно и българското външно министерство не е коментирало случая. Не е сезирана и парижката антитерористична прокуратура, отбелязват от \"Ла воа дю нор\".", "date": "2018.05.21", "title": "\"Чеченецът\" терорист от Марсилия се оказа българин"}
