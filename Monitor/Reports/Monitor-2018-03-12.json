{"url": "http://www.monitor.bg/a/view/84440-%D0%91%D0%B8%D0%B2%D1%88%D0%B8%D1%8F%D1%82-%D0%B7%D0%B4%D1%80%D0%B0%D0%B2%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%9C%D0%BE%D1%81%D0%BA%D0%BE%D0%B2-%D0%B8-%D0%BE%D1%89%D0%B5-%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%BD%D0%B0-%D1%81%D1%8A%D0%B4-%D0%B7%D0%B0-%D0%B2%D0%B0%D0%BA%D1%81%D0%B8%D0%BD%D0%B8%D1%82%D0%B5/", "text": "\n                    Софийската градска прокуратура внесе в спецсъда обвинителен акт срещу бившия министър на здравеопазването Петър Москов, неговия заместник Адам Персенски и още трима от \"Бул Био НЦЗПБ\" ЕООД заради ваксините \"Пентаксим\", \"Еувакс Б\" и \"Тетадиф\", съобщиха от прокуратурата. Срещу Москов има 3 обвинения. Първото е, че на 9 юли 2015 г. е приел дарение от Министерство на здравеопазването на Турция - 100 хил. дози ваксина за деца \"Пентаксим -0.5 мл.\" и 100 хил. дози ваксина за \"Хепатит Б\" – \"Еувакс Б\", които не са разрешени за употреба у нас и поради това не биха могли да отговорят на нуждите на имунизационния календар в страната. От действията на Москов са настъпили вредни последици за МЗ - 325 233,87 лв., и неимуществени вреди, изразяващи се в създаване на недоверие в авторитета на МЗ за осъществяване на ефективен контрол относно упражняваната лекарствена политика и недоверие у гражданите за дейността по ваксиниране на деца. Това определя деянието като особено \"тежък случай\". Второто обвинение срещу Москов е, че на 27 ноември 2015 г., в съучастие, като помагач, умишлено е улеснил сключване на неизгодна сделка с \"Бул Био НЦЗПБ\" ЕООД за дарение на 5 000 000 дози ваксини \"БЦЖ\". От това са произтекли значителни вреди за \"Бул Био\" ЕООД в размер на 427 788,31 лв. 2097, 96 лв. застраховки и 12 221,22 лв. транспортни разходи. Третото обвинение на Москов е, че в периода 20 юни 2016 г. – 1 юли 2016 г., като министър на здравеопазването и принципал на \"Бул Био НЦЗПБ\" ЕООД не е упражнил достатъчно контрол върху работа на хора, на които е възложено управлението на обществено имущество, и от това са произтекли щети от 110 003, 46 лв. В резултат на престъпното бездействие на Москов е допуснато в база на \"Бул Био\" в кв. Суходол, София, да бъде произведена и съхранявана ваксина \"Тетадиф\" без Изпълнителната агенция по лекарствата да е била уведомена и без да е дала разрешение за нейното производство конкретно в тази база на фирмата. \nНа съд е предаден и бившият заместник-министър Адам Персенски. Той е обвинен, че на 9 юли 2015 г., в съучастие като помагач на Москов умишлено го улеснил министъра при получаване на дарението от 100 хил. дози \"Еувакс Б\", като от действията му са настъпили имуществени вреди в размер на 325 233, 87 лв. ДДС. Персенски се срещнал с турски дипломати в резиденцията на Турция през март 2015 г. Било договорено изготвянето на двустранно споразумение между здравните министерства на двете страни за размяна на ваксини. Персенски е участвал в работна група за изготвяне на същото споразумение. Персенски е обвинен и за това, че е подбудил и подпомогнал Любомир Димитров  - управител на \"Бул Био\" ЕООД, да сключат неизгодна сделка с Министерство на здравеопазването, от която е настъпила значителна вреда за \"Бул Био\" ЕООД в размер на 427 788, 31 лв. с ДДС.\nДругите обвиняеми са управителят на \"Бул Био\" ЕООД Любомир Димитров заради  производство на ваксина \"Тетадиф\" без нужните разрешения и дарение на ваксини \"БЦЖ\".  На съд отиват и Р.А. И Ю.Ц. - завеждащи отдели в \"Бул Био НЦЗПБ\" ЕООД.\nВсички обвиняеми са с мярка за неотклонение \"подписка\".\n                    ", "date": "2018.03.12", "title": "Бившият здравен министър Москов и още четирима на съд за ваксините"}
{"url": "http://www.monitor.bg/a/view/21854-%D0%93%D0%BB%D0%BE%D0%B1%D1%8F%D0%B2%D0%B0%D1%82-%D0%BA%D0%BE%D0%BD%D1%86%D0%B5%D1%81%D0%B8%D0%BE%D0%BD%D0%B5%D1%80-%D0%B8%D0%B7%D1%81%D0%B8%D0%BF%D0%B0%D0%BB-%D0%BE%D1%82%D0%BF%D0%B0%D0%B4%D1%8A%D1%86%D0%B8-%D0%BE%D1%82-%D0%BC%D0%B0%D0%B3%D0%BC%D0%B5%D0%BD%D0%B8-%D1%81%D0%BA%D0%B0%D0%BB%D0%B8/", "text": "\n                    Пазарджишката Регионална инспекция за околната среда и водите ще състави акт  на фирма „ Ватия Холдинг“ заради нерегламентираното депониране на производствени отпадъци близо до  вододайната зона на Стрелча. В неделя преди обяд бе констатирано, че на насипището за минни отпадъци в участък „Мали кладни дял” са изсипани около 25 тона производствени отпадъци от първична преработка на пегматити. Пегматитите са магмени скали - източник за добив на различни минерали. Там бяха задържани и два камиона, които изсипват от въпросните отпадъци, а шофьорите на товарните возила-пратени в ареста на Районното управление на полицията в Панагюрище.  Последва съвместна проверка на екип от експерти на РИОСВ, Басейнова дирекция „Източнобеломорски район“ и Регионалната лаборатория на Изпълнителната агенция за околната среда в Пазарджик, при която е направен оглед на находище за добив на пегматити в землището на Стрелча с оператор „Ватия”АД.\nОгледът на експертите е установил изтичане на дренажни води от насипището в река „Меде дере”. Взети са водни проби от дренажните и повърхностните води преди насипището. Измерените моментни показатели не показват замърсяване на повърхностния воден обект. Заради липса на пречиствателно съоръжение на „Ватия Холдинг”АД ще бъде съставен акт за установено административно нарушение на  Закона за водите, съобщиха от екоинспекцията.﻿﻿ Според местни жители въпросното находище за добив на пегматит е възобновено преди 10-ина години и оттогава било редовна практика да се изсипват отпадъци там. Мястото е на около 150 м от водохващането, което осигурява питейна вода за цяла Стрелча и според жители на града изсипаните отпадъци от рудника са основната причина за замърсяването на питейните води. В края на  февруари специалисти от Регионалната здравна инспекция установиха микробиологично замърсяване на водата за Стрелча с колиформи.\n\n \n                    ", "date": "2018.03.12", "title": "Глобяват концесионер, изсипал отпадъци от магмени скали"}
{"url": "http://www.monitor.bg/a/view/63372-%D0%9D%D1%8F%D0%BC%D0%B0-%D0%B7%D0%B0%D0%BC%D1%8A%D1%80%D1%81%D1%8F%D0%B2%D0%B0%D0%BD%D0%B5-%D0%BD%D0%B0-%D0%B2%D1%8A%D0%B7%D0%B4%D1%83%D1%85%D0%B0-%D1%81%D0%BB%D0%B5%D0%B4-%D0%BF%D0%BE%D0%B6%D0%B0%D1%80%D0%B0-%D0%B2-%D0%93%D0%BE%D1%80%D1%83%D0%B1%D0%BB%D1%8F%D0%BD%D0%B5-%D0%B2-%D1%86%D0%B5%D1%85-%D0%B7%D0%B0-%D0%BF%D0%BB%D0%B0%D1%81%D1%82%D0%BC%D0%B0%D1%81%D0%BE%D0%B2%D0%B8-%D1%82%D1%80%D1%8A%D0%B1%D0%B8/", "text": "\n                    Няма замърсяване на въздуха след пожара в Горубляне в цех за пластмасови тръби. От РИОСВ е извършено обследване с уред - газанализатор за аварийни ситуации (Gasmet DX 4040) след възникналия пожар в района на Цариградско шосе.\n\nМоментните стойности на показателите на качеството на атмосферния въздух, измерени в непосредствена близост до площадката за производство на пластмасови тръби към \"Хидросъоръжения\" ООД, не са отчели опасни нива на вредни вещества в атмосферния въздух, като към момента на измерването, концентрациите са под границите на откриване.\n                    ", "date": "2018.03.12", "title": "Няма замърсяване на въздуха след пожара в Горубляне в цех за пластмасови тръби"}
{"url": "http://www.monitor.bg/a/view/52830-%D0%9B%D0%B0%D0%B7%D0%B5%D1%80%D0%BD%D0%B8%D1%8F%D1%82-%D1%80%D0%B0%D0%B4%D0%B0%D1%80-%D1%81-%D0%B4%D1%83%D0%B7%D0%B8%D0%BD%D0%B0-%D0%BD%D0%B0%D1%80%D1%83%D1%88%D0%B8%D1%82%D0%B5%D0%BB%D0%B8-%D0%BD%D0%B0-%D0%BF%D1%80%D0%B5%D0%BC%D0%B8%D0%B5%D1%80%D0%B0%D1%82%D0%B0-%D0%B2-%D0%A8%D1%83%D0%BC%D0%B5%D0%BD/", "text": "Честитките за шофьорите готови още на следващия ден, снимките пристигат в КАТ преди катаджиите\n                    Една дузина шофьори бяха засечени с превишена скорост само за четвърт час по време на премиерата на новия мобилен лазерен радар  ARH CAM-S1. Триногата беше позиционирана по средата на пътя Шумен - Дивдядово след ограничение от 50 километра в час, а апаратът беше настроен да лови нарушителите от 64 км/ч нагоре. Първи изгоря шофьор от Търговище, който за превишение от 36 километра ще плати 400 лева, най-бавният нарушител мина с 65 км/ч и това ще му струва фиш от 100 лева.\nКамерата-радар е произведена в Унгария и е на въоръжение в пътните полиции на редица европейски страни. Разликата между нея и досегашните \"апаратчета\" в патрулките е, че засича скоростта с помощта на лазерен лъч, автоматично разпознава номера на автомобила и обработва данните за неговия собственик и най-опасното за шофьорите - снима и в тъмната и светлата част на денонощието.\n\"Новият радар ще улесни административната работа на пътна полиция и контролът ще бъде по-голям.\" - обясни пред репортери инспектор Веселин Георгиев от сектор \"Пътна полиция\". Петима полицаи, специализирани по контрола на скоростта са минали обучение в София и в Шумен. Машинката има \"далекобойност\" 600 метра, може да засича нарушение на скоростните режими в няколко ленти в двете посоки. В момента в който колата се озове на прицел се извършва измерване на скоростта, има инсталиран софтуер, който автоматично разпознава номера на автомобила и съответно впоследствие автоматично изготвя справка за неговия собственик. Камерата има онлайн интернет връзка със сървъра в КАТ. Ако автомобилът премине със скорост над зададената в устройството, възпроизвежда пет снимки и една от тях отива като честитка за шофьора. Докато екипът се прибере в двора на КАТ, фишовете вече са изготвени. \"Сега като се приберем, утре можем да изпратим фишовете на шофьорите.\" - допълва инсп. Георгиев.\n \n                    ", "date": "2018.03.12", "title": "Лазерният радар с дузина нарушители на премиерата в Шумен"}
{"url": "http://www.monitor.bg/a/view/44701-%D0%9D%D0%B0%D0%B1%D0%B8%D1%80%D0%B0%D1%82-%D1%81%D1%80%D0%B5%D0%B4%D1%81%D1%82%D0%B2%D0%B0-%D0%B7%D0%B0-%D1%86%D1%8A%D1%80%D0%BA%D0%B2%D0%B0%D1%82%D0%B0-%D0%B2-%D0%9F%D1%80%D0%BE%D0%B2%D0%B0%D0%B4%D0%B8%D1%8F-%D1%81-%D0%B4%D0%B0%D1%80%D0%B8%D1%82%D0%B5%D0%BB%D1%81%D0%BA%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F/", "text": "\n                    Църковното настоятелство при храма „Свето Благовещение“ в Провадия и Общината стартират дарителска кампания за набиране на средства за ремонт на църковната обител. Предвиждат се ремонтни дейности за подмяна на пода, укрепване на фасадата и обновяване на оградата. За целта вече е открита банкова сметка BG71BPBI79451070657501 в Пощенска банка, като е поставена и кутия за целеви дарения в църквата „Свето Благовещение“, съобщава местното електронно издание provadiadnes.com. На 25 март т.г. в ресторант „Овеч“ се организира и благотворителна вечеря с участието на DJ George и талантливи провадийци. Кувертът за благотворителната вечер е 50 лв., които всъщност са част от дарението, което всеки може да направи. Поканени са всички съпричастни с начинанието. Куверт може да се купи в градския храм, в информационния център на Общината и в книжарница „Дъга“ в Провадия. Организаторите от църковното настоятелство и Общината призоваха всички, които носят в сърцето си любов към православието да помогнат, според възможностите си, за възвръщане благолепието на храма, който е един от символите на града. „В периода 1911-1923 г., когато църквата е изградена, България води три войни, в които претърпява две национални катастрофи с тежки последици. Очакванията и надеждите на провадийци, дали над 200 жертви, са продиктували избора, храмът да бъде посветен на евангелско събитие. „Благовещение“ и възвестяването на Дева Мария, че ще роди очаквания Спасител на човечеството, сина Божий Иисус Христос. Богородица - покровителката на майчинството и семейното огнище, е светицата, от чиято закрила са се нуждаели най-много и към която са отправяли молитвите си стотиците осиротели и овдовели жители на града. Светицата, на чиято закрила се надяваме най-силно и в нашето съвремие! Нека продължим делото на предшествениците си, които са съградили с много труд и упорство този прекрасен храм, с който всички провадийци се гордеем. Като израз на своята признателност към делото на дарителството, църквата е определила по време на Светата литургия, на Великата ектения, да се произнася молитва за блажените и незабравими ктитори (дарители) на храма“, се казва още в обръщението на организаторите.\n                    ", "date": "2018.03.12", "title": "Набират средства за църквата в Провадия с дарителска кампания"}
{"url": "http://www.monitor.bg/a/view/39068-%D0%A1%D0%BF%D0%B8%D1%80%D0%BA%D0%B0%D1%82%D0%B0-%D0%BD%D0%B0-%D0%9F%D0%BE%D0%BB%D0%B8%D0%B3%D1%80%D0%B0%D1%84%D0%B8%D1%87%D0%B5%D1%81%D0%BA%D0%B8-%D0%BA%D0%BE%D0%BC%D0%B1%D0%B8%D0%BD%D0%B0%D1%82-%D1%89%D0%B5-%D1%81%D0%B5-%D0%BA%D0%B0%D0%B7%D0%B2%D0%B0-%D0%91%D0%A2%D0%90/", "text": "\n                    Спирката на градския транспорт „Полиграфически банкомат“ на бул. „Цариградско шосе“ вече ще се казва БТА. Това решение бе взето на комисията по образование, наука и културно многообразие към Столичния.\nИдеята за именуването на спирка на градския транспорт е на инициативен комитет от общественици, учени и творци по повод 120-годишнината на Българска телеграфна агенция.\nГенералният директор на БТА Максим Минчев благодари на общинските съветници за това, че са приели присърце идеята да се популяризира и по този начин агенцията, която е стъпила в три века и е една от най-старите в света.\n                    ", "date": "2018.03.12", "title": "Спирката на \"Полиграфически комбинат\" ще се казва БТА"}
{"url": "http://www.monitor.bg/a/view/28293-%D0%A5%D0%B2%D0%B0%D1%89%D0%B0%D1%82-%D0%BF%D0%BE-8-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D0%BD%D0%B0-%D1%87%D0%B5%D1%80%D0%BD%D0%BE-%D0%B2%D1%81%D0%B5%D0%BA%D0%B8-%D0%B4%D0%B5%D0%BD/", "text": "\n                    Средно по 8 служители без трудов договор са хващали инспекторите на Главна инспекция по труда (ГИТ) през миналата година. През 2017 г. са били проверени 37 284 предприятия с над 1,6 млн. служители. Оказва се, че 3149 от трудещите се са работили без трудов договор. Само в сферата на строителството са били установени 853 работници без контракт. „Често самите работещи предпочитат да работят без договор, за да предотвратят запори на банкови сметки заради дължими суми по кредити, за да не загубят правото си на социално подпомагане или на обезщетения“, обясниха от ГИТ. Заради множеството нарушения на трудовото законодателство в последните години в сектор „Строителство“, от инспекцията по труда увеличиха проверките. Така през миналата година всяка десета инспекция за трудови договори, спазване на почивки и безопасни условия на труд, е била именно в строителния бранш. Данните показват, че инцидентите с работници от строящи се обекти намаляват. През миналата година трудовите злополуки в сектора са били 197 или с 22 по-малко спрямо 2016 г. Смъртните случаи със строители през 2017 г. са били 18, което е с един повече спрямо предходната годината. От ГИТ са издали над 186 000 предписания за подобряване на условията на труд в строителния бранш. „577 са случаите на спрени машини, обекти и работни места, защото са застрашавали живота и здравето на работещите“, заявиха от ГИТ.\n                    ", "date": "2018.03.12", "title": "Хващат по 8 служители  на черно всеки ден  "}
{"url": "http://www.monitor.bg/a/view/18800-%D0%A1%D0%B2%D0%BB%D0%B0%D1%87%D0%B8%D1%89%D0%B5-%D0%BF%D1%80%D0%B5%D0%BA%D1%8A%D1%81%D0%BD%D0%B0-%D0%BF%D1%8A%D1%82%D1%8F-%D0%A1%D0%BC%D0%BE%D0%BB%D1%8F%D0%BD%D0%9C%D0%B0%D0%B4%D0%B0%D0%BD-%D0%B8-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D0%B4%D0%B2%D0%B0-%D0%B5%D0%BB%D0%B5%D0%BA%D1%82%D1%80%D0%BE%D0%BF%D1%80%D0%BE%D0%B2%D0%BE%D0%B4%D0%B0-%D0%B8-%D0%B2%D0%BE%D0%B4%D0%BE%D0%BF%D1%80%D0%BE%D0%B2%D0%BE%D0%B4/", "text": "\n                    Агенция \"Пътна инфраструктура\" събира експерти на съвещание заради масивното свлачище, затворило пътя Смолян – Мадан, което вече пети ден блокира връзката между двата града. Освен прекъсването на движението свлачището заплашва два електропровода и водопровод. Срутището обхваща голяма територия с появяващи се нови пукнатини. В предаването \"Преди всички\" преподавателят по инженерна геология в Минно-геоложкия университет доц. Кирил Ангелов заяви, че развитието на свлачищните и срутищните процеси там обхваща огромни земни и скални маси заради активните дъждове в района. \"Това свлачище представлява изключителен феномен за този участък от пътя. Пътят е поставен пред сериозен проблем – да съществува ли в този вид. Винаги когато се говори за нов участък, нов път, той е много по-скъп, отколкото укрепването, така че този път ще се запази\", коментира Ангелов.Целият път по линията Асеновград – Пампорово е осеян с такива свлачища, които преди година-две бяха сериозен проблем по същия начин, припомни експертът, според когото това е нормално заради сложния планински терен, в който пътищата се изграждат в сложни геодинамични условия и при сериозни наклони.\"Процесите, които разглеждаме в този случай, са внезапни, неочаквани и не могат да бъдат предварително изследвани и прогнозирани\", уточни Ангелов. Той изрази мнение, че е необходимо да се проведат предварителни инженерно-геоложки обследвания от високо квалифицирани инженер-геолози, а не просто геолози. Така местните пътни управления ще разполагат с информация за потенциално активните участъци, които биха могли да нанесат сериозни щети.\n                    ", "date": "2018.03.12", "title": "Свлачището по пътя Смолян-Мадан заплашва и два електропровода и водопровод "}
{"url": "http://www.monitor.bg/a/view/7601-%D0%98%D0%BD%D1%81%D0%BF%D0%B5%D0%BA%D1%82%D0%B8%D1%80%D0%B0%D1%82-%D0%BF%D0%BB%D0%BE%D1%89%D0%B0%D0%B4%D0%BA%D0%B0%D1%82%D0%B0-%D0%BD%D0%B0-%D0%90%D0%95%D0%A6-%D0%91%D0%B5%D0%BB%D0%B5%D0%BD%D0%B5/", "text": "\n                    Условията за съхраняване на доставеното досега оборудване на площадката в Белене, което България бе осъдена да купи от „Атомстройекспорт“ провери вчера министърът на енергетиката Теменужка Петкова, съобщиха от ведомството. В нея участва и изпълнителният директор на НЕК Петър Илиев.След инспекцията тя обяви, че то се съхранява на площадката съгласно всички изисквания на производителя. Министър Петкова припомни, че за тази задача НЕК е провела обществена поръчка, но, преди подписването на договор, избраната компания се е отказала. Това наложи НЕК със собствен ресурс да изгради навесите и те вече са готови, констатира енергийният министър. Тя припомни, че през миналата седмица от Ижорските заводи са били доставени материалите, свързани с преконсервация на оборудването, така че процесът се изпълнява според инструкциите на производителите.По думите на Петкова, сериозната задача, която стои за разрешаване, е финансирането на проекта, така че да бъде гарантирана неговата реализация на пазарен принцип без държавни гаранции. Във връзка с това енергийният министър припомни, че преди дни Европейската инвестиционна банка прояви интерес да участва във финансирането на проекта. „Приоритет на българското правителство е да намери най-доброто решение, свързано с реализация на оборудването на АЕЦ „Белене“, смята министърът.\n\n\n                    ", "date": "2018.03.12", "title": "Петкова провери оборудването в Белене"}
{"url": "http://www.monitor.bg/a/view/67872-%D0%A6%D0%B5%D1%85-%D0%B7%D0%B0-%D0%BF%D0%BB%D0%B0%D1%81%D1%82%D0%BC%D0%B0%D1%81%D0%BE%D0%B2%D0%B8-%D1%82%D1%80%D1%8A%D0%B1%D0%B8-%D0%B3%D0%BE%D1%80%D0%B8-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0/", "text": "\n                    Цех за пластмасови тръби избухна в плъмаци тазци сутрин в столицата. Пожарът е в района на Цариградско шосе на изхода на столицата. От МВР потвърдиха за пожара. \"Гори цех за пластмасови тръби\", съобщиха от пресцентъра на полицията. Четири пожарни автомобили гасят огъня. Той е тръгнал от машина за шприц.\nНяма пострадали хора. На този етап няма данни за опасност за съседни сгради. След приключване на гасенето ще се извърши оглед,  за да се установи причината за пожар, допълниха от полицията.\n                    ", "date": "2018.03.12", "title": "Цех за пластмасови тръби гори в столицата"}
{"url": "http://www.monitor.bg/a/view/37712-%D0%A4%D1%83%D1%82%D0%B1%D0%BE%D0%BB%D0%B8%D1%81%D1%82-%D0%B8%D0%B7%D0%B4%D1%8A%D1%85%D0%BD%D0%B0-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BC%D0%B0%D1%87-%D0%B2-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB/", "text": "\n                    Любител футболист издъхна по време на мач между квартални отбори в Кюстендил. Нелепият инцидент става около 16 часа в неделя на частно игрище в квартал „Запад“ в областния град. Тогава по време на усилена борба за победа на един от играчите му прилошава. „Става въпрос за 44-годишен мъж. Веднага неговите съотборници са позвънили на тел 112. Екип на спешен център е оказал първа помощ на мъжа, но малко по-късно той е починал в Спешното отделение на Кюстендилската болница. Най-вероятна причина за смъртта е масивен инфаркт“, коментира шефът на Спешния център, д-р Анелия Георгиева.\n\nТова е втори случай на починал футболист в рамките на няколко месеца в Кюстендил. Предния път 28-годишно момче издъхна на самото футболни игрище пред погледите на своите съотборници. Отново причина за нелепата смърт се оказа инфаркт.\n\n„Какво да ви кажем, събираме се на това частно игрище по около 12-14 човека. Разделяме се на отбори и така разпускаме от тежкото ежедневие. Спортуваме почти всеки ден, но ето че и спорта не е гаранция за дълголетие. Втори наш познат си отива без време“, коментираха футболисти от Кюстендил.\n                    ", "date": "2018.03.12", "title": "Футболист издъхна по време на мач в Кюстендил "}
{"url": "http://www.monitor.bg/a/view/11605-%D0%9A%D0%B8%D0%BC-%D0%A7%D0%B5%D0%BD-%D0%A3%D0%BD-%D0%B8-%D0%A2%D1%80%D1%8A%D0%BC%D0%BF-%D0%B8%D1%81%D0%BA%D0%B0%D1%82-%D0%BC%D0%B8%D1%80-%D0%BC%D0%B5%D0%B6%D0%B4%D1%83-%D0%A1%D0%90%D0%A9-%D0%B8-%D0%9F%D1%85%D0%B5%D0%BD%D1%8F%D0%BD/", "text": "\n                    Севернокорейският лидер Ким Чен Ун е изразил \"силно желание\" да сключи мирен договор с Вашингтон и да установи дипломатически отношения между САЩ и КНДР, съобщи южнокорейският вестник \"Ton Ilbo\", позовавайки се на високопоставен източник в администрацията на президента на Южна Корея. От изданието съобщиха още, че , Ким Чен Ун е изразил намерението си да нормализира отношенията със Съединените щати по време на среща с делегацията от Южна Корея в Пхенян.\n\nАмериканският президент Доналд Тръмп изрази доверие в ангажимента на севернокорейския режим да не изстрелва ракети до историческите преговори, които той ще води с Ким Чен Ун. Според държавния глава на САЩ срещата „ще има огромен успех” и ще е „много ползотворна”.\n\n„Крайната цел на Ким Чен Ун е да се установят нормални дипломатически отношения и да се сключи мирен договор със САЩ, както и американско посолство в Пхенян”, съобщават южнокорейски медии.\n\nНовината за планираната среща между американския президент Доналд Тръмп и севернокорейския лидер Ким Чен Ун разтърси света, но държавните медии в Северна Корея досега не са съобщили нищо за нея, коментира АП.\n\nПхенян е изненадващо мълчалив след поредицата важни, вероятно дори исторически събития от последните месеци. По същество севернокорейските власти от повече от месец не позволяват на представители на чуждестранни медии да посещават страната и въпреки че говорят за подобряване на междукорейските отношения, се придържат към същия гневен тон, насочен срещу САЩ и в подкрепа на ядрените оръжия, както и при ракетните опити миналата година.\n\nСлужители в Сеул казват, че Пхенян не информира и тях.\n\n\"Що се отнася до срещата на върха между Северна Корея и САЩ, няма официален отговор от севернокорейското правителство. Затова мислим, че Северна Корея подхожда предпазливо към въпроса, тъй като се нуждае от време, за да подготви позицията си\", каза говорител на южнокорейското министерство на националното обединение.\n\nЗа севернокорейските медии не е необичайно да се бавят със съобщаването на новините.\n\nКитай може да се окаже маргинализиран в резултат на прекия диалог между Северна Корея и САЩ и рискува да загуби много, ако бъде изключен от евентуално споразумение между Вашингтон и Пхенян, който е исторически съюзник на Пекин, подчертават анализатори пред АФП. По време на телефонен разговор с президента на САЩ Доналд Тръмп в петък китайският му колега Си Цзинпин приветства \"позитивните намерения\" на американския държавен глава и призова Вашингтон \"да започне възможно най-бързо диалог\" с Пхенян. Китай отдавна призовава за диалог между Северна Корея и САЩ. Но Пекин не предвижда да бъде напълно изключен от обсъжданията на денуклеаризацията. Напротив, Китай призовава неуморно за подновяване на шестстранните преговори за севернокорейската ядрена програма, в които освен него участват двете Кореи, Япония, САЩ и Русия. Преговорите в този формат са прекъснати от 2009 година.\n\n \n                    ", "date": "2018.03.12", "title": "Ким Чен Ун и Тръмп искат мир между САЩ и Пхенян"}
{"url": "http://www.monitor.bg/a/view/67124-%D0%96%D0%B0%D0%BD%D0%B0-%D0%B1%D1%80%D0%B0%D0%BD%D0%B8-%D1%87%D0%B5%D1%81%D1%82%D1%82%D0%B0-%D0%BD%D0%B8-%D0%BD%D0%B0-%D0%95%D0%B2%D1%80%D0%BE%D0%B2%D0%B8%D0%B7%D0%B8%D1%8F/", "text": "Екипът, създал песните на Поли Генова и Крис Костов за конкурса, готви мащабен проект за Бергендорф \n                    Със задачата да опази блестящата ни репутация от последните издания на „Евровизия“ ще се нагърби Жана Бергендорф, научи „Монитор“. Певицата ще представи страната ни на първите полуфинали в Лисабон през май. На церемония две от водещите на събитието Филомена Каутела и Силвия Алберто изтеглиха жребий, който отреди, че ще мерим вокални сили с още 15 държави на 8 май. Другите страни, които ще излязат на сцената тогава, са Беларус, Литва, Албания, Чехия, Белгия, Исландия, Азербайджан, Израел, Естония, Швейцария, Финландия, Австрия, Ирландия, Армения, Кипър, Хърватия, Гърция и Македония. По време на концерта ще могат да гласуват зрители от Великобритания, Испания и Португалия.Песента, с която Жана ще застане под светлината на прожекторите в Лисабон, е дело на творческия екип на Symphonics, начело с Боби Леон. Същият екип мейкъри е главен виновник за успеха на If Love Was A Crime на Поли Генова и Beautiful Mess на Крис Костов, които завоюваха съответно четвърто и второ място през 2016 и 2017 г.За място на конкурса първоначално Жана трябваше да се бори с песента Rebirth на композиторката Вида Пиронкова. „Направих си песен. С голям и талантлив екип. Само имената им говорят сами и много. Пратих я на конкурс. За Евровизия 2018. След 20 дена получих мейл, в който подробно ме уведомиха, че чуждестранен панел от „капацитети“ е оценил песента ми като много хубава, но непрогресивна и старомодна и я е сложил на 7-мо място. Няма лошо. Разгледах аз „капацитетите“ и що да видя! Млади хора, с „дългогодишен опит“ в песенното изкуство като: бетинг анализатори (каквото и да означава това), ръководители на делегации, журналисти, управители на електронни сайтове специализирани за „Евровизия“ и печеленето на награди, един сериозен композитор, един оперен певец, и още двама певци - единият от които вокалист в група“, възмути се Пиронкова в социалните мрежи. Фактът, че Бергендорф се преориентира в друга посока за най-значимото музикално състезание на Стария континент, композиторката приема за предателство.Изпълнителката на „Самурай“ имаше големи шансове да представлява България на престижния конкурс и миналата година. Победителката от X Factor водеше в независимото допитване на eurovision-bg.com, което включва 20 имена от поп, рок и фолк жанра за най-желан изпълнител за „Евровизия”. Тази година класацията оглави любимката на тийнейджърите Дара.По традиция десет държави от всеки полуфинал ще продължат напред към Големия концерт на 12 май. След като отнесе критики за избора си на трима мъже за водещи миналата година, „Евровизия“ ще се реваншира с постоянното присъствие на четири дами на сцената. Ролята на домакини на бляскавото събитие ще заемат актрисите Даниела Руа, Филомена Каутела, Силвия Алберто и Катарина Фуртадо.\n\n\n                    ", "date": "2018.03.12", "title": "Жана брани честта ни на „Евровизия“"}
{"url": "http://www.monitor.bg/a/view/30311-%D0%92%D0%B5%D0%BD%D0%B5%D1%82%D0%B0-%D0%A0%D0%B0%D0%B9%D0%BA%D0%BE%D0%B2%D0%B0-%D0%B2%D1%8A%D0%B7%D1%85%D0%B2%D0%B0%D0%BB%D1%8F%D0%B2%D0%B0-%D0%A2%D1%80%D0%B8%D1%83%D0%BC%D1%84%D1%8A%D1%82-%D0%BD%D0%B0-%D0%BA%D1%83%D1%87%D0%BA%D0%B8%D1%82%D0%B5-%D0%B2-%D0%BF%D1%80%D0%BE%D0%B4%D1%8A%D0%BB%D0%B6%D0%B5%D0%BD%D0%B8%D0%B5/", "text": "\n                    Венета Райкова загатна, че ще дари дебютната си книга „Триумфът на кучките“ с продължение. Премиерата на първата си книга тв водещата направи преди две години, а оттогава в архива си има още три заглавия - „Вещицата“, „Инсомния“ и „Вендета“. Към настоящия момент тя дриблира между ангажиментите си пред камера за „Папараци“ и наливането на основите на петия си роман „Скандал“, където по традиция отново ще вдигне завесите на родния шоубизнес. Кога книгата ще се появи на пазара обаче все още не е ясно.\n\nМеждувременно от началото на годината Райкова влезе в графата на необвързаните. Тя се раздели със съпруга си Тихомир след 13-годишен брак. Двамата имат и 9-годишен син Патрик. Разделяме се като приятели, няма трети човек нито от моя, нито от негова страна. Интервюта по темата и двамата няма да даваме, много моля да ни оставите на спокойствие в името на спокойствието на детето“, гласи краткото съобщение, с което блондинката оповести решението си да прекрати отношенията със съпруга си.\n                    ", "date": "2018.03.12", "title": "Венета Райкова възхвалява „Триумфът на кучките“ в продължение"}
{"url": "http://www.monitor.bg/a/view/77968-%D0%9A%D1%80%D0%B8%D0%BC%D0%B8%D0%BD%D0%B0%D0%BB%D0%B5%D0%BD-%D1%80%D0%B5%D1%86%D0%B8%D0%B4%D0%B8%D0%B2-%D0%B7%D0%B0-%D0%9F%D0%90%D0%9E%D0%9A/", "text": "Бивш бос на Бербатов нахлу с пистолет на терена, заплаши рефер  \n                    Правителството в Гърция спря за неопределено време провеждането на мачове от гръцкото първенство по футбол. Новината бе съобщена лично от министъра Йоргос Василиадис след криминално прекратения мач между ПАОК и АЕК. „Решихме да спрем първенството и няма да го подновим, докато не видим ясно разбирателство между всички клубове“, заяви Василиадис след извънредно заседание на кабинета във връзка с поредния екшън в гръцкия футбол.Само преди три седмици на мача между ПАОК и „Олимпиакос“ привържениците на тима предизвикаха ексцесии и удариха с предмет треньора на съперника, а сега президентът на „черно-белите“ Иван Савидис нахлу на терена в последните секунди на срещата с АЕК.Причина за гнева на бившия шеф на Димитър Бербатов бе решението на съдията Йоргос Коминис да отмени гол в полза на тима му. Въоръжен с пистолет, босът отправи заплахи към рефера и принуди играчите си да се приберат в съблекалнята.След бруталните сцени Коминис и неговите асистенти останаха в съблекалнята на стадион „Тумба“ до 2,20 часа през нощта, след което напуснаха съоръжението под засилена охрана. Според информация на гръцката телевизия „Нова“ в доклада на рефера са записани нарушения по четири точки, сред които нахлуването на Савидис, заплахи към човек от щаба на АЕК, закана към съдията от страна на изпълнителния директор на клуба Любош Михел с думите: „Свършен си!“ и отказа на играчите на АЕК да доиграят срещата поради заплаха за сигурността им. Описано е също, че Савидис е бил с оръжие на терена. Относно резултата главният съдия е отчел, че след консултация с асистентите си е взел решение да зачете гола на ПАОК, но точно тогава се е разиграл целият екшън.След двубоя гръцката полиция издаде заповед за арест за Иван Савидис и охраната му. Босът на ПАОК е един от най-богатите хора в Русия, член на Думата и е тясно свързан с президента Владимир Путин. \n\n\n                    ", "date": "2018.03.12", "title": "Гърция забрани футбола след криминален рецидив на ПАОК (ОБНОВЕНА)"}
{"url": "http://www.monitor.bg/a/view/30848-%D0%A4%D0%BE%D1%80%D0%B4-%D0%A4%D0%BE%D0%BA%D1%83%D1%81-%D0%B8-10-000-%D0%BB%D0%B2-%D0%BE%D1%82-%D0%92%D1%82%D0%BE%D1%80%D0%B8-%D1%88%D0%B0%D0%BD%D1%81-%D0%B7%D0%B0-%D1%84%D0%B8%D1%88%D0%BE%D0%B2%D0%B5-%D0%BF%D0%BE-120/", "text": "\n                    Най-скъпите печалби в специалния тираж №20 на БСТ дойдоха от \"Втори ТОТО шанс\" за играта \"6 от 49\". Там бяха изтеглени чрез жребий между всички фишове без допълнителни залози леката кола \"Форд Фокус\" и 10 000 лева. Първата от тези награди е за късметлия, играл във Велинград с единичен фиш за 1,20 лв. Другият щастливец е използвал същия тип фиш, но го е пуснал в Пазарджик.\n\nСред по интересните печалби в тираж №20 са и тези от \"Тото Джокер\", където паднаха 7 тройки по 3676,50 лева. Едната от тях беше улучена заедно с 18 двойки по 23,40 лв., от което се събраха 4097 лева. Ударът е направен с фиш с 4 комбинации за \"5 от 35\" и пълен \"джокер\" - 9 числа пълно комбиниране (ПК) - 84 комбинации, за 18,80 лев. Друг играч уцели тройка и 12 двойки и заработи 3957,30 лева, като е заложил на 4 зони за \"5 от 35\" и 7 ПК за \"Тото Джокер\" (35 комбинации) за 9,00 лв.\n\nДжакпотът в \"6 от 49\" порасна с нови 104 491,05 лв. след специалния тираж с цена по 1,20 лв. за комбинация и достигна 2 432 701,27 лева. До четвъртък се очаква към него да се прибавят още към 70 000. В \"6 от 42\" има 365 230,63 лв., които сигурно ще пораснат с 20 000. В \"5/50 - 1/12 Зодиак\" пък си стоят непроменящите се 3 млн. лева, поне докато никой не уцели 5+1, което досега се се случвало само веднъж.\n\n \n\nТото печалби\n\nТираж №20\n\n \n\n\"6 от 49\": Числа - (6, 7, 14, 19, 30, 49); 6 - няма, 5 - 14 по 2487,90 лв., 4 - по 49,90 лв., 3 - по 4,30 лв.; ДЖАКПОТ: 2 432 701,27 лв.\n\n \n\n\"6 от 42\": Числа - (6, 11, 14, 15, 30, 34); 6 - няма, 5 - 4 по 2631,40 лв., 4 - по 39,30 лв., 3 - по 3,00 лв.; ДЖАКПОТ: 383 274,71 лв.\n\n \n\n\"5 от 35\": I теглене - (5, 13, 27, 28, 30); 5 - няма, 4 - по 120,20 лв., 3 - по 4,60 лв.; II теглене - (9, 10, 21, 30, 35); 5 - няма, 4 - по 162,30 лв., 3 - по 5,80 лв.\n\n \n\nТото Джокер: Позиции - (1, 6, 9); Цифри – (9, 6, 0); 3 - 7 по 3676,50 лв., 2 - 1101 по 23,40 лв.; ДЖАКПОТ: 0,00 лв.\n\n \n\n\"5/50 - 1/12 Зодиак\": Числа - (14, 34, 39, 45, 46); Зодия 6 - Дева: 5+1 - няма, 5 - няма, 4+1 - няма, 4 - 1 от 500,00 лв., 3+1 - 13 по 100,00 лв.; 3 - 161 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.\n\n \n\n\"Рожден ден\": Година 43, месец 12, дата 01, ден 6; I група - няма, II - 1 от 534,20 лв., III - 1 от 427,30 лв., IV - 1 от 267,10 лв., V - 5 по 53,40 лв., VI - 15 по 14,20 лв., - VII - 12 по 22,30 лв., VIII - 15 по 14,20 лв., IX - 43 по 7,50 лв., X - по 3,90 лв., XI - по 2,90 лв., XII - по 2,50 лв., XIII - по 2,10 лв., XIV - по 1,40 лв., XV - по 1,10 лв.; ДЖАКПОТ: 5569,44 лв.\n\n \n\nВтори ТОТО шанс\n\nЗа \"6 от 49\"\n\n \n\nПечалба Фиш№ Район\n\n10 000 лв. 794598092 Пазарджик\n\nЛека кола 879129564 Велинград\n                    ", "date": "2018.03.12", "title": "\"Форд Фокус\" и 10 000 лв. от \"Втори шанс\" за фишове по 1,20"}
{"url": "http://www.monitor.bg/a/view/33460-%D0%9B%D0%B5%D0%B3%D0%B5%D0%BD%D0%B4%D0%B0-%D0%BD%D0%B0-%D0%9B%D0%B8%D0%B2%D1%8A%D1%80%D0%BF%D1%83%D0%BB-%D0%B7%D0%B0%D0%BF%D0%BB%D1%8E-14%D0%B3%D0%BE%D0%B4%D0%B8%D1%88%D0%BD%D0%B0/", "text": "Свалиха Карагър от ефир, Вини Джоунс иска линч\n                    Легендата на „Ливърпул“ Джейми Карагър бе хванат в издънка след загубата в английското дерби от „Манчестър Юнайтед“ с 1:2. Той бе заснет как докато шофира, отваря страничния прозорец на колата си по време на движение и се изхрачва право в лицето на 14-годишно момиче, стоящо в съседната кола. Оказа се, че бащата на детето е бил фен на „червените дяволи“ и се е подигравал за загубата на Карагър.Заради държанието си Карагър си навлече гнева на уелската футболна легенда и настоящ холивудски актьор Вини Джоунс. 53-годишният бивш играч на „Уимбълдън“, „Лийдс“ и „Челси“ заплаши със зверски бой легендата на „мърсисайдци“.„Карагър е боклук и страхливец, обяви Джоунс. - Ако някой така заплюе моята дъщеря, ще го гоня, докато не спре, и ще го смажа. Той е обществена личност и не може да си позволява такива неща“, допълни Вини.Самият Карагър призна, че вече се е извинил за постъпката си и сподели, че е бил провокиран от бащата на момичето, който му се е подигравал за загубата. „Бях тотално извън релси и вече се извиних лично на цялото семейство. Бях провокиран 3-4 пъти на пътя, докато ме снимат, затова загубих контрол. Нямам оправдание. Извинявам се“, написа той в „Туитър“.Бащата на пострадалото момиче обаче отсече, че Карагър със сигурност е забелязал дъщеря му и въпреки това е действал. Той допълни, че по никакъв начин не е искал да дразни бившия футболист, а просто се е пошегувал с него.Заради поведението си Джейми Карагър бе свален и от ефира. Той работи като анализатор за Sky Sports и датската телевизия TV3, където коментира срещи от Шампионската лига.Бившият футболист трябваше да анализира събитията по време на двубоя между „Манчестър Юнайтед“ и „Севиля“ през седмицата, но от TV3 обявиха, че няма да разчитат на него във вторник вечер.Според запознати със случая обаче, не става дума за уволнение на Карагър, а просто предпазни мерки, тъй като мачът ще се играе на „Олд Трафорд“, където едва ли легендата на „Ливърпул“ ще бъде приет с отворени обятия, особено след неприятния инцидент.От Sky Sports също обявиха, че ще проведат разговори с Джейми Карагър.\n\n\n                    ", "date": "2018.03.12", "title": "Легенда на “Ливърпул“ заплю 14-годишна"}
{"url": "http://www.monitor.bg/a/view/12596-%D0%A1%D0%BA%D1%80%D0%BE%D0%BC%D0%BD%D0%B0-%D1%81%D0%B2%D0%B0%D1%82%D0%B1%D0%B0-%D0%B7%D0%B0-%D0%90%D1%80%D0%B4%D0%B0-%D0%A2%D1%83%D1%80%D0%B0%D0%BD-%D0%BD%D0%BE-%D1%81-%D0%95%D1%80%D0%B4%D0%BE%D0%B3%D0%B0%D0%BD-%D0%B7%D0%B0-%D0%BA%D1%83%D0%BC/", "text": "\n                    Турската футболна звезда Арда Туран се ожени за дългогодишната си приятелка Аслъхан Доган, а сватбената церемония бе сравнително скромна за човек с финансовото състояние на играча на “Истанбул Башакшехир“. За сметка на това кум на Арда бе най-влиятелният човек в страната – президентът Реджеп Ердоган. Сред останалите известни гости от турските светски среди присъства и първата дама Емине Ердоган.Преди няколко дни Туран сподели пред турските медии, че не смята, че е подходящо да вдига голяма сватба, докато страната му е „във война“. Футболистът заяви силната си подкрепа за операция „Маслинова клонка“, а след като отбеляза първия си гол за „Башакшехир“ на 21 януари - втория ден от военните действия на турската армия в Сирия, приветства войниците, като козирува.\n\n\n                    ", "date": "2018.03.12", "title": "Скромна сватба за Арда Туран, но с Ердоган за кум"}
{"url": "http://www.monitor.bg/a/view/25557-%D0%A1%D0%BC%D1%8F%D0%BD%D0%B0-%D0%BD%D0%B0-%D0%BA%D0%B0%D1%80%D0%B0%D1%83%D0%BB%D0%B0-%D0%B2-%D0%98%D1%82%D0%B0%D0%BB%D0%B8%D1%8F/", "text": "\n                    Серия А има своя нов лидер, след като „Интер“ и „Наполи“ завършиха 0:0 в полза на „Ювентус“. Дербито на 28-ия кръг изведе „Старата госпожа“ начело в класирането с точка преднина пред неаполитанците. „Бианконерите“ победиха през уикенда „Удинезе“ с 2:0, а освен това са с мач по-малко от „Наполи“. Преди началото на дербито на „Сан Сиро“ беше отбелязана 110-ата годишнина от създаването на „Интер“, а след това имаше и минута мълчание в памет на починалия внезапно преди седмица Давиде Астори.В друг мач от кръга „Милан“ спечели трудно с 1:0 гостуването си на „Дженоа“ от 28-ия кръг на Серия А. Единственото попадение реализира резервата Андре Силва, който се разписа в четвъртата минута на добавеното време. Андрей Гълъбинов започна като титуляр за домакините и водеше атаката на тима си до 75-ата минута. Българският национал си партнираше с Горан Пандев, като двамата на няколко пъти създадоха проблеми на бранителите на „Милан“. Домакините обаче така и не успяха да се разпишат и секунди преди края бяха наказани.\n \n\n\n                    ", "date": "2018.03.12", "title": "Смяна на караула в Италия"}
{"url": "http://www.monitor.bg/a/view/13263-%D0%A4%D0%BE%D1%80%D1%81%D0%B8%D1%80%D0%B0%D1%82-%D0%98%D0%BD%D0%B8%D0%B5%D1%81%D1%82%D0%B0-%D0%B7%D0%B0-%D0%A7%D0%B5%D0%BB%D1%81%D0%B8/", "text": "\n                    Капитанът на „Барселона“ Андрес Иниеста форсира своето възстановяване, за да бъде на разположение на старши треньора Ернесто Валверде за осминафиналния мач реванш от Шампионската лига срещу „Челси“ на „Камп Ноу“ в сряда. 33-годишният футболист вече тренира на пълни обороти, след контузията преди малко повече от седмица в дербито срещу „Атлетико“ (Мадрид), като очакванията бяха той да отсъства дълго от футболните терени. Щабът на „каталунците“ обаче иска да има на разположение всичките си звезди преди сблъсъка с „Челси“. Двата тима изиграха оспорван първи двубой, който завърши 1:1 на „Стамфорд Бридж“.Не толкова оптимистично стоят нещата с халфа на „Манчестър Юнайтед“ Пол Погба, който остава под въпрос за реванша срещу „Севиля“. Срещата е на \"Олд Трафорд\", а първият мач между двата отбор завърши без голове. В друг мач от вечерта утре „Рома“ посреща „Шахтьор“ в интригуващ реванш. Първият двубой между двата тима завърши с победа на украинците с 2:1.\n\n\n                    ", "date": "2018.03.12", "title": "Форсират Иниеста за „Челси“"}
{"url": "http://www.monitor.bg/a/view/17236-%D0%91%D0%BE%D0%B7%D0%BE%D0%B2-%D0%B3%D0%BE%D1%82%D0%BE%D0%B2-%D0%B7%D0%B0-%D1%81%D1%82%D0%B0%D1%80%D1%82%D0%B0-%D0%BD%D0%B0-%D0%BF%D0%BB%D0%B5%D0%B9%D0%BE%D1%84%D0%B8%D1%82%D0%B5/", "text": "\n                    Йордан Бозов ще бъде на линия за „Рилски спортист“ за старта на плейофите в НБЛ, които започват в началото май. 39-годишният ветеран претърпя операция на менискус, след като игра с травмата на финала за Купата на България, спечелен от самоковци с 89:80 срещу „Левски Лукойл“.„Рилски“ има големи амбиции и ще се борим. Надявам се в мачовете за титлата вече да играя баскетбол – сподели самият играч пред ТВ+. - Не мисля, че чак толкова ще се отрази моето отсъствие. Не залагаме на определени единици, а имаме по-дълъг състав, което е част от формулата за успеха ни. Надявам се да се върна възможно най-скоро. Тепърва започва възстановяването ми. На мен това ми е трета операция и знам, че не могат да се дадат конкретни срокове и дати. Винаги се получават някакви усложнения, надявам се този път да ги няма. Операцията не беше тежка и смятам, че докъм месец би трябвало всичко да е наред”, допълни Бозов, който стана MVP във финалния мач за Купата.В негово отсъствие „Рилски“ се измъчи с младоците от „Академик“ (София), преди да ги надиграе с 81:68 в събота.\n\n\n                    ", "date": "2018.03.12", "title": "Бозов готов за старта на плейофите"}
{"url": "http://www.monitor.bg/a/view/38570-%D0%94%D0%B6%D0%BE%D0%BA%D0%BE%D0%B2%D0%B8%D1%87-%D0%B7%D0%B0%D0%B3%D1%83%D0%B1%D0%B8-%D0%BF%D1%8A%D1%80%D0%B2%D0%B8%D1%8F-%D1%81%D0%B8-%D0%BC%D0%B0%D1%87/", "text": "\n                    Новак Джокович отпадна още във втория кръг на турнира по тенис от сериите „Мастърс“ в Индиън Уелс, след като отстъпи на японския квалификант Таро Даниел с 6:7(3), 6:4, 1:6. Петкратният победител последва съдбата на Григор Димитров, който ден по-рано загуби срещу испанския ветеран Фернандо Вердаско.Джокович, който се завърна на корта след лечение на контузия и операция в лакътя, изигра изключително слаб последен сет срещу 109-ия в света. Американската легенда Джим Къриър описа играта на сърбина в третата част като \"пълна капитулация\".\"Чувствах се така, сякаш това е първият ми мач на тура. Странно. Загубих изцяло ритъм в последните две седмици, в които лекувах контузия. Радвам се, че се върнах толкова бързо на корта, но не се чувствах добре. Бях изнервен и направих твърде много непредизвикани грешки\", призна Ноле.Носителят на трофея в Индиън Уелс Роже Федерер спечели двудневния мач срещу аржентинеца Федерико Делбонис с 6:3, 7:6(6). Французинът Гаел Монфис пък спаси разиграване за мача, за да победи с 6:7(5), 7:6(3), 7:5 американеца Джон Иснър в среща, която завърши с едва един пробив.\n\n\n                    ", "date": "2018.03.12", "title": "Джокович загуби първия си мач"}
{"url": "http://www.monitor.bg/a/view/9598-%D0%9F%D0%BE%D1%81%D1%80%D0%B5%D1%89%D0%B0%D0%BC%D0%B5-%D0%BF%D0%B0%D0%BA-%D1%81%D0%B2%D0%B5%D1%82%D0%BE%D0%B2%D0%BD%D0%BE-%D0%B8-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE-%D0%BF%D0%BE-%D0%BC%D0%BE%D1%82%D0%BE%D0%BA%D1%80%D0%BE%D1%81/", "text": "\n                    Министърът на младежта и спорта Красен Кралев се срещна с ръководителите на мотоциклетния спорт у нас и с някои от най-изявените състезатели. Поводът беше решението на правителството на Бойко Борисов да одобри проект на постановление за допълнителни разходи по бюджета на ММС за 2018 г. за 1 662 455 лева. Парите са предназначени за подпомагане на организирането и провеждането на кръговете от световния шампионат по мотокрос за класове MXGP и MX2 и европейския EMX125/EMX250 в България тази година. Двата кръга ще са на пистата \"Горна Росица\" край Севлиево, където трасето получи признание за №1 в света няколко пъти.На срещата присъстваха председателят на БФМ Богдан Николов, Румен Петков - председател на ОК за Гран при на България, Иво Цветанов - генсек на БФМ и пилотите Мартин Чой, Майкъл Иванов, Хакан Халми, Алекс Димитров и Николай Малинов.\"Аз съм уверен, че вие ще се представите на високо ниво и че федерацията по мотоциклетизъм ще се справи брилянтно с организацията, каза в обръщението си министър Кралев. - Ще бъде много емоционално да карате пред българска публика в най-престижните състезания и ви пожелавам успех.\"\"С този акт правителството решава един много тежък проблем, коментира пък Румен Петков. - Това е от огромно значение за привържениците на мотоциклетния спорт, които имат многобройни поводи да се гордеят с успехите на нашите състезатели.\"Мартин Чой пък отбеляза, че състезателите пак ще могат да карат с български лицензи, след като няколко години трябваше да го правят с чуждестранни.\n\n\n                    ", "date": "2018.03.12", "title": "Посрещаме пак световно и европейско по мотокрос"}
{"url": "http://www.monitor.bg/a/view/86291-%D0%A1%D0%BE%D0%BA%D0%BE%D0%BB%D0%BE%D0%B2-%D0%B8-%D0%9B%D1%83%D0%B1%D0%B5-%D0%BF%D1%80%D0%B5%D0%B3%D0%B0%D0%B7%D0%B8%D1%85%D0%B0-%D1%82%D0%B8%D0%BC%D0%B0-%D0%BD%D0%B0-%D0%99%D0%BE%D1%81%D0%B8%D1%84%D0%BE%D0%B2/", "text": "\n                    \n                                        Волейболният шампион на Италия \"Кучине Лубе\" (Чивитанова) победи безкомпромисно с 3:0 (21, 20, 14) LPR (Пиченца) в първия мач от 1/4-финалните плеойфи в Суперлигата при мъжете. Българският диагонал на тима от Чивитанова Цветан Соколов отново беше с ключова роля за успеха на отбора си. Пред около 3000 души той заби 11 точки (2 аса, 3 блока) на съперниците. С тях обаче стана втори по резултатност, защото съотборникът му Османи Хуанторена направи 13 т. (1 ас, 1 блок) и беше обявен за най-полезен състезател (MVP). За гостите от Пиаченца капитанът на националите ни Виктор Йосифов завърши с 5 т. (2 блока). Алесандро Фей пък се разписа с 11 т. (2 блок).Воденият от треньора Радостин Стойчев \"Азимут\" (Модена) също стартира с успех в плейофите, макар и много по-трудно - с 3:2 (24,-25, 19,-21, 12) над \"Ревивре\" (Милано). Скандалният Ървин Нгапет стана топреализатор с 26 точки (2 аса, 2 блока) за победителите.Лидерът от редовния сезон \"Сър Сейфти\" (Перуджа) надигра с 3:1 (-20, 24, 26, 19) \"Бундже\" (Равена) със 17 точки на сърбина Александър Атанасийевич. За тима на Равена Красимир Георгиев записа 6 т. (1 блок).Бившият отбор на Радостин Стойчев \"Трентино\" стартира с 3:2 (23, 17,-19,-24, 13) срещу \"Калцедония\" (Верона). Реваншите са на 18 март.\n                    \n                                    ", "date": "2018.03.12", "title": "Соколов и \"Лубе\" прегазиха тима на Йосифов"}
{"url": "http://www.monitor.bg/a/view/2449-%D0%A3%D0%95%D0%A4%D0%90-%D0%BD%D0%B0%D0%B3%D1%80%D0%B0%D0%B4%D0%B8-%D0%9A%D0%B0%D0%B1%D0%B0%D0%BA%D0%BE%D0%B2-%D1%81-%D0%A8%D0%B0%D0%BC%D0%BF%D0%B8%D0%BE%D0%BD%D1%81%D0%BA%D0%B0-%D0%BB%D0%B8%D0%B3%D0%B0/", "text": "\n                    Драмите в българския футбол около съдийството не засегнаха решенията на УЕФА за наряди в младежката Шампионска лига. Въпреки че беше наказан с изваждане от мачовете в Първа лига след гафовете по време на двубоя между „Дунав“ и ЦСКА-София, Георги Кабаков ще бъде рефер на срещата от четвъртфиналите в турнира между отборите на „Тотнъм“ и „Порто“ утре. Помощници на Кабаков ще са Диян Вълков и Мартин Маргаритов, а четвърти съдия е англичанинът Джон Брукс. Кабаков не е получавал наряд от два кръга насам, след като получи за втори път наказание, при това и в двата случая след мач на „червените“. Реферът се провини след спорно зачетен гол на ЦСКА-София и неотсъден червен картон за отявлен удар без топка на капитана на гостите Божидар Чорбаджийски.Нарядът му за Шампионската лига датира преди изваждането му от родните назначения, като от европейската футболна централа явно не са взели под внимание последните скандали в българския футбол, които костваха и главата на шефа на съдийската комисия Петър Петров.\n\n\n                    ", "date": "2018.03.12", "title": "УЕФА награди Кабаков с Шампионска лига"}
{"url": "http://www.monitor.bg/a/view/61781-%D0%91%D1%80%D0%B0%D0%B7%D0%B8%D0%BB%D0%B8%D1%8F-%D1%81%D0%B5-%D1%81%D0%B5%D1%82%D0%B8-%D0%B7%D0%B0-%D0%A2%D1%83%D0%BD%D1%8C%D0%BE-%D0%BD%D0%B0%D1%80%D0%B5%D1%87%D0%B5-%D0%B3%D0%BE-%D0%B4%D0%B8%D0%B2-%D0%B8-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC/", "text": "\n                    Най-популярният бразилски сайт vavel.com посвети голям материал за легендарния бранител на националния отбор Трифон Иванов. Изданието изгради профил на играча, в който акцентира, че истинските ценители на футбола познават редките и харизматичти играчи като Българския вълк.„Той беше див и независим. Винаги играеше на границата на правилата и нямаше страх от който и да е нападател. Трифон обаче никога не може да бъде описан като мръсен играч. При него фокусът не падаше само върху качествата му в защита, защото имаше изключителни изпълнения в офанзивен план. В „Бетис“ бранителят вкара впечатляващите осем гола в 55 срещи и се превърна в един от най-обичаните от феновете футболисти“, написа изданието, като напомни, че българинът започва кариерата си като нападател, но още като юноша в „Етър“ го насочват към играта в защита. Разбира се, бразилците не пропускат и миговете с националния отбор и „златното“ поколение на българския футбол, когато Трифон Иванов записа паметни мачове.\n\n\n                    ", "date": "2018.03.12", "title": "Бразилия се сети за Туньо, нарече го див и независим"}
{"url": "http://www.monitor.bg/a/view/5331-%D0%94%D0%B0%D1%80%D0%B0-%D0%95%D0%BA%D0%B8%D0%BC%D0%BE%D0%B2%D0%B0-%D1%81%D0%B5-%D1%80%D0%B0%D0%B7%D0%BC%D0%B8%D0%BD%D0%B0-%D1%81-%D0%93%D0%BB%D0%B0%D1%81%D1%8A%D1%82-%D0%BD%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Дъщерята на Ива Екимова и покойния Дими от „Сленг“ - Дара, не успя да се пребори за място на следващия етап от кастингите в „Гласът на България“. Чаровната певица се яви на прослушване „на тъмно“ с баладата на Ариана Гранде One Last Time, но нито един от членовете на журито не се обърна на изпълнението й. Според мнозина, сред причините за това е фактът, че менторите са разпознали гласа й, а фенове на предаването, сред които и Мариана Попова, се обявиха в защита на младата Екимова. „Не съм съгласна, не е честно. Детето пя като машина!“, написа изпълнителката на Let Me Cry в социалните мрежи.\n\nСамата Дара обясни злополучния край на участието й в „Гласът на България“ със здравословно неразположение. „За някои хора винаги ще е нагласено, винаги “мама ще ме бута в предавания”. Ако трябва да сме честни, мама е против участието ми в този тип предавания, но вие няма как да знаете. Обожавам тази песен. Изпях я с цялото си сърце. Дадох всичко от себе си, въпреки че бях болна. Въпреки че никой не се обърна, според някои от вас пак е нагласено. С годините започвам да се научавам, че не може всички да те харесват, не е и нужно“, категорична е Дара.\n                    ", "date": "2018.03.12", "title": "Дара Екимова се размина с „Гласът на България“"}
{"url": "http://www.monitor.bg/a/view/68002-%D0%96%D0%B0%D0%BD%D0%B0-%D0%B0%D1%82%D0%B0%D0%BA%D1%83%D0%B2%D0%B0-%D0%95%D0%B2%D1%80%D0%BE%D0%B2%D0%B8%D0%B7%D0%B8%D1%8F-%D1%81-%D0%B3%D1%80%D1%83%D0%BF%D0%B0/", "text": "Equinox се събра специално за престижния конкурс\n                    Жана Бергендорф влиза в група Equinox и така ще атакува 63-тото издание на „Евровизия“ в Португалия през май. Както „Монитор“ първи съобщи, женските вокали са поверени на певицата с огнен темперамент. Заедно с нея под светлината на прожекторите в Лисабон ще застанат Владимир Михайлов, познат като фронтмен на групите „Сленг“ и „Сафо“, и Георги Симеонов-JJ, който изгря от момчешката банда „032“. Динамичната формация има и американска следа в лицето на Джони Манюел, който на 14 години участва в турнетата на NSYNC, и Трей Кембъл, който работи със звезди от ранга на Дуа Липа. Петимата се събират специално за най-значимото музикално състезание на Стария континент, а песента им носи името Bones (б. а. - Кости). Парчето е дело на творческия екип на Symphonics, начело с Боби Леон. Същият екип мейкъри е главен виновник за блестящия успех на If Love Was A Crime на Поли Генова и Beautiful Mess на Крис Костов, които завоюваха съответно четвърто и второто място през 2016 и 2017 г.„Новата българска песен е силна заявка за „Евровизия” 2018 и целият ни екип вярва в нея. След успехите на България в последните две години очакванията на зрителите и феновете на „Евровизия” от цял свят са много високи и за нас в БНТ беше важно да изберем проект, който да се забелязва и да бъде различен от всичко, правено досега. Освен че има универсално послание, Bones дава и много добри възможности за оригинално сценично представяне“, заяви продуцентът на българското участие в конкурса Йоана Левиева-Сойър.На церемония две от водещите на събитието Филомена Каутела и Силвия Алберто изтеглиха жребий, който отреди, че ще мерим вокални сили с още 15 държави на 8 май. Другите страни, които ще излязат на сцената тогава, са Беларус, Литва, Албания, Чехия, Белгия, Исландия, Азербайджан, Израел, Естония, Швейцария, Финландия, Австрия, Ирландия, Армения, Кипър, Хърватия, Гърция и Македония. По време на концерта ще могат да гласуват зрители от Великобритания, Испания и Португалия.По традиция десет държави от всеки полуфинал ще продължат напред към големия концерт на 12 май. След като отнесе критики за избора си на трима мъже за водещи миналата година, „Евровизия“ ще се реваншира с постоянното присъствие на четири дами на сцената. Ролята на домакини на бляскавото събитие ще заемат актрисите Даниела Руа, Филомена Каутела, Силвия Алберто и Катарина Фуртадо.\n\n\n                    ", "date": "2018.03.12", "title": "Жана атакува „Евровизия“ с група"}
{"url": "http://www.monitor.bg/a/view/57350-%D0%A1%D1%82%D0%BE%D0%B8%D1%87%D0%BA%D0%BE%D0%B2-%D0%B2%D0%BE%D0%B4%D0%B8-%D0%A5%D0%BE%D1%81%D0%B5-%D0%9A%D0%B0%D1%80%D0%B5%D1%80%D0%B0%D1%81-%D1%83-%D0%BD%D0%B0%D1%81/", "text": "\n                    Великият испански тенор Хосе Карерас пристига за концерт в зала „Арена Армеец“ на 21 октомври, а патрон на грандиозното събитие е самият Христо Стоичков. Носителят на Златна топка ще се прибере България специално за музикалния спектакъл на Маестрото. Изненадващата дата за концерт у нас, въпреки изключително разредения график на легендата, е още едно доказателство за дългогодишното приятелство и дълбоко уважение, което свързва великия тенор със Стоичков.\n\nОсвен най-популярните изпълнения от репертоара на Карерас, в концерта ще се включи и новата оперна сензация на България – Росен Ненчев. 36-годишният солист на националната опера и е един от 22-мата избрани от цял свят във втория майсторски клас на именития тенор. „Има много красив лиричен глас, който много ми харесва. Пее с чувство, с усет, с динамика“ - споделя легендата за своя талантлив ученик.\n\nБилетите за концерта вече са в продажба на цени от 70 до 180 лева.\n                    ", "date": "2018.03.12", "title": "Стоичков води Хосе Карерас у нас"}
{"url": "http://www.monitor.bg/a/view/78679-%D0%A5%D1%80%D0%B8%D1%81%D1%82%D0%BE-%D0%9C%D1%83%D1%82%D0%B0%D1%84%D1%87%D0%B8%D0%B5%D0%B2-%D1%81%D1%82%D0%B0%D0%B2%D0%B0-%D0%BC%D0%B8%D1%88%D0%B5%D0%BD%D0%B0-%D0%BD%D0%B0-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%B5%D0%BD-%D0%B0%D1%80%D0%B1%D0%B0%D0%BB%D0%B5%D1%82/", "text": "Правят опит за рекорд на Гинес по време на шоуто\n                    Една ябълка, 25 метра разстояние и стрела заредена в смъртоносен арбалет. Това ще качи адреналина на шефа на Съюза на артистите в България Христо Мутафчиев, който ще изиграе опасната роля на жива мишена по време на седмото издание на „Нощ на звездите“. Спиращият дъха спектакъл на световноизвестния акробат Енчо Керязов предстои на 17 март в столичната зала „Арена Армеец“.\n\nЗрителите ще имат възможност да станат свидетели и на опит за поставяне на нов рекорд на Гинес от украинеца Григорий Лобко. Той ще направи всичко по силите си за тройно задно салто на ролери. Освен неговия подвиг ще бъдат представени още 4 рекорда.\n\nЕдни от\n\n\n\nпристигат за пръв път у нас. Сред тях са шестима носители на най-престижната награда „Клоун“ от Световния фестивал в Монте Карло, комик от Бродуей, човек-паяк. За пръв път ще бъде изпълнен уникалния номер \"живо торпедо\" на американката Робин Валенсия. Тя е и единствената жена, която се престрашава да го направи. Голямо оръдие я изстрелва и тя прелита около 40 метра. Най-добрият въжеиграч в света Фреди Нок ще премине по опънато на 22 метра височина въже без никакво обезопасяване. Още 20 екстремни каскади ще оставят публиката без дъх.\n\nЩе\n\n\n\nкато за пръв път акцентът е върху българския фолклор с изпълненията на Левон Манукян и хор \"Родна песен\", известният гайдар Петър Янев с фолклорна формация \"Орфикус\", солистката от ансамбъл \"Филип Кутев\" Сорина Богомилова. Музикалната атмосфера ще бъде допълнена от Михаела Филева, „Бон-бон”, 4Magic и Славин Славчев. Водещи на грандиозното шоу ще са Нели Атанасова и Александър Сано.\n\nПо традиция преди шоуто фондация „Енчо Керязов“ ще отличи и децата лауреати тази година. „Нощ на звездите“ се заражда и продължава да бъде изцяло благотворителна инициатива, средствата от която отиват за подпомагани на талантливи българчета в областта на изкуството, образованието и спорта.\n                    ", "date": "2018.03.12", "title": " Христо Мутафчиев става мишена на смъртоносен арбалет"}
{"url": "http://www.monitor.bg/a/view/29392-%D0%9C%D0%B0%D1%80%D0%B8%D1%8F-%D1%84%D0%B8%D0%BD%D0%B0%D0%BB%D0%B8%D0%B7%D0%B8%D1%80%D0%B0-%D1%80%D0%B0%D0%B7%D0%B2%D0%BE%D0%B4%D0%B0-%D1%81-%D0%93%D1%83%D1%89%D0%B5%D1%80%D0%BE%D0%B2/", "text": "\n                    Фолкпевицата Мария и милионерският син Християн Гущеров финализираха развода си в съда, година и половина след като се разделиха. Макар двамата така и да не посочиха официално причина за края на връзката си, към настоящия момент и изпълнетелката на „Червеният картон“ и бизнесменът се радват на нови любовни трепети в живота си. Нещо повече, Гущеров младши вече планира и следващата си сватба с плеймейтката Светлана Василева, която пък от своя страна е готова да му народи поне две деца. Годежа си влюбените отпразнуваха в края на януари, а заветното „да“ се очаква да си кажат през лятото.\n\nПротивно на очакванията, Мария не се облагодетелства от документалното финализиране на брака й с Гущеров. Макар че според спекулациите банковата сметка на миньончето трябваше да набъбне с 2 милиона лева, до финансова инжекция вследствие на развода така и не се стигна. Самата Мария неведнъж коментира, че няма подобни претенции от бившия си съпруг. Решението за раздялата било нейно, а от общия им дом в „Бояна“ тя си тръгнала със 100 лв. в джоба.\n                    ", "date": "2018.03.12", "title": "Мария финализира развода с Гущеров"}
{"url": "http://www.monitor.bg/a/view/82854-%D0%9A%D0%B0%D0%BC%D0%B5%D1%80%D1%8A%D0%BD-%D0%94%D0%B8%D0%B0%D1%81-%D1%81%D0%B5-%D0%BF%D0%B5%D0%BD%D1%81%D0%B8%D0%BE%D0%BD%D0%B8%D1%80%D0%B0-%D0%BE%D1%82-%D0%BA%D0%B8%D0%BD%D0%BE%D1%82%D0%BE/", "text": "\n                    Холивудската актриса Камерън Диас се е отказала от актьорството и се е заела с мисията да бъде добра домакиня и майка. За дръзкото решение на звездата от „Ангелите на Чарли“ стана ясно от изказване на нейната колежка и приятелка Селма Блеър. Двете се събрали на обяд, за да обсъдят евентуално продължение на блокбастъра от 2002 г. „Най-сладкото нещо“, но Диас категорично е отказала да участва. „Обядвах с Камерън онзи ден. Аз много бих се радвала да заснемем продължение, но тя се е пенсионирала от актьорството. Тя няма нужда да се снима повече. Животът и е прекрасен. Не знам какво трябва да се случи, за да я накара да се върне. Тя е щастлива“, издаде пред в. Metro Блеър. Последната лента, в която чаровната блондинка се разписа с учасите, е „Ани“ от 2014 г.Междувременно Диас и съпругът й – музикантът Бенджи Мадън са в очакване на първата си рожба. Опити за дете двамата правят от години, разкриват източници, близки до семейството пред In Touch. По думите им, актрисата и вокалистът на Good Charlotte обмисляли опцията да наемат и сурогатна майка.\n\n\n                    ", "date": "2018.03.12", "title": "Камерън Диас се пенсионира от киното "}
{"url": "http://www.monitor.bg/a/view/75967-%D0%94%D0%B8%D0%B0%D0%BD%D0%B0-%D0%9B%D1%8E%D0%B1%D0%B5%D0%BD%D0%BE%D0%B2%D0%B0-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F-%D0%94%D0%B5%D0%B2%D0%BE%D0%B9%D0%BA%D0%B0-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB%D1%81%D0%BA%D0%B0-%D0%BF%D1%80%D0%BE%D0%BB%D0%B5%D1%82/", "text": "\n                    Актрисата Диана Любенова ще води церемонията по избирането на девойка „Кюстендилска пролет“ на централния площад „Велбъжд“ в областния град. Единственият по рода си конкурс ще се проведе за 52-и път, претендентките за короната са 14, а компания на Любенова на сцената ще прави колегата й Станимир Гъмов, обявиха организаторите от отдел „Култура и духовно развитие“.\n\n„Участие ще вземат и популярните изпълнители Тита, Стивън Ачикор , както и любимеца на всички Дичо“, уточниха още от общинската организация.\n\n„Традицията по тържествено посрещане на пролетта в Кюстендил датира от 1966 година. На този празник се избира девойка, която символизира идването на пролетта, младостта, пробуждането на природата и надеждата за нов живот. Изборът се провежда в три кръга - официални тоалети, спортно облекло и единствения по рода си в България тур с народни носии“, коментираха още от отдел „Култура и духовно развитие“.\n\nПобедителката в \"Девойка Кюстендилска пролет 2018\" ще получи парична награда от 1500 лв., а двете й подгласнички и момичето, събрало най-много гласове от публиката - по 850 лв.\n                    ", "date": "2018.03.12", "title": "Диана Любенова представя „Девойка Кюстендилска пролет“"}
{"url": "http://www.monitor.bg/a/view/89529-%D0%9C%D0%B8%D1%80%D0%B0-%D0%9A%D0%B0%D1%86%D0%B0%D1%80%D0%BE%D0%B2%D0%B0-%D0%BE%D0%BC%D0%B0%D0%B3%D1%8C%D0%BE%D1%81%D0%B2%D0%B0-%D1%81-%D0%95%D0%B4%D0%B8%D1%82-%D0%9F%D0%B8%D0%B0%D1%84/", "text": "\n                    April in Paris е заглавието на новия проект на джаз певицата Мира Кацарова, който е посветен на френската музика. Песента, дала заглавието на програмата, е единствената композиция с английски текст и единствената класическа джаз пиеса в нея. Премиерата ще се случи в началото на април, но не във френската столица, а в София и Пловдив. На 4 април от 20:30 в Sofia Live Club е първият концерт от проекта, който ще бъде с вход свободен. Два дни по-късно, под тепетата френските песни ще звучат в Bee Bop Café от 21:00 часа.Мира ще представи April in Paris с джаз триото си – Мирослав Турийски (пиано), Христо Йоцов (барабани) и Веселин Веселинов-Еко (контрабас). Към тях ще се присъедини и струнен квартет. А френската музика ще продължи своето пътешествие в страната през лятото, когато Мира планира турне с програмата.  Ще прозвучат две от най-обичаните композиции на първата дама на френската музика Едит Пиаф –  и . Репертоарът се допълва с  на Мишел Льогран, Les Champs-Elysees на Жо Дасен,  на Жак Брел и  на Шарл Трене. Изненадата в програмата е  на Астор Пиацола. Връзката на тази пиеса с Франция е, че тя е била повлияна от съветите на Надя Буланже към Пиацола, който по-късно създава танго нуево и . Самата Мира Кацарова е написала текст на френски към инструменталната композиция, а по време на изпълнението като речитатив ще прозвучи и стихотворението на Пол Верлен Друго неконвенционално заглавие е  на неповторимия френски писател, музикант и драматург Борис Виан.Място в програмата намират и по-нови френски песни като Voyage Voyage на Дезирлес,  на Стинг и  на Клод Нугаро.April in Paris ще си има и специално книжно издание, включващо всички текстове, включени в програмата.\n\n\n                    ", "date": "2018.03.12", "title": "Мира Кацарова омагьосва с Едит Пиаф"}
{"url": "http://www.monitor.bg/a/view/89408-%D0%9F%D1%80%D0%BE%D1%87%D1%83%D1%82%D0%B0-%D0%BE%D0%BF%D0%B5%D1%80%D0%BD%D0%B0-%D0%BF%D1%80%D0%B8%D0%BC%D0%B0-%D1%81%D1%82%D0%B0%D0%B2%D0%B0-%D0%BC%D1%83%D0%B7%D0%B0-%D0%BD%D0%B0-%D0%92%D0%B0%D0%BB%D0%B5%D0%BD%D1%82%D0%B8%D0%BD-%D0%93%D0%B0%D0%BD%D0%B5%D0%B2-%D0%B2-%D0%9A%D0%BE%D0%BD%D1%82%D1%80%D0%B0%D0%B1%D0%B0%D1%81%D1%8A%D1%82/", "text": "Ина Кънчева в представление № 300 на култовия моноспектакъл\n                    Митичната муза на героя на Валентин Ганев в „Контрабасът” ще оживее от плът и кръв в Народния театър „Иван Вазов” на 16 април. Любовният блян на музиканта, който той лелее вече 18 години в най-дългогодишното представление на първата ни сцена, ще изгрее редом с големия актьор в лицето на световноизвестната оперна прима Ина Кънчева.\n\nПред очите на 800 зрители в салона Вальо Ганев и Ина Кънчева ще пресъздадат кулминацията на красивата и тъжна любовна история на самотния контрабасист в представление № 300 на хитовия моноспектакъл. Идеята да покани сопраното Ина Кънчева, която от години живее в Германия и е една от любимите ученички на Монсерат Кабайе и Райна Кабаиванска, е на самия Ганев, а Ина приема още след първото писмо, с което той я кани да стане част от юбилейния спектакъл.\n\nДнес тя пристигна у нас, за да направи първата репетиция за представлението заедно с Ганев, музикалния консултант на „Контрабасът” Слав Бистрев и своя корепетитор Маргарита Илиева. „Вальо, радвам се заради теб и честта да сме на една сцена, за удоволствието и любовта към музиката”, развълнувано сподели оперната прима за участието си в спектакъла.\n\nБилетите за спектакъла на 16 април вече са в продажба, като има останали малко бройки от специалните 100 на цена 15 лева, с които всеки зрител ще получи и подарък изненада – тениска с автограф на Валентин Ганев.\n\n„Контрабасът”, създаден по прочутия текст на Патрик Зюскинд, с право е наричан и от зрителите, и от критиците един от най-добрите моноспектакли на родния Бродуей и заслужено е носител на множество национални театрални награди, сред които „Икар“ за режисура на проф. Пламен Марков, участвал е и на 15 театрални фестивала. Самият Валентин Ганев го е играл на сцени в Лондон, Бостън, Ню Йорк, Москва, Белград, Скопие и е печелил награди “Икар” и “Аскеер” за мъжка роля.\n                    ", "date": "2018.03.12", "title": "Прочута оперна прима става муза на Валентин Ганев в „Контрабасът“"}
{"url": "http://www.monitor.bg/a/view/86503-106-%D0%B1%D0%B3-%D0%BA%D0%B8%D0%BD%D0%B5%D0%BC%D0%B0%D1%82%D0%BE%D0%B3%D1%80%D0%B0%D1%84%D0%B8%D1%81%D1%82%D0%B8-%D1%81-%D0%BE%D1%82%D0%B2%D0%BE%D1%80%D0%B5%D0%BD%D0%BE-%D0%BF%D0%B8%D1%81%D0%BC%D0%BE/", "text": "Държавата да подкрепи финансово поне 15 заглавия годишно\n                    Над 100 видни български кинематографисти – режисьори, актьори, продуценти, композитори, художници и др., отправиха открито писмо до Министерството на културата, комисията по култура и медии в Народното събрание и Националния филмов център, с което искат спешни промени в Закона за филмовата индустрия, чрез които да се регламентира ангажиментът на държавата за финансиране създаването на поне 15 родни пълнометражни игрални кинопродукции годишно и да се сложи край на порочните практики при оценяването на проектите и разпределянето на въпросните средства. Сред подписалите писмото, което може да бъде подкрепено във Фейсбук, са някои от най-успешните ни режисьори напоследък - Виктор Божинов („Възвишение“), Стефан Командарев („Посоки“), Милко Лазаров („Ага“), Илиян Метев („Три четвърти“), Кристина Грозева и Петър Вълчанов („Урок“ и „Слава“), документалистът Адела Пеева (“Да живее България“), актьорите Иван Бърнев, Маргита Гошева, Ирини Жамбонас, Михаил Билалов, Стефан Денолюбов и още много други.Законът за киното е остарял и трябва да се промени в посока дефинирането на начина, по който държавата ще се ангажира с финансирането на филмовите продукции, изтъкна пред „Монитор“ Виктор Божинов.насам от кота 9 млн. лв. годишно, твърди той. Според него основен проблем е и механизмът, по който тези средства се разпределят. Няма критерии за избор на членовете на художествените комисии, натоварени с тази задача – те се съставят от хора извън реалната филмова практика и се създава впечатление, че биват включвани, за да защитят интересите на определени кръгове, коментира режисьорът на „Възвишение“. Сега практиката е асоциации, чийто списък се пуска от министъра на културата, на квотен принцип да предлагат свои кандидати, като Националният филмов център просто парафира имената и подписва заповедта. Понякога те са „кухи“, без членка маса, или едни и същи хора са във всички асоциации. Според исканията в писмото на кинаджиите те трябва да са независими експерти и да не представляват определена организация – така както е и според европейското законодателство. Видно е, че досегашната практика изрично противоречи на европейските норми за държавно субсидиране, казва се в текста. „Липсата на яснота и регламент при определянето на комисиите е лоша практика, която размива отговорността“, категоричен е Божинов.На същото мнение е и създателят на пожъналия успех в Кан филм „Посоки“ Стефан Командарев. „Не може да се абсолютизира, че порочните практики властват при 100% от избраните за финансиране проекти, но щом толкова много колеги сме се подписали и подкрепили писмото, значи има доста притеснителни случаи“, отбелязва той и дава пример с младата режисьорка Ралица Петрова, която спечели една от най-големите награди в световното кино - „Златен леопард“ от фестивала в Локарно през 2016 г. Нейният следващ проект 3 пъти е късан на сесии на НФЦ, като става дума за нищожни пари за развитието му, а не за заснемане на филма. Подобни абсурди показват, чесмята Командарев и посочва, че държавна субсидия често печелят филми на хора, чиито предишни работи нито са постигнали зрителски успех, нито са имали престижен фестивален живот.Желанието на кинаджиите, изразено в откритото писмо, е да се създават повече български филми, за да могат представителите на новите поколения да осъществят по-лесно своите идеи. „Те обаче не бива непременно да се дефинират като „нискобюджетни“, защото това означава и определена естетика. Трябва да има баланс, не да „напъхваме“ филмите спрямо парите, а обратното – да се осигурят пари според проектите“, казва Божинов.Процедурата предполага МК и НФЦ да сформират в най-кратък срок работна група от независими експерти, която да изготви проект за реформа, който да мине през Министерски съвет и да влезе в Народното събрание за одобрение. Филмовата общност изразява готовност за конструктивен диалог.\n \n\n\n                    ", "date": "2018.03.12", "title": "106 бг кинематографисти с отворено писмо"}
{"url": "http://www.monitor.bg/a/view/75277-%D0%92%D0%B8%D1%80%D1%82%D1%83%D0%B0%D0%BB%D0%BD%D0%B0-%D0%BB%D1%8E%D0%B1%D0%BE%D0%B2-%D0%B2%D1%8A%D1%80%D1%82%D1%8F%D1%82-%D0%B2-%D1%82%D0%B5%D0%B0%D1%82%D1%8A%D1%80-%D0%A1%D0%BE%D1%84%D0%B8%D1%8F/", "text": "\n                    За пръв път в „традиционен“ репертоарен театър у нас се появява документален спектакъл, създаден по световноизвестната вербатим техника, при която актьорите не са наизустили предварително текста, а той им се диктува в слушалките според записаните автентични признания на реално съществуващи хора. Пробивът се осъществява с новото заглавие в афиша на театър „София“ - „Закачане“, чийто режисьор е, разбира се, Неда Соколовска, идеологът на документален театър Vox Populi. Нейните вербатим проекти (vedrbatim означава „дословно“) за различни социални феномени не са новост за публиката, но досега битуваха основно в Центъра за култура и дебат „Червената къща“.„Закачане“ е спектакъл за любовта в дигиталния свят, когато живото общуване е опосредствано или изцяло подменено от „опциите“ на компютърните технологии. Соколовска и колегата й Стайко Мурджев, който е консултант на постановката, са събрали документалната драматургия, интервюирайки свои приятели, приятели на приятели и познати, притежаващи сладък (по-рядко) или горчив (по-често) опит с връзките в Интернет. Така се е получил калейдоскоп от няколко нелишени от сюжет модерни истории за хора, потънали в илюзорния свят на Глобалната мрежа. Понякога те излизат от него, за да се срещнат някъде, да правят секс, да споделят, но най-често осъзнават, че са изгубили способността да се „закачат“ за реален партньор от плът и кръв. Оказва се, че Голямата любов поддържа още 8 паралелни „големи любови“, в които се представя с различни самоличности. Или че търговията с биткойни през лаптопа е доста по-комфортно убежище от идеята да се събереш под един покрив с някого. Или че привидностите са ни достатъчни – разкрасяването с пластична операция на носа и усмихнатите селфита буза до буза не са повод да останем заедно, можем след тях набързо, като свободни електрони, да се разлетим в различни посоки... Всъщност всеки сам решава дали виртуалната действителност е улеснение или творба на зъл гений: въпреки нейните „капани“ еднозначен отговор не знаем да е намерен.Този тотално откровен спектакъл разголва докрай и средата, в която се развива – тя е разтворена към „вътрешностите“ на театралния механизъм – зрителите виждат кулисите, асансьора, „джобовете“ за декорите, а сценографията на Иван-Александър Тодоров изнася на сцената 40 табуретки, които иначе „дремят“ във фоайетата. В центъра на пространството е огромен смартфон, от чийто екран на моменти се включват героите (мултимедията и мапингът са на Владислав Илиев). Младите актьори са верни на документалната стилистиката: не повтарят безизразно текста от слушалките, но и не „преиграват“; те са съвсем като нас с фиксациите си, с безкрайните си, напълно излишни „в смисъл“ и несъвършено „р“... Те са Неда Спасова, Мартин Димитров, Галя Костадинова (нови попълнения в трупата), Юли Малинов, Юлиян Рачков, Николай Върбанов, Илия Виделинов, Симона Халачева, София Маринкова и завърналата се след кратко второ майчинство Мила Банчева – съмишленик и участник в доста от предишните работи на Неда Соколовска. Екипът вярва, че със „Закачане“ е създал „локален“ образ за БГ тук и сега – получил им се е универсален. Текст сн.Героите в пиесата са обсебени от виртуалното общуване.Актрисата Мила Банчева е вече „ветеран“ в документалния жанр.Снимки театър „София“ \n\n\n                    ", "date": "2018.03.12", "title": "Виртуална любов въртят в театър „София“"}
{"url": "http://www.monitor.bg/a/view/82636-%D0%94%D0%B8%D0%BC%D0%BE-%D0%90%D0%BB%D0%B5%D0%BA%D1%81%D0%B8%D0%B5%D0%B2-%D0%B8-%D0%94%D0%B0%D1%80%D0%B8%D1%8F-%D0%A1%D0%B8%D0%BC%D0%B5%D0%BE%D0%BD%D0%BE%D0%B2%D0%B0-%D0%B8%D0%B7%D0%BB%D0%B8%D0%B7%D0%B0%D1%82-%D0%BE%D1%82-%D0%9E%D1%82%D0%BA%D1%80%D0%B0%D0%B4%D0%BD%D0%B0%D1%82-%D0%B6%D0%B8%D0%B2%D0%BE%D1%82/", "text": "\n                    След като Александър Алексиев и Радина Думанян излизоха от сериала \"Откраднат живот\" като сценаристите пратиха героите им да живеят във Великобритания, сега феновете на поредицата по Нова телевизия се питат дали Димо Алексиев и Дария Симеонова няма да споделят тяхната съдба и да напуснат актьорския състав. Героите им Калин и Наталия ще се изправят пред поредно предизвикателство в новите серии. Те ще трябва да вземат съдбовното решение дали да заминат за Канада или да останат да работят в „Св. Кирил“, което ще бъде последвано от поредния семеен сблъсък. Така сценаристите на сериала ще акцентират върху наболели теми от реалното българско ежедневие като - бъдещето на лекарите в у нас, експерименталното лечение и каква е цената на успеха.\n\nМеждувременно Тони (Димитър Захариев) и Марио (Велислав Павлов) ще се окажат на ръба на медицината и закона. „Братята ще опитат да помогнат на Мона с метадонова терапия – този метод е използван в някои държави при третиране на онкологични заболявания. Темата за експерименталните лечения и сблъсъкът с установените правила в традиционната медицина е изключително голяма. В предстоящите епизоди ще разберем какви са мотивите на Ковачеви да предприемат тази стъпки и как това ще се възприеме от колегите им“, коментират сценаристите.\n\nД-р Стилянова (Ралица Паскалева) амбициозно тръгва към шефския стол на АГ отделението, но ще трябва да премиен през едно неочаквано предложение от бизнесмена Иво Фотев (Васил Бинев), който поставя под въпрос професионалните и личните й позиции.\n                    ", "date": "2018.03.12", "title": " Димо Алексиев и Дария Симеонова излизат от \"Откраднат живот\"?"}
{"url": "http://www.monitor.bg/a/view/71881-%D0%91%D0%B0%D0%BB%D0%BA%D0%B0%D0%BD%D1%81%D0%BA%D0%B8-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8-%D1%82%D0%B5%D0%B0%D1%82%D1%80%D0%B8-%D1%81%D0%B5-%D0%BE%D0%B1%D0%B5%D0%B4%D0%B8%D0%BD%D0%B8%D1%85%D0%B0-%D0%B2-%D0%B0%D1%81%D0%BE%D1%86%D0%B8%D0%B0%D1%86%D0%B8%D1%8F/", "text": "Инициативата е на шефа на Народния Мариус Донкин\n                    Народният театър „Иван Вазов” и пет национални театъра от балканските страни положиха през уикенда основите на Асоциация на балканските национални театри (АБНТ). Директорът на първата ни сцена Мариус Донкин и представители на театрите от Македония, Албания, Косово, Словения и Румъния подписаха Меморандум за създаването на асоциацията, чиято цел ще бъде да обедини усилията и добрите практики на балканските национални театри.\n\nСъгласието си да се присъединят към асоциацията са дали и Турция, Сърбия и Гърция, които предстои да подпишат меморандума в идните седмици, тъй като техни хора бяха възпрепятствани да присъстват на основаването на организацията в София. На церемонията по подписването присъстваха Мариус Донкин – директор на Народен театър „Иван Вазов”, Йерней Пристов – мениджър международни отношения и публични комуникации в Националния театър на Словения, Агим Сопи – директор, и Агон Мифтари – артистичен директор на Националния театър на Косово, Хервин Чули – директор на Националния театър на Албания, Нина Николич – артистичен директор на Националния театър на Македония, и Адриана Попеску – мениджър международни отношения и комуникации в Румънския национален театър „Йон Лука Караджиале”.\n\nЕдна от главните цели на асоциацията ще бъде\n\n\n\nна Форум на балканските национални театри, чието домакинство ще се осъществява на ротационен принцип. Първият домакин – през 2020 г., ще бъде Народният театър „Иван Вазов” в България, като инициатор на идеята. Тогава се навършват и 170 години от рождението на патрона на театъра Иван Вазов. Идеята за този форум бе лансирана именно от директора Мариус Донкин в неговата управленска програма още в първите дни на мандата му, а година и половина по-късно вече е факт.\n\n„Тази асоциация е най-прекият и ефикасен път за комуникация, за творчески живот, за сътрудничество, и това е начинът, по който и нашите народи ще заживеят по-добре. Желая на добър час и дано това, което създаваме сега, има дълъг живот и смисъл за всички. Вярвам, че ще се справим достойно с каузата да развиваме една активна духовна и културна дейност. Във времето между всеки театрален форум ще организираме допълнителни активности – работни срещи за драматурзи, сценографи, комуникации и всички сфери на работа в театъра, включително размяна на автори, заглавия, гостувания и дори актьори”, каза Мариус Донкин.\n\n„Всички имаме сходни проблеми, разликите са много малки, а това, което споделяме заедно, е много голямо. И имахме нужда от една такава инициатива, която да ни обедини. Надявам се, че това ще продължи, ще се развие и ще става все по-голямо”, подчерта Агон Мифтари. „Директорът на Националния театър в Букурещ Йон Карамитру активно подкрепя идеята, че в тази зона на Балканите съществува много силна креативност, че имаме какво да покажем на западния театър, и е много важно да се обединим, за да имаме сили да преминем границата между Запада и Балканите. Както стана ясно, имаме много общи неща, теми, проблеми, но не и решения, които се надяваме да намерим заедно. Това е единствената зона в Европа, където все още съществуват национални театри – много силен аргумент да се обединим и гласът ни да бъде чут. Желая дълъг живот на тази инициатива и се надявам тя да не бъде прекратена с края на мандатите на съответните директори, а да продължи като една обща кауза”, каза Адриана Попеску от румънския национален театър. Йерней Пристов от Словения поздрави Мариус Донкин и екипа му за идеята и пожела от името на директора на националния театър Игор Самовор театрите на Балканите да развият сътрудничеството си, да се опознаят по-добре и да работят активно. „Всички ние делим\n\n\n\nДоказали сме, че работим като професионалисти и имаме огромна публика – всичко това ни дава вяра, че тази инициатива има огромен потенциал. Ще се радваме да видим тук и националните театри на Хърватска, Черна гора и Босна и Херцеговина – в крайна сметка Балканите са нашият малък свят”, коментира Нина Николич от Македонския народен театър.\n\nПо предложение на директора на Албанския национален театър Хервин Чули членовете на асоциацията се обединиха около идеята всеки от театрите да подпомага финансирането на форумите с годишна вноска в размер на 5000 евро. „Съюзът, който създадохме днес, е не само политически, той е най-вече културен. И това означава, че заедно ние сме по-силни, ще бъдем още повече приятели, и няма да бъдем врагове. И чрез културата ще постигнем мир и сътрудничество. Делим обща история, която трябва да ни даде вяра да продължим напред”, сподели Чули.\n\n\n \n                    ", "date": "2018.03.12", "title": "Балкански национални театри се обединиха в асоциация"}
{"url": "http://www.monitor.bg/a/view/26854-%D0%94%D0%BE%D0%BA%D0%BB%D0%B0%D0%B4-%D0%9B%D0%B8%D0%BF%D1%81%D0%B0%D1%82%D0%B0-%D0%BD%D0%B0-%D1%81%D0%B4%D0%B5%D0%BB%D0%BA%D0%B0-%D0%BF%D0%BE-%D0%91%D1%80%D0%B5%D0%BA%D0%B7%D0%B8%D1%82-%D1%89%D0%B5-%D1%81%D1%82%D1%80%D1%83%D0%B2%D0%B0-58-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%BF%D0%B0%D1%83%D0%BD%D0%B4%D0%B0-%D0%BD%D0%B0-%D0%9B%D0%BE%D0%BD%D0%B4%D0%BE%D0%BD-%D0%B8-%D0%BD%D0%B0-%D0%91%D1%80%D1%8E%D0%BA%D1%81%D0%B5%D0%BB/", "text": "Компаниите във Великобритания и в Европейския съюз биха загубили 58 милиарда паунда (или 80 млрд. долара) годишно, ако не се постигне сделка за Брекзит, съобщи Ройтерс, цитирайки последен доклад. Документът е изготвен от консултантската фирма Clifford Chance. Според него фирмите в 27-те страни от Европейския съюз ще трябва да плащат годишно по 31 милиарда паунда заради раздялата, а на британците би струвало 27 милиарда паунда на година. Всичко това би увеличило напрежението между двете страни, както и несигурността в бизнес климата. Германия ще бъде най-засегнатата при липса на сделка, тъй като от всички европейски държави, Германия изнася най-много за Острова и ще губи по 9 млрд. евро годишно. „Таксите ще намалят приходите и за двете страни и някои бизнеси ще бъдат заплашени с банкрут“, посочва още докладът. Великобритания ще напусне ЕС следващата година след като повече от четири десетилетия бе обвързана с най-големия търговски блок. Ако няма сделка, търговията между Острова и останалите 27 държави от блока ще се регулират от Световната търговска организация. Въпреки че Великобритания иска сделка, управляващите на Острова са готови и за вариант, ако не се стигне до такава. От правителството на Острова съобщиха, че са подготвили 3 млрд паунда, ако не се стигне до споразумение. Анализът показва, че ако Великобритания запази митническите си отношения с ЕС, това ще намали разходите и за двете страни наполовина. Позицията на британския премиер Тереза Мей обаче е, че иска независимост по отношение на сключването на търговски споразумения със страни като Китай и Индия, но същевременно не иска да губи ползите от митническия съюз с ЕС. Пет сектора в Лондон ще понесат 70% от щетите, ако има Брекзит без търговско споразумение. Това са финансите, автомобилостроенето, земеделието и храните, потребителски стоки и химическата индустрия. Същите сектори ще страдат и в ЕС. Най-сериозно Брекзитът ще се отрази на фирмите, занимаващи се с финансови услуги на Острова, защото те ще трябва да установят нови сделки с клиенти в Европа. Британското самолетостроене и автомобилостроене няма да има този проблем, тъй като ще набавя частите си направо от Острова. ", "date": "2018.03.12", "title": "Доклад: Липсата на сделка по Брекзит ще струва 58 милиарда паунда на Лондон и на Брюксел"}
{"url": "http://www.monitor.bg/a/view/59374-%D0%9D%D0%BE%D0%B2%D0%BE-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5-%D0%B2%D1%8A%D0%B2-%D0%92%D0%B5%D0%BD%D0%B0-%D0%B7%D0%B0%D1%81%D1%82%D1%80%D0%B5%D0%BB%D1%8F%D1%85%D0%B0-%D0%B0%D0%B2%D1%81%D1%82%D1%80%D0%B8%D0%B5%D1%86-%D0%BF%D1%80%D0%B5%D0%B4-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%98%D1%80%D0%B0%D0%BD/", "text": "\n                    Австрийски войник застреля нападател, който го атакувал с нож, пред резиденцията на иранския посланик във Виена, предаде ДПА. \n\nСпоред говорител на виенската полиция късно снощи 26-годишен австрийски гражданин неочаквано нападнал войника, който бил на пост сам.\n\nПри възникналата схватка войникът стрелял четири пъти в нападателя, ранявайки го фатално. Той починал на местопроизшествието.\n\nМотивите на нападателя все още са неизвестни.\n\nВ австрийската столица миналата седмица четирима души бяха ранени при нападения с хладно оръжие, припомня ДПА. 23-годишен наркоман от афганистански произход призна, че на случаен принцип е нападнал трима души от едно семейство край ресторант, както и свой познат афганистанец.\n                    ", "date": "2018.03.12", "title": "Ново нападение във Виена – застреляха австриец пред посолството на Иран"}
{"url": "http://www.monitor.bg/a/view/45330-%D0%9F%D0%B5%D1%82%D0%B8%D0%BC%D0%B0-%D0%BC%D1%8A%D1%80%D1%82%D0%B2%D0%B8-%D1%81%D0%BB%D0%B5%D0%B4-%D0%BF%D0%B0%D0%B4%D0%B0%D0%BD%D0%B5-%D0%BD%D0%B0-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80-%D0%B2-%D0%9D%D1%8E-%D0%99%D0%BE%D1%80%D0%BA/", "text": "\n                    Петима души са загинали и само пилотът оцеля, след като хеликоптер се разби в нюйоркската река Ийст Ривър, предаде АП. \n\nПилотът, който е бил шестият пътуващ с вертолета, е успял да сам са се освободи и е бил спасен от преминаващ влекач.\n\nХеликоптерът, Юрокоптер Ей Ес350, е бил нает за фото сесия, когато в късния неделен следобед спадна във водата близо до официалната резиденция на кмета на Ню Йорк \"Грейси меншън\".\n\nСпасителните екипи са извадили петимата пътници от преобърналия се хеликоптер. Трима пострадали са били доставени в тежко състояние в местна болница, но по-късно бе съобщена и тяхната смърт.\n\nМашината е собственост на компанията \"Либърти хеликоптер\", която извършва чартърни полети над Ню Йорк за заснемане на забележителностите.\n\nПричините и обстоятелствата на катастрофата се разследват. Пилот на друг хеликоптер е видял от двигателя на катастрофиралата машина да излиза дим.\n                    ", "date": "2018.03.12", "title": "Петима мъртви след падане на хеликоптер в Ню Йорк"}
{"url": "http://www.monitor.bg/a/view/83670-%D0%A1%D0%90%D0%A9-%D1%81%D0%B0-%D0%BB%D0%B8%D0%B4%D0%B5%D1%80-%D0%B8-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%B4%D0%B0-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0%D1%82-%D0%BF%D1%80%D0%BE%D0%B4%D0%B0%D0%B6%D0%B1%D0%B8%D1%82%D0%B5-%D0%BD%D0%B0-%D0%BE%D1%80%D1%8A%D0%B6%D0%B8%D0%B5/", "text": "\n                    САЩ са засилили позицията си на водещ световен износител на оръжие през последните пет години, осигурявайки около една трета от оръжейните доставки в света. Това сочи доклад на Стокхолмският международен институт за изследване на мира (СИПРИ), цитиран от ДПА.\n\nПо оценките на СИПРИ световните оръжейни сделки са се увеличили с 10% в периода 2013-2017 г.\n\nВ този период САЩ са извършили 34% от световните продажби, доставяйки оръжие на най-малко 98 държави. Голяма част от американския износ включва военни и транспортни самолети.\n\nАмериканският износ в периода 2008-2012 г. се равняваше на 30% от общото за света.\n\nМалко по-малко от половината американски износ отива за Близкия изток, а една трета - за Азия. Саудитска Арабия е най-важният единичен клиент на американската оръжейна промишленост с близо 20% от американските продажби.\n\nРусия остава вторият по големина световен износител на оръжие, извършвайки около 20 на сто от световните доставки, които изпраща до 47 страни. Над половината руски износ е бил насочен към Индия, Китай и Виетнам.\n\nФранция е износителят, заел третото място, следвана от Германия и Китай.\n\nПет страни - Индия, Саудитска Арабия, Египет, Обединените арабски емирства и Китай - получават малко над една трета от световните оръжейни доставки.\n\nИндия е най-големият в света вносител на оръжие с 12% през наблюдавания период. Основни доставчици за страната са Русия, САЩ и Израел.\n                    ", "date": "2018.03.12", "title": "САЩ са лидер и продължават да увеличават продажбите на оръжие"}
{"url": "http://www.monitor.bg/a/view/51180-%D0%9F%D1%8A%D1%82%D0%BD%D0%B8%D1%87%D0%B5%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82-%D1%81%D0%B5-%D1%80%D0%B0%D0%B7%D0%B1%D0%B8-%D0%BA%D1%80%D0%B0%D0%B9-%D0%BB%D0%B5%D1%82%D0%B8%D1%89%D0%B5%D1%82%D0%BE-%D0%BD%D0%B0-%D0%9A%D0%B0%D1%82%D0%BC%D0%B0%D0%BD%D0%B4%D1%83/", "text": "\n                    Пътнически самолет на авиолиниите на Бангладеш със 71 души на борда се разби при кацане на летището в столицата на Непал Катманду, съобщиха агенциите. Най-малко 49 човека са загинали и 22 са ранени, съобщи непалската полиция. \"Открихме 40 тела в самолета. Девет други починаха в болницата\", заяви говорител. Пътниците са били 33 непалци, 32 бангладешци, включително двамата пилоти и по един гражданин на Китай и на Малдивите.\nКатастрофата вероятно се дължи на объркване на пилота, показва анализ, базиращ се на публикувания във в. \"Непали таймс\" разговор между пилота и контролната кула. Времето е било облачното, при пристигането си в Катманду самолетът е направил неочакван завой, закачил е оградата на летището и е избухнал в пламъци, заяви Радж Кумар Четри, главен мениджър на летището. Той съобщи, че малко след като самолетът получил разрешение да кацне, пилотът заявил, че иска да отиде на север направил два завоя, но на два пъти потвърдил, че няма проблеми. След това контролната кула му съобщила, че самолетът не е насочен правилно, но отговор не бил получен. Самолетът се запалил, разпадайки се на няколко парчета.\n\"Самолетът изведнъж се разтърси силно и се чу силен трясък\", разказва един от оцелелите, Басанта Бохора. \"Бях седнал близо до прозорец и успях да се измъкна през него\". Свидетел на катастрофата коментира, че самолетът е криволичил и се е разбил в полето близо до летището. Опашката се е ударила в земята и се е запалила. „Беше като бомба“, разказва шофьорът на петролна компания, свързана с летището, Каилаш Адхикари.\nСамолетът е двумоторен турбовитлов \"Даш 8\", производство на канадската група \"Бомбардие\". Летателният апарат е собственост на частната бангладешка авиокомпания \"Ю Ес Бангла еърлайнс\". Летял е от Дака, столицата на Бангладеш.\nНепал е известен с ниска сигурност на въздушния транспорт. В страната работи мрежа от малки самолети, които често изпадат в затруднения на отдалечени летища.\n\n\n                    ", "date": "2018.03.12", "title": "Пътнически самолет се разби край летището на Катманду - има много загинали (обновена)"}
{"url": "http://www.monitor.bg/a/view/35460-%D0%91%D1%80%D0%BE%D0%B5%D0%BD%D0%B8-%D0%B4%D0%BD%D0%B8-%D0%BF%D1%80%D0%B5%D0%B4%D0%B8-%D0%B2%D0%BE%D1%82%D0%B0-%D1%80%D0%B5%D0%B9%D1%82%D0%B8%D0%BD%D0%B3%D1%8A%D1%82-%D0%BD%D0%B0-%D0%9F%D1%83%D1%82%D0%B8%D0%BD-%D1%83%D0%B4%D0%B0%D1%80%D0%B8-69/", "text": "\n                    Броени дни преди изборите за президент на Русия рейтингът на действащия държавен глава Владимир Путин достигна 69%. Именно толкова избиратели са готови да дадат за него гласа си по време на вота, насрочен за идната неделя. Това сочат резултатите от допитването на центъра ВЦИОМ, като социолозите са категорични, че Путин ще спечели изборите още на първия тур.\n\n          Съгласно данните от проучването, публикувани от НТВ, на второ място се нарежда кандидатът на комунистите Павел Грудинин, който получава 7% от гласовете. Трети е ексцентричният лидер на либералдемократите Владимир Жириновски с 5%, следван от единствената дама сред кандидатите за Кремъл Ксения Собчак. За нея по предварителни данни ще гласуват едва 2 на сто от пълнолетните руснаци. Междувременно в социалната мрежа „Одноклассники“ бе публикуван документалният филм на телевизионния журналист Андрей Кондрашов „Путин“. В него държавният глава разкрива неизвестни за обществеността факти с 3-годишна давност. Путин сподели, че малко преди официалната церемония по откриване на зимната олимпиада в Сочи през 2014 г. е постъпила терористична заплаха. Службите доложили на президента, че самолет, летящ по маршрута Харков-Истанбул, е бил превзет от екстремисти и на борда му има бомба. По думите на Путин, похитителите искали да кацнат в Сочи. „На борда се намирали 110 души, а на стадиона в руския черноморски град – повече от 40 000 зрители“, посочват агенциите. Тогава държавният глава се обърнал за съвет към сътрудниците на службата за сигурност, които му докладвали, че при подобни случаи планът на действие изисква самолетът да бъде свален. „Аз тогава им казах: действайте в съответствие с плана“, спомня си Путин. След няколко минути обаче на президента било съобщено, че става дума за фалшива тревога и, че на борда няма терорист, а пиян пътник. Така лайнерът Boeing 737-800 на турската авиокомпания Pegasus благополучно долетял до Истанбул.\n\n          Във филма на Кондрашов Путин разказа за още една извънредна ситуация, при която хеликоптерът му попаднал под обстрел от страна на бойците в Чечения. Това се случило на 31 декември 1999 г., когато Путин бил все още изпълняващ длъжността на президент. Тогава делегацията посетила републиката, за да поздрави с Нова година групировката на федералните войски. Путин обясни, че първоначално приел стрелбата за празничен салют. „Какъв салют, ние сме под обстрел“, пояснили пилотите.\n\nВ лентата държавният глава засяга и темата за семейството си, посочвайки, че не винаги е бил взискателен към двете си дъщери, но е доволен от тяхното отговорно отношение към работата им. Путин дори нарече Мария и Катерина – работохолички. Той допълни, че дъщерите му понякога обсъждат с него мерките, които могат да подобрят живота в Русия. Спомняйки детството си, президентът разказа, че когато бил малък, родителите му купили акордеон.\n                    ", "date": "2018.03.12", "title": "Броени дни преди вота: рейтингът на Путин удари 69% "}
{"url": "http://www.monitor.bg/a/view/45145-%D0%9A%D0%BE%D1%80%D0%B0%D0%B1%D1%8A%D1%82-%D0%B7%D0%B0-%D0%9C%D0%B0%D1%80%D1%81-%D0%BB%D0%B8%D1%82%D0%B2%D0%B0-%D1%81%D0%BB%D0%B5%D0%B4-%D0%B3%D0%BE%D0%B4%D0%B8%D0%BD%D0%B0/", "text": "\n                    Основателят на американската компания SpaceX Илон Мъск възнамерява първият полет на космическия кораб, предназначен за усвояване на Марс, да се състои през първата половина на 2019 г. Той заяви това на ежегодния фестивал на киното, музиката и технологиите \"Саут бай Саутуест\" в Остин, Тексас.\"Строим първия марсиански или междупланетен кораб, който ще е готов за кратки полети към края на първата половина на следващата година\", каза Мъск пред телевизия Си Ен Би Си. При това той отбеляза, че невинаги успява да спази заявените предварително срокове за осъществяване на проектите си.В случая той не скри, че разчита на общата подкрепа, вдъхновението и добрата воля на американските предприемачи и широката общественост. \"Смятам, че когато построим кораба, ще получим нагледно потвърждение, че по този път могат да тръгнат други компании и държави - поясни Мъск. - Засега те не мислят, че това е възможно, но ако успеем, ще се включат в играта.\"Хората трябва да приоритизират колонизацията на Марс, така че човешкият вид да може да бъде запазен в случай на Трета световна война, заяви Мъск.\"Важно е да имаме самозареждаща се база на Марс, защото е толкова достатъчно далече от Земята, че [в случай на война] е по-вероятно да оцелее, отколкото една лунна база\", каза Мъск. „Ако има трета световна война, искаме да сме сигурни, че има достатъчно представители от човешката цивилизация някъде другаде, за да я върнем обратно и да съкратим продължителността на тъмните векове\", каза Мъск.SpaceX работи върху превозно средство, което ще отведе хората до Марс - 100-метров кораб с кодово име BFR (Big Fаlcon Rocket). Но изграждането на колония ще изисква „огромни предприемачески ресурси“, призна още Мъск.Той също така се противопостави на предположението, че планетата може да бъде „някакъв спасителен изход за богати хора\", като подчерта рисковете от мисията: „Трудно, опасно, и доста добър шанс да умрете, но и вълнение за тези, които оцелеят“. „Няма много хора, които да искат да отидат там в началото\", каза той, добавяйки, че с течение на времето колонията „Червената планета\" ще бъде гостоприемна и ще има „страхотни барове\", правейки игра на думите с Mars bars.Мъск, като призна, че неговите „срокове са принципно оптимистични\", като също така сподели, че първоначално е давал на SpaceX и Tesla прогнозна вероятност за успех от само 10%.Мъск признава, че не се буди от кошмари вечерно време заради заплахата от нерегулиран изкуствен интелект, за която преди това предупреди, че може да доведе човечеството до трета световна война и което би могло да бъде друга причина да отиде на Марс. „Запомнете думите ми. Изкуственият интелект е много по-опасен от ядрените оръжия. Защо нямаме регулаторен надзор\", поясни той. По думите му публичен регулаторен орган може да се нуждае от \"прозрение и надзор\", за да потвърди, че всички развиват изкуствения интелект безопасно и по начин, който е „симбиозен за човечеството\".По-рано той оповести, че целта ще е програмата за колонизиране на Марс да започне през 2022 г. метра, в който са оборудвани 40 кабини за астронавти. Сред главните отличителни черти на \"Биг Фалкон рокет\" е, че ще е предназначена за многократна употреба. Илон Мъск променя концепцията за подземни транспортни тунели, на които е посветена една от неговите компании – The Boring Company.Ултрабързата платформа ще служи за придвижване на автобуси с хора, вместо на автомобили.Първоначално проектът предвиждаше прокарване на многобройни тунели под даден град, в които на специални високоскоростни платформи ще се придвижват автомобили. Мъск обаче показа концепция автобус, който ще превозва хора в тунелите, загърбяйки идеята за транспортиране на автомобили.Всъщност, това означава, че тунелите ще се превърнат в аналог на метрото, но по-модерни и по-бързи. Не става въпрос за допълнение на първоначалния проект на The Boring Company, а за изместване на фокуса към обществения транспорт, за сметка на личния.Промяната в концепцията не е свързана с допълнителни трудности за The Boring Company. Сериозен проблем остава, както и досега, скъпото прокарване на тунелите. Освен това процесът на копаене е доста бавен, а на някои места и невъзможен, поради особеностите на почвата.По думите на Мъск в Twitter, пешеходците и велосипедистите ще имат приоритет спрямо автомобилите в развитието на The Boring Company и Hyperloop. Транспортната система ще има хиляди малки станции с площ колкото едно паркомясто, вместо малко на брой, но големи станции, както е при сегашното метро. \n\n\n                    ", "date": "2018.03.12", "title": "Корабът за Марс литва след година"}
{"url": "http://www.monitor.bg/a/view/15670-%D0%A1%D0%BC%D1%8A%D1%80%D1%82%D1%82%D0%B0-%D0%BC%D0%BE%D0%B6%D0%B5-%D0%B4%D0%B0-%D0%B1%D1%8A%D0%B4%D0%B5-%D0%BE%D1%82%D0%BB%D0%BE%D0%B6%D0%B5%D0%BD%D0%B0/", "text": "\n                    Биолози от Московския държавен университет и Института по теоретична и експериментална биофизика на Руската академия на науките са установили как да \"отложат\" смъртта на клетъчно ниво, съобщава сайтът Лайф.\n\nОткритието им дава възможност избирателно да се включи и унищожаването на ракови клетки. Учените са изяснили как може да бъде спряна програмата за самоунищожаване на клетки в организма. Специалистите са изследвали протеини, които при взаимодействието помежду си и със съдържащите ги клетки могат да ги накарат да загинат. Специално внимание е обърнато на сигналната молекула FasL. За да може тя да започне да \"убива\", й е нужен протеинът кавеолин-1, който присъства в човешките клетъчни мембрани.\n\nУчените смятат, че с помощта на въпросните протеини ще е възможно да се унищожават ракови клетки, като здравите тъкани в организма останат незасегнати.\n\nРезултатите от изследването са публикувани в Cell Death & Disease.\n\nПреди около месец испански и португалски учени идентифицираха 187 гени, които могат да покажат с точност до час времето на смъртта на човек.\n\nИзследването на екипа от Центъра за геномно регулиране в Барселона изследваха гените на 129 трупа. Специалистите твърдят, че са определили часа на настъпването на смъртта с точност до максимум 63,75 минути. Те обаче предупредиха, че не са тествали дали откритието им работи след 24-ия час.\n\n\"Установихме, че много гени се променят в относително кратки интервали, след като човек издъхне по специфичен за тъканите начин\", каза ръководителят на изследването доктор Педро Ферейра от университета в Порто, Португалия.\n\nПроучването се фокусира върху генната експресия - процес, при който унаследяемата информация от гените се трансформира във функционален продукт, като протеин.\n                    ", "date": "2018.03.12", "title": "Смъртта може да бъде отложена"}
{"url": "http://www.monitor.bg/a/view/79132-%D0%A5%D1%8A%D0%B1%D1%8A%D0%BB-%D0%B7%D0%B0%D1%81%D0%BD%D0%B5-%D1%81%D0%BB%D0%B8%D0%B2%D0%B0%D0%BD%D0%B5-%D0%BD%D0%B0-%D0%B3%D0%B0%D0%BB%D0%B0%D0%BA%D1%82%D0%B8%D0%BA%D0%B8/", "text": "\n                    Учените се сдобиха със снимка на ранен стадий от процес на галактическо сливане благодарение на телескопа \"Хъбъл\", съобщи Space.com.\n\nДвете галактики, които са заснети, са на разстояние около 350 млн. светлинни години от Земята в съзвездието Кит. Процесът се намира в ранен стадий. Те ще продължат да се сближават още милиони години, а след това ще се превърнат в еднородна структура.\n\nПодобни сливания са обичайно явление във Вселената. Нашата галактика - Млечният път, би трябвало да започне подобен процес на \"сблъсък\" със съседната Андромеда след 4 млрд. години.\n\nМиналата година \"Хъбъл\" засне кадри от сливане на други две галактики на около 60 млн. светлинни години от Земята в съзвездието Лъв. Те вече са толкова близо една до друга, че си влияят силно и гравитационните сили ги изкривяват като те придобиват необичайни и уникални форми.\n\nКадрите при такива наблюдения са съставени от отделни експозиции, заснети от Wide Field Camera 3 (WFC3) на телескопа.\n                    ", "date": "2018.03.12", "title": "\"Хъбъл\" засне сливане на галактики"}
{"url": "http://www.monitor.bg/a/view/11831-%D0%A1%D1%82%D1%80%D0%B0%D0%BD%D0%B8%D1%87%D0%BD%D0%B8-%D0%B5%D1%84%D0%B5%D0%BA%D1%82%D0%B8-%D0%BD%D0%B0-%D0%BA%D0%BE%D0%BC%D1%83%D0%BD%D0%B8%D0%BA%D0%B0%D1%86%D0%B8%D1%8F%D1%82%D0%B0-%D0%A1%D0%BC%D0%B0%D1%80%D1%82%D1%84%D0%BE%D0%BD%D0%B8%D1%82%D0%B5-%D0%BC%D0%B0%D1%87%D0%BA%D0%B0%D1%82-%D0%BF%D1%81%D0%B8%D1%85%D0%B8%D0%BA%D0%B0%D1%82%D0%B0/", "text": "\n                    Учени установиха, че смартфонът може да предизвика проблеми с психиката на притежателя му, съобщи изданието \"Бизнес инсайдър\".\n\nОказва се, че постоянното звънене и уведомяване задейства хормоните на стреса, предизвиквайки защитна реакция, при която организмът се мобилизира, за да отстрани заплаха. В резултат 89 процента от американските студенти се оплакват от \"фантомно\" виброзвънене, при което реагират към смартфона дори когато е изключен. Други 86 процента от американците уверяват, че постоянно проверяват електронната си поща и социалните мрежи.\n\nЕндокринологът Робърт Лустиг от Калифорнийския университет в Сан Франциско поясни, че телефонното уведомяване поставя мозъка в постоянно състояние на стрес и страх. Затова префронталният кортекс, който отговаря за когнитивните функции, волята, абстрактното мислене, метазнанието, престава да функционира в пълния си обем.\n\nПо данни на учените, 97,5 процента от хората са неспособни да извършат едновременно няколко задачи. Ако човек се е заел с нещо, ще трябва да преустанови заниманието си, за да отговори на телефонно обаждане. При объркване се повишава нивото на стресовия хормон кортизол, а за неутрализирането му мозъкът се нуждае от хормона на радостта допамин. Казано с други думи, натрупването на стрес при опитите да се свършат едновременно няколко неща води до болестно състояние.\n                    ", "date": "2018.03.12", "title": "Странични ефекти на комуникацията - Смартфоните мачкат психиката"}
{"url": "http://www.monitor.bg/a/view/1693-%D0%9C%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5-%D0%BD%D0%B0%D0%BB%D0%B5%D1%82%D1%8F%D1%85%D0%B0-%D0%BD%D0%B0-%D0%BF%D0%BE%D0%BB%D0%B8%D1%86%D0%B0%D0%B9%D0%BA%D0%B8-%D0%B2-%D0%98%D1%82%D0%B0%D0%BB%D0%B8%D1%8F/", "text": "\n                    Имигрантите в Италия започнаха да налитат без да им пука и на блюстителки на реда – констатираха в края на миналата седмица не без известна злоба медиите на Апенините. Повод за въпросния извод им дадоха два случая в Рим и Милано на най-нахално опипване на обществени места на полицайка и на карабинерка от пришълци от Конго и Нигерия. Като ченгетата в пола съвсем професионално успяват не само да спрат похотливците, но и да ги закопчеят собственоръчно.\n\nПървият случай е от миналия петък вечерта и се завихря в римски автобус, обслужващ линия № 64 на Вечния град. Както винаги по това време той е претъпкан и „близостта“ между пътуващите е нещо нормално. Но връщащата се от дежурство помощник-шефка на едно от полицейските управления на Рим изведнъж усеща ръка да опипва доста настойчиво интимните й части. Обръща се и очите й срещат пламналия поглед на чернокож мъж, когото служителката на реда в цивилно облекло призовава най-учтиво да престане да шари с ръце по тялото й и да се отдалечи. Но вместо да се вслуша в нийните думи, натрапникът започва да шепти мръсотийки в ухото й, като пръстите му стигат до места, където въобще не им е място. Тогава полицайката вади мигновено белезници от чантата си и съвсем професионално закопчава нахалните ръце, а повиканата по телефона патрулка откарва на топло сексуалния манияк. Преди да бъде качен в колата ченгетата установяват, че е на 39 години, родом е от Конго, но неотдавна се бил сдобил с италианско гражданство, а инициалите му са М.Ф.Ж. Предстои да бъде съден за сексуално насилие на обществено място.\n\nСъщото предстои и на 21 годишен имигрант от Нигерия, който пък в събота вечерта се нахвърлил на 23 годишна карабинерка. Младата жена не била на служба и отишла да купонясва с приятелки в дискотека в центъра на Милано. По някое време компанията излязла да пуши навън, като всички взели и чашите си с коктейли. Изведнъж до една от дамите се приближил млад чернокож мъж, който поискал да отпие от чашата й. Естествено военизираната полицайка в цивилно облекло го помолила да се разкара, но той я награбил да я целува и опипва яко. Заучена хватка обаче го повалила мигновено на земята, а извиканите дежурни полицаи дошли за броени минути с чифт белезници.\n                    ", "date": "2018.03.12", "title": "Мигрантите налетяха на полицайки в Италия"}
{"url": "http://www.monitor.bg/a/view/31710-%D0%9F%D1%80%D0%B8%D0%BB%D0%B0%D0%B3%D0%B0%D1%82%D0%B5%D0%BB%D0%BD%D0%B8%D1%82%D0%B5-%D0%BF%D0%BE%D0%B4%D0%BE%D0%B1%D1%80%D1%8F%D0%B2%D0%B0%D1%82-%D0%BF%D0%B0%D0%BC%D0%B5%D1%82%D1%82%D0%B0/", "text": "\n                    Британски учени от Йоркския университет установиха, че способността на човека да запомня нова информация зависи от протичането на съня му. Специалистите се съсредоточили върху това как развитието на паметта се свързва с пиковете на мозъчна активност по време на сън. За целта те провели експерименти с доброволци, на които били правени енцефалограми. По време на научните експерименти на участниците им били произнасяни прилагателни и свързаните с тях асоциации. След това същите прилагателни думи били изричани докато са в сънно състояние. Електроенцефалограмите установили, че при доброволците се пробуждали именно съответстващите асоциации. Това навело учените на мисълта, че пиковите фази на съня са пряко свързани със способността на човека да запомня нова информация.\n                    ", "date": "2018.03.12", "title": "Прилагателните подобряват паметта"}
{"url": "http://www.monitor.bg/a/view/68502-%D0%A1%D1%8A%D0%BD%D1%8F%D1%82-%D0%B8-%D0%BB%D0%B0%D1%82%D0%B5%D0%BA%D1%81%D1%8A%D1%82-%D0%BF%D0%BE%D0%B4%D0%BE%D0%B1%D1%80%D1%8F%D0%B2%D0%B0%D1%82-%D1%81%D0%B5%D0%BA%D1%81%D0%B0/", "text": "\n                    Сексът занимава всички от както свят светува, но учените се опитват да намерят начини да направят изживяването още по-приятно. Последните два отговора са по-добър сън и латексово бельо.\n\nЗа ползата от качествения сън говори професорката по психология от университета на щата Флорида Лори Минц. В статията си тя изяснява връзката между продължителността на съня и сексуалното здраве, пише в. \"Хъфингтън пост\".\n\nПроф. Минц се позовава на американски статистически данни, според които всеки трети възрастен жител на САЩ страда от недоспиване. При това близо една трета от мъжете и 45% от жените са недоволни от сексуални си живот. Получава се затворен кръг. Добрият секс се отразява благоприятно на съня. И обратното - лошият секс води до недоспиване. Лошият сън съществено понижава либидото. Оказва се, че и лошият секс и лошият сън имат един общ корен - стресът.\nОт проучването на проф. Минц става видно, че всеки допълнителен час сън при жените води до подобряване на сексуалния живот сред 14% от участничките в изследването.\n\nМеждувременно фирмата „Лорълс“ представи еднократно латексово бельо.\n\n\"Едва забележимото\" бельо е създадено специално за носене по време на орален секс.\nЛатексовото бельо е толкова тънко, че на дамите изобщо няма да им прави впечатление, че го носят, отбелязват производителите от лосанджелиската фирма, които понастоящем събират средства чрез краудфъндинг за масовото му производство.\nБельото, предназначено за еднократна употреба, освен това е ароматизирано с ванилия, за да прикрива потенциални интимни миризми. От фирмата смятат, че продуктът им ще осигури незабравими оргазми на дамите, тъй като ще ги освободи от излишни притеснения и задръжки.\nИдеята за специалното бельо е осенила създателите му, след като са се запознали с проучване, според което 80% от дамите отказват орален секс, въпреки че всъщност искат да го получат. Най-често жените отклоняват подобен тип ласки заради притеснения, че интимната им зона не ухае приятно или че не изглежда добре.\n\n \n                    ", "date": "2018.03.12", "title": "Сънят и латексът подобряват секса"}
{"url": "http://www.monitor.bg/a/view/66239-%D0%9F%D0%BE%D1%87%D0%B8%D0%BD%D0%B0-%D0%96%D0%B8%D0%B2%D0%B0%D0%BD%D1%88%D0%B8/", "text": "\n                    Почина известният френски моден дизайнер Юбер дьо Живанши на 91 г., съобщи АФП.\n\nДизайнерът е роден на 21 февруари 1927 г. в Бове.\n\nПрез 50-те години той е вдъхновен от красотата на Одри Хепбърн и създава редица дрехи за нея. Двамата стават близки и до края на живота си тя не спира да носи неговите одежди. Благодарение на нея Живанши става символ на елегантността, а малката черна рокля е запазената му марка. Пак за Одри Хепбърн Живанши създава първия си парфюм - L’Interdit. Представен е през 1957 г. Така започва бумът на компанията по отношение на парфюмите.\n\nДруг идол на дизайнера по-късно става и Жаклин Кенеди. На погребението на съпруга си Джон Кенеди Жаклин е в рокля Живанши.\n\n \n                    ", "date": "2018.03.12", "title": "Почина Живанши "}
{"url": "http://www.monitor.bg/a/view/43423-%D0%9F%D0%BE%D1%87%D0%B8%D0%BD%D0%B0-%D0%9E%D0%BB%D0%B5%D0%B3-%D0%A2%D0%B0%D0%B1%D0%B0%D0%BA%D0%BE%D0%B2/", "text": "\n                     Руският актьор Олег Табаков почина на 82-годишна възраст. През последните месеци той беше в болница в тежко състояние. Табаков е основател на театър \"Съвременник\", ръководител на театрите \"Табакерка\" и МХТ \"Чехов\", ректор на театралната школа към МХАТ от 1986 до 2000 г.Повечето от филмите с негово участие са част от руската кинокласика: \"17 мига от пролетта\", \"Война и мир\", \"Д'Артанян и тримата мускетари\", \"Няколко дни от живота на Обломов\", \"Човекът от булеварда на Капуцините\", \"Москва не вярва на сълзи\" и много други. Освен актьор, той е и театрален и кино режисьор, народен артист на СССР.\n\n\n                    ", "date": "2018.03.12", "title": "Отиде си Олег Табаков"}
{"url": "http://www.monitor.bg/a/view/85224-%D0%91%D0%B8%D0%BB%D0%B4-%D1%81%D0%BF%D0%B8%D1%80%D0%B0-%D0%B3%D0%BE%D0%BB%D0%BE%D0%B3%D1%8A%D1%80%D0%B4%D0%B8%D1%82%D0%B5-%D1%81%D0%BD%D0%B8%D0%BC%D0%BA%D0%B8/", "text": "\n                    Германският вестник с най-голям тираж - \"Билд\", съобщи, че преустановява публикуването на снимки на топлес модели, предаде АП. Вестникът поясни, че много жени в редакцията му и сред читателките му намират тези снимки за оскърбителни и срамни.\n\n\"Билд\" вече преустанови публикуването на снимки на топлес модели от първата до средните си страници през 2012 г. Новата обява се появи на 9-та страница заедно със снимки на оскъдно облечени жени \"в нов по-съвременен стил на фотографията\".\n\nВестникът уточни, че макар да спира публикуването на свои топлес снимки, голи снимки, за които се говори в страната, ще продължат да излизат на страниците му.\n                    ", "date": "2018.03.12", "title": "\"Билд\" спира гологърдите снимки"}
{"url": "http://www.monitor.bg/a/view/45989-%D0%9C%D0%B8%D0%BD%D0%B8%D1%81%D1%82%D1%8A%D1%80-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-%D0%B7%D0%B0%D1%80%D0%B0%D0%B4%D0%B8-%D1%83%D0%B1%D0%B8%D1%82-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D0%B2-%D0%A1%D0%BB%D0%BE%D0%B2%D0%B0%D0%BA%D0%B8%D1%8F/", "text": "\n                    Словашкият министър на вътрешните работи Роберт Калиняк обяви, че подава оставка, предаде Ройтерс.\n\nКалиняк, който е близък политически съюзник на премиера Роберт Фицо от неговата социалдемократическа партия \"Смер\" (\"Посока\"), отстъпи пред исканията на един от по-малките партньори в управляващата коалиция - партията \"Мост-Хид\" (\"Мост\") - на фона на политическата криза, избухнала в страната след убийството на разследващия журналист Ян Куциак и неговата годеница.\n\n\"Важно е да бъде запазена стабилността, затова реших да подам оставка като вицепремиер и вътрешен министър\", обяви той на пресконференция.\n\nОчаква се партия \"Мост-Хид\", която представлява унгарското етническо малцинство в Словакия, да реши дали ще остане в управляващата коалиция.\n\n \n                    ", "date": "2018.03.12", "title": "Министър подаде оставка заради убит журналист в Словакия"}
{"url": "http://www.monitor.bg/a/view/5925-%D0%96%D0%B5%D0%BB%D0%B5%D0%B7%D0%BD%D0%B8%D1%87%D0%B0%D1%80-%D0%B7%D0%B0%D0%B3%D0%B8%D0%BD%D0%B0-%D0%BD%D0%B0-%D0%B6%D0%BF-%D0%BB%D0%B8%D0%BD%D0%B8%D1%8F%D1%82%D0%B0-%D0%BA%D1%80%D0%B0%D0%B9-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    Трагичен инцидент със служител на Националната компания \"Железопътна инфраструктура\" наложи спирането на влаковете през Пловдив, съобщават от дружеството.Трагичният инцидент е станал в 10.30 часа тази сутрин в междугарието Пловдив - Крумово. \nТогава подбивна машина, която преминавала транзитно по релсите в посока Димитровград, удря железничаря. Към момента на инцидента загиналият изпълнявал служебните си задължения във връзка с извършван текущ ремонт на стрелки по път 1 в участъка.По случая е започнало разследване от полицията и ДП НКЖИ.Инцидентът е наложил преустановяване на движението на влакове в междугарието. По тази причина престояват два бързи и един пътнически влак. Това са бързият влак № 1621 София - Свиленград, който престоява в Пловдив, бързият влак № 8610 Бургас - София, който престоява в Катуница и пътническият влак № 10142 Свиленград - Пловдив, който престоява в гара Крумово.Отменени са пътническите влакове № 19213/19214 Пловдив - Асеновград - Пловдив и № 18204/19205 Пловдив - Пещера - Пловдив. За пътниците от тези влакове е осигурен превоз с автобуси.\n\n\n                    ", "date": "2018.03.12", "title": "Железничар загина на жп линията край Пловдив"}
{"url": "http://www.monitor.bg/a/view/61668-%D0%98%D0%B7%D0%BF%D1%80%D0%B0%D0%B2%D1%8F%D1%82-%D0%BD%D0%B0-%D1%81%D1%8A%D0%B4-%D1%81%D0%B5%D0%BA%D1%81-%D0%BC%D0%B5%D1%80%D0%B0%D0%BA%D0%BB%D0%B8%D1%8F%D1%82%D0%B0-%D1%83%D0%B1%D0%B8%D0%BB-%D0%B6%D0%B5%D0%BD%D0%B0-%D0%B2-%D0%93%D0%BE%D0%BB%D1%8F%D0%BC%D0%BE-%D0%92%D1%80%D0%B0%D0%BD%D0%BE%D0%B2%D0%BE/", "text": "\n                    Окръжната прокуратура в Русе внесе в съда обвинителен акт срещу 66-годишния Джелял Юсеинов от русенското село Голямо Враново. Обвинението срещу пенсионера е за това, че на 11 май м.г. умишлено умъртвил 68-годишната Райме Х., като убийството е извършено по особено мъчителен за жертвата начин.\n\nМъжът бе задържан часове след извършване на престъплението. Окръжният съд в Русе му наложи най-тежката мярка за неотклонение „задържане под стража“.\n\nВъпреки напредналата си възраст, обвиняемият проявявал интерес към жените и търсел интимна близост с тях. Знаел, че Райме е вдовица и живее сама в края на селото. На 11 май той влязъл в двора на жената, която по това време поливала ягодите, и й заявил, че иска да прави секс с нея. Райме се ядосала и го изгонила. Вбесен от това, след 17,00 часа на същия ден пенсионерът се върнал в дома на жената, хванал я и почнал да я души. Успял да я събори на земята, удрял я многократно с дървено столче по главата, докато жертвата спряла да се движи.\n\nЗа това престъпление законът предвижда наказание лишаване от свобода от 15 до 20 години затвор, доживотен затвор или доживотен затвор без право на замяна.\n\nПредстои съдът да насрочи дата за разглеждане на делото.\n                    ", "date": "2018.03.12", "title": "Изправят на съд секс мераклията,  убил жена в  Голямо Враново "}
{"url": "http://www.monitor.bg/a/view/5917-%D0%9C%D0%BB%D0%B0%D0%B4%D0%B5%D0%B6%D0%B8-%D0%BD%D0%B0%D0%BC%D0%B5%D1%80%D0%B8%D1%85%D0%B0-%D0%BC%D1%8A%D1%80%D1%82%D0%B2%D0%B0-%D0%B6%D0%B5%D0%BD%D0%B0-%D0%B2-%D0%BF%D0%B0%D1%80%D0%B0%D0%BA%D0%BB%D0%B8%D1%81/", "text": "\n                    Трима младежи откриха мъртва жена край самоковското село Говедарци. Трупът е на 56-годишна жена от София на име Ивелина бил открит в параклиса „Свети Мина“, в местността Мечкарица, пише viaranews.com. Параклисът се намира на 2 километра над селото, пътят до там е черен и труднопроходим за коли при зимни условия. Към момента не става ясно кога е издъхнала жената, от колко време трупът е там и обявена ли е за издирване от нейни близки. На 8 март тримата младежи от селото решили да посетят параклиса и да запалят свещица за здраве по случай рожден ден на един от тях. При опит да влязат в параклиса вратата трудно се отворила. Бутнали по-силно и при влизането изпаднали в ужас, след като видели безжизненото тяло на пода, покрито с черга до вратата. Тримата не познават починалата. Веднага е подаден сигнал на 112.\nМестопроизшествието е посетено от дежурна оперативна група при РУ – Самоков. Констатирана била смъртта на жената, при огледа били намерени няколко предсмъртни писма. В края на едно е написала, че два пъти прави опит да сложи край на живота си, но третият ще бъде успешен заради тежко заболяване. Местните споделят, че Ивелина е живяла от известно време в бунгало под наем над с. Говедарци в близост до писта Говедарци, но от няколко дни не са я виждали. В селото се носеха няколко неофициални версии за смъртта на Ивелина. Една от версиите, които се лансират, е, че любовна мъка след раздялата със съпруга й я накарала да посегне на себе си. Другата версия е, че 56-годишната жена е избрала сама да сложи край на живота си заради тежко и мъчително боледуване. Според служители на МВР по първоначална информация няма данни за насилствена смърт и по-скоро става въпрос за нещастен случай. Тялото на починалата е транспортирано с линейка до Съдебна медицина – София, където ще бъде извършен оглед на трупа и аутопсия за установяване причината за смъртта й. По случая е образувано досъдебно производство.\n \n                    ", "date": "2018.03.12", "title": "Младежи намериха мъртва жена в параклис"}
{"url": "http://www.monitor.bg/a/view/48709-80%D0%B3%D0%BE%D0%B4%D0%B8%D1%88%D0%B5%D0%BD-%D0%BC%D1%8A%D0%B6-%D0%B7%D0%B0%D0%B3%D0%B8%D0%BD%D0%B0-%D0%B2-%D0%BF%D0%BE%D0%B6%D0%B0%D1%80-%D0%B2-%D0%A5%D0%B0%D1%81%D0%BA%D0%BE%D0%B2%D0%BE/", "text": "\n                    Самотно живеещ старец на 80-години загина, след като пожар изпепели къщата му до монумента на Света Богородица в Хасково. Забравена електрическа готварска печка с тиган с мазнина върху нея е най-вероятната причина да лумнат пламъците, съобщиха от пожарната. Огънят лумна около 20 часа в неделя вечер на ул. „Цар Симеон Велики“ и пристройка към нея. Огнеборците влезли в бушуващите пламъци и извадили стареца, но той вече бил мъртъв. Пожарникарите гасиха часове наред къщата, в която не е имало газ, като заревото на пожара се виждаше от почти целия град. Преди около две години къщата пламнала отново заради забравена тенджера. Тогава обаче съпругата на загиналия още била жива. Тя се обадила в пожарната навреме и тогава огнеборците спасили къщата и обитателите й, разказаха съседи. От полицията съобщиха, че липсват улики за умишлен палеж. Огледите и разследването на случая продължават.\n\n\n \n                    ", "date": "2018.03.12", "title": "80-годишен мъж загина в пожар в Хасково "}
{"url": "http://www.monitor.bg/a/view/65376-%D0%9E%D1%82%D0%BA%D1%80%D0%B0%D0%B4%D0%BD%D0%B0%D1%85%D0%B0-5-%D0%BC%D0%B0%D1%88%D0%B8%D0%BD%D0%B8-%D0%B7%D0%B0-%D0%BA%D0%BE%D0%BF%D0%B0%D0%B5%D0%BD%D0%B5-%D0%BD%D0%B0-%D0%B1%D0%B8%D1%82%D0%BA%D0%BE%D0%B9%D0%BD%D0%B8-%D0%B2-%D0%93%D0%BE%D1%86%D0%B5-%D0%94%D0%B5%D0%BB%D1%87%D0%B5%D0%B2/", "text": "\n                    Кражба на 5 машини за „копаене“ на биткойни е извършена в нощта между 10-ти и 11-ти март от къща в Гоце Делчев. Машините за произвеждане на криптовалутата са отмъкнати между 17:00 часа и 02:00 часа.\n\nТова е втора подобна кражба тази година в Югозапада. В средата на февруари бяха отмъкнати 21 подобни машини от административна сграда в Благоевград.\n\nВъпросните машини са известни като bitcoin miner и служат за добиване на свободни биткойни от интернет пространството. Стойността на всяка една от тях като нова е 8 000 евро.\n\nРУМЕН ЖЕРЕВ\n                    ", "date": "2018.03.12", "title": "Откраднаха 5 машини за „копаене“ на биткойни в Гоце Делчев"}
{"url": "http://www.monitor.bg/a/view/85990-%D0%9A%D0%B0%D1%81%D0%BE%D0%B2%D0%B8-%D0%B1%D0%B5%D0%BB%D0%B5%D0%B6%D0%BA%D0%B8-%D0%BD%D0%B0-%D0%B5%D0%BA%D1%80%D0%B0%D0%BD-%D0%B8-%D0%B2%D0%B8%D0%B4%D0%B5%D0%BE-%D1%85%D0%B2%D0%B0%D1%89%D0%B0%D1%82-%D0%BA%D1%80%D0%B0%D0%B4%D1%86%D0%B8/", "text": " Технологиите обединяват системите за сигурност в едно\n                    Обединяване на видео системата за наблюдение и касовите транзакции ще хващат крадците още преди да са напуснали търговския обект, научи „Монитор“ по време на приключилото изложение „Секюрити“ в Интер Експо Център.Кражбите, осъществени съвместно от касиери и „клиенти“, ще бъдат ограничени с навлизаща на пазара система. В големите хипермаркети често се използва схема, при която касиерът има баркод от нещо евтино в ръката си, в касата се отчита продажбата му, докато клиентът изнася нещо по-голямо, разказва Румен Палмов, ръководител „Системи за сигурност и комуникации“ в „Сектрон“.Прочитанията на баркод четеца на стоката могат да бъдат изведени от касовата система и да бъдат вкарани на екран. По този начин се удостоверява дали това, което е отчетено на баркод четеца наистина е това, което е изнесъл клиентът от търговския обект. Търговците ще може чрез избиране на произволни артикули да ги засичат по-лесно при ревизия с видео от всяка продажба. Това е лесно осъществимо с монтирането на една камера на всяка каса в обектите, които и сега са налични в повечето обекти като бензиностанции, магазини и др.Тенденцията в сектора на сигурността е към интеграция в отделните системи. Алармената система, видео наблюдението и контрол на достъпа може да се управлява от едно място по достъпен начин.Видео сигнала може да се комбинира данни от други системи като контрол на достъпа. Често клиенти обединяват в едно алармени системи с охрана на периметър с микровълнови датчици. Тези класически системи могат да бъдат вкарани в сървъра на софтуера и те да бъдат записвани.Друга новост, която досега се използваше доскоро само от органите на реда, е разпознаване на регистрационни номера в реално време. Така може да бъде контролирано автоматично влизането и излизането на превозни средства от обект без човешка намеса. В МВР системата се използва основно за създаване на списъци за издирвани автомобили. „Когато през дадено място мине издирван автомобил се създава аларма в системата и колегите предприемат мерки, за да спрат превозното средство“, разказаха от министерството.\n\n\n                    ", "date": "2018.03.12", "title": "Касови бележки „на екран“ и видео хващат крадци"}
{"url": "http://www.monitor.bg/a/view/48893-%D0%A1%D0%BB%D0%B5%D0%B4%D0%B2%D0%B0%D1%89%D0%B8%D1%8F-%D0%BA%D1%80%D1%83%D0%B8%D0%B7%D0%B5%D0%BD-%D0%BA%D0%BE%D1%80%D0%B0%D0%B1-%D0%B8%D0%B4%D0%B2%D0%B0-%D1%83-%D0%BD%D0%B0%D1%81-%D1%87%D0%B0%D0%BA-%D0%BF%D1%80%D0%B5%D0%B7-2019-%D0%B3/", "text": "4 000 българи годишно обикалят света по вода\n                    Следващият круизен кораб, които ще акостира на българско пристанище, се очаква чак през май 2019 г. По план съдът трябва да пусне котва на Морска гара - Варна, когато пристанището празнува 115-годишнината от създаването си, съобщиха за „Монитор“ от Министерството на транспорта.\nПрез настоящата година обаче нито един лайнер няма да доближи българските брегове. Основната причина за това е геополитическата обстановка в басейна на Черно море през последните няколко години - конфликтът в Украйна, терористичните актове и военното положение в Турция, както и завишените такси за преминаване през Босфора.Миналата година на пристанището в Бургас са пристигнали два круизни лайнера. Costa Neo Riviera, чартиран от френска туристическа компания е довел през април 1200 чуждестранни туристи, а през октомври с „Golden Iris” са акостирали 790 туристи предимно от Израел.За да има все пак подобен туризъм и у нас от министерството уточняват, че има вариант да се възобновят круизните пътувания само в Черно море. През 2017 г. е бил първият сезон на пасажера „Княз Владимир” по маршрута Сочи-Ялта-Новоросийск-Севастопол. Предстои лайнерът да възобнови пътуванията през май 2018 г.Организаторите на круиза отбелязват нарастващ интерес към новия туристически продукт и има потенциал за развитие на маршрути по Черноморското крайбрежие. Ръководството на бургаското пристанище анализира и възможността Морска гара Бургас да бъде отправно пристанище за круизна дестинация Бургас-Средиземноморие за част от десетките хиляди руски туристи, които почиват у нас и идват тук с летни полети на руските авиопревозвачи, но трябва да бъде намерен круизен оператор, който да възприеме и да реализира тази идея.За миналия круизен сезон пък през пасажерския терминал на „Пристанище Варна“ преминали 798 круизни туристи. Те са били на борда на три плавателни съда, посетили варненското пристанище, като два от тях са били големи яхти. Така се оказва, че за 2017 г. едва 2 788 чужденци са стъпили на българска земя чрез круизни кораби.В същото време около 4 000 българи всяка година предприемат круизни пътешествия, съобщи за „Монитор“ директорът на Института за анализи и оценки в туризма Румен Драганов. По думите му малко повече от половината от тях, т.е. над 2 000 наши сънародници избират Средиземноморието, а останалите се отправят с кораби към други точки на света като Северно море Източното и Западното крайбрежие на САЩ, Карибския басейн, Индийския океан и Аляска.Най-евтините пътувания са тези в Средиземноморието. Там дори има и днвени круизи, по време, на които можем да обиколим няколко гръцки острова. Разбира се, има и такива с нощувки, които ще ни отведат до Адриатика, където ще имаме възможност да разгледаме и Венеция освен гръцките градове и острови като Котор, Корфу, Атина, Миконос. Всичко зависи от нашите предпочитания и градовете или местата, до които искаме да плаваме. Средната цена е около 700 евро на човек.Към Северно море също се оказва, че има доста интерес. Пътуването започва от Саутхемптън, Англия и стига до бреговете на Норвегия, където плавателния съд ще акостира в градове като Берген, Гейрангер, Олесун, Скьолден и Ставангер. Подобно удоволствие обаче би ни струвало между 800 и 900 евро на човек за 8 или 11 нощувки и то в стандартния или т.нар. масов сегмент кораби. \n\n\n                    ", "date": "2018.03.12", "title": "Следващия круизен кораб идва у нас чак през 2019 г."}
{"url": "http://www.monitor.bg/a/view/12763-%D0%93%D1%80%D1%8A%D0%BC%D0%BD%D0%B0%D0%BB%D0%B0%D1%82%D0%B0-%D1%86%D0%B8%D1%81%D1%82%D0%B5%D1%80%D0%BD%D0%B0-%D0%B2-%D0%A5%D0%B8%D1%82%D1%80%D0%B8%D0%BD%D0%BE-%D0%B1%D0%B8%D0%BB%D0%B0-%D0%B4%D0%B5%D1%84%D0%B5%D0%BA%D1%82%D0%BD%D0%B0-%D0%B8-%D1%81%D0%B0%D0%BC%D0%BE-%D0%B7%D0%B0-%D0%98%D0%B7%D1%82%D0%BE%D1%87%D0%BD%D0%B0-%D0%95%D0%B2%D1%80%D0%BE%D0%BF%D0%B0/", "text": "Дефектна френска цистерна, произведена през 1971 година се е спукала и взривила на гара Хитрино, твърди разследването на превозвача \"Булмаркет\", чиято композиция катастрофира в края на 10 декември 2016 г. Наетият от дружеството адвокат Николай Киряков обясни още, че въпросната цистерна е била наета от румънски превозвач и се е движела само на територията на бившите соцстрани. По думите му, според изискванията за превоз на опасни товари тя не е трябвало да бъде в движение в рамките на ЕС. Вероятно за това липсва и печат на експерта правил измерванията при последната инспекция за безопасност, която е проведена в Румъния, стана ясно от данни изнесени от превозвача \"Булмаркет\". Останалите цистерни не са протекли. Взривът е станал вероятно заради електрическо захранване, което веднага след излизането от релсите на композицията не е било изключено, а двукратно е било включвано отново и в района на гарата и са се получили волтови дъги, смятат от \"Булмаркет\". Според българския превозвач причина за дерайлирането на композицията е отключване на стрелка на гара Хитрино. От \"Булмаркет\" твърдят, че дори при скорост от 40 км в час при това положение влакът с опасния товар е щял да излезе от релсите. По думите на Светослав Първанов - зам.-управител на превозвача не е имало необходимост композицията да бъде отклонявана по страничен коловоз. От превозвача алармират, че състоянието на жп инфраструктурата у нас продължава да е лошо и да носи рискове за катастрофи с товарни и пътнически влакове. Според тях е разследващите органи на жп инциденти у нас да станат независими, както е в повечето страни от ЕС, и да престанат бъдат под шапката на транспортното министерство. Относно представената от \"Булмаркет\" частна експертиза, в която се твърди, че причина за железопътната катастрофа е незаключена стрелка на релсовия път от прокуратурата съобщиха, че тя няма характер на доказателствено средство в съдебния процес. Такава експертиза не е била назначавана нито от органите на досъдебното производство, нито от състава на съда, разглеждащ делото понастоящем и не може да послужи за целите на водения наказателен процес. От държавното обвинение припомниха, че версията за незаключената стрелка отхвърлена като несъответна на събраните по делото доказателства за състоянието на релсовия път. ", "date": "2018.03.12", "title": "Гръмналата цистерна в Хитрино била дефектна и само за Източна Европа"}
{"url": "http://www.monitor.bg/a/view/38754-%D0%9D%D0%B0%D0%B4-%D0%BF%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%BE%D1%82-%D0%BE%D0%BF%D0%B0%D1%81%D0%BD%D0%B8%D1%82%D0%B5-%D1%81%D1%82%D0%BE%D0%BA%D0%B8-%D0%B8%D0%B4%D0%B2%D0%B0%D1%82-%D0%BE%D1%82-%D0%9A%D0%B8%D1%82%D0%B0%D0%B9/", "text": "\n                    Повече от половината опасни стоки в Европа идват от Китай. Това става ясно от годишния доклад на Европейската комисия (ЕК).\n\nОказва се, че през миналата година в RAPEX - системата за бързо реагиране при наличието на опасни стоки (нехранителни) са получени 2201 сигнала, като от тях 1167 са за стоки от Китай. През 2017 г. сигналите за опасни стоки в страни от ЕС са се увеличили със 157, тъй като година по-рано броят им е бил 2044.\n\nИнтересно е да се отбележи, че като процентно отношение броят на сигналите за опасни китайски стоки остава без промяна. Въпреки това от данните е видно, че сигналите за опасните стоки с произход Европа са 26% от всички - общо 574, а през 2016 г. делът е бил 23 на сто.\n\nУвеличението в процентно отношение се дължи основно на моторните превозни средства, които са предимно с европейски произход. През тази година ЕК отчита повишен брой сигнали за опасности, свързани с автомобили - например опасност от пожар.\n\nСтатистиката за 2017 г. показва, че най-много сигнали за опасни стоки е имало по отношение на детските играчки (29%), моторните превозни средства (20%) и дрехите и текстилните изделия (12%).\n\nНай-много сигнали са подали властите в Германия (16%), Испания (10%) и Франция (9%). Големият брой сигнали от тези държави обаче не е повод за притеснение, защото те зависят от много фактори - големината на пазара, обем на вноса, както и от честотата на извършваните проверки, уточняват от комисията.\n\nСправка в системата показва, че сигналите за опасни стоки от България са основно за дрехи и детски играчки. Опасностите са свързани основно с възможност за нараняване - например малки елементи по дрехите или играчките, които могат да бъдат откъснати от децата и погълнати. При част от подадените сигнали за опасни продукти става въпрос за наличието на непозволени химикали, както и опасност от електрически удар или предизвикване на пожар.\n                    ", "date": "2018.03.12", "title": "Над половината от опасните стоки идват от Китай"}
{"url": "http://www.monitor.bg/a/view/4727-%D0%A1%D0%BE%D1%84%D0%B8%D1%8F%D0%BD%D1%86%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%82-%D1%81%D1%80%D0%B5%D1%89%D1%83-%D0%B7%D0%B0%D0%BA%D1%80%D0%B8%D0%B2%D0%B0%D0%BD%D0%B5-%D0%BD%D0%B0-%D1%82%D1%80%D0%B0%D0%BC%D0%B2%D0%B0%D0%B9-6/", "text": "\n                    Нова тролейбусна линия ще свързва трите лъча на метрото и ще подобри транспорта в кв.\"Манастирски ливади\". Това заяви зам.-кмета Евгени Крусев през бТВ.Жители на кв. „Лозенец” протестират срещу намерението на Столична община да закрие трасето на трамвай № 6, което стига до техния квартал.\nМестни хора недоволстват срещу временното преместване на трамвайните линии, което продължава вече близо 7 г. Маршрутът на трамвая беше отклонен към кв. „Иван Вазов” преди две години уж временно заради ремонта на подлеза на НДК. Ремонтът приключи, но трамваят продължава да се движи към кв. „Иван Вазов”., предаде bTV. \nНа обществено обсъждане миналата седмица стана ясно, че се предлага премахването на трамвайната линия до кв. „Лозенец”. Има четири варианта, експертен съвет към главния архитект ще избере един от тях, обяви зам.-кметът по транспорт на Столичната община Евгени Крусев. Най-вероятно е трамваят да бъде заменен от тролейбусна линия, която да стига до кв. „Манастирски ливади” по бул. „Арсеналски”. \nЖителите на кв. „Лезенец” напомниха, че вече са събрани 5000 подписа за запазване на трамвайното трасе до техния квартал. Те подчертаха, че от Столична община им бяха обещали спирането на трамвай да е временно. \nТрамвай №6 се движи и в момента от кв. „Обеля” до кв. „Иван Вазов” и ще продължи да се движи, защото обслужва много хора, напомни обаче Крусев.\n\n\n                    ", "date": "2018.03.12", "title": "Нова тролейбусна линия ще свързва трите лъча на метрото "}
{"url": "http://www.monitor.bg/a/view/87100-%D0%95%D0%BA%D1%81%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B8-%D0%B7%D0%B0%D0%BC%D0%B5%D1%81%D1%82%D0%BD%D0%B8%D0%BA%D1%8A%D1%82-%D0%BC%D1%83-%D0%B2-%D1%81%D0%BF%D0%B5%D1%86%D1%81%D1%8A%D0%B4%D0%B0-%D0%B7%D0%B0-%D0%B4%D0%B0%D0%BB%D0%B0%D0%B2%D0%B5%D1%80%D0%B8/", "text": "\n                    Спецсъдът даде ход на разпоредителното заседание на делото срещу бившия министър Даниел Митов и подчинения му Ангеличин. Съдът отряза искането на адвокат Ина Лулчева за отвод на прокурора от СГП, командирован от Цацаров. След това бе даден ход на съдебното следствие. Прокуратурата прочетете обвинителния акт.\n\nПроцесът срещу бившият външен министър Даниел Митов и заместника му Христо Ангеличин от кабинета “Борисов 2” тръгва днес в Специализирания наказателен съд. Делото е първото срещу представители на висшите етажи на властта, внесено в спецсъда след промените в Наказателно-процесуалния кодекс, влезли в сила от 5 ноември м.г.\n\nМитов е обвинен за престъпление по служба, а Ангеличин за безстопанственост, заради това, че през 2016 г. без обявяване на обществена поръчка, Външно министерство е сключило споразумение с Министерството на земеделието и храните да бъдат преведени 494 458,03 лв. на туристическа агенция. Парите са били предназначени за командировани в чужбина служители от МЗХ – самолетни билети, нощувки в хотели, медицински застраховки и др. Митов е обвинен, че е заобиколил законите и е искал да използва чуждия договор за своето ведомство, а Ангеличин, че не е упражнил контрол над дирекцията за материално осигуряване в МВнР, за която е отговарял.\n                    ", "date": "2018.03.12", "title": "Ексминистър и заместникът му в спецсъда за далавери"}
{"url": "http://www.monitor.bg/a/view/87595-%D0%91%D0%B5%D0%B4%D1%81%D1%82%D0%B2%D0%B5%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B2%D1%8A%D0%B2-%D0%B2%D0%B8%D0%B4%D0%B8%D0%BD%D1%81%D0%BA%D0%BE%D1%82%D0%BE-%D1%81%D0%B5%D0%BB%D0%BE-%D0%98%D0%BD%D0%BE%D0%B2%D0%BE-%D1%81%D0%BB%D0%B5%D0%B4-%D0%BF%D1%80%D0%BE%D0%B1%D0%B8%D0%B2-%D0%B2-%D0%B4%D0%B8%D0%B3%D0%B0-%D0%BD%D0%B0-%D1%8F%D0%B7%D0%BE%D0%B2%D0%B8%D1%80/", "text": "\n                    В Иново е скъсана дига, в Брегово-прелива граничната река Тимок и в двете населени места е обявено бедствено положение.\n\nЗаповедта, с която се обявява бедствено положение за част от територията на Община Видин - кметство Иново и землището му, бе издадена в неделя -11 март и е влязла в сила от 16.00 ч. Тя е във връзка с провеждането на аварийно-възстановителни работи, с цел ограничаване на последствията от скъсана дига в района на село Иново, вследствие на усложнена хидрометеорологична обстановка – валежи от дъжд и интензивно снеготопене и повишени нива на водните басейни и водосборите на реките.\n\nПробойната в дигата, на около километър от моста на главния път откъм с. Иново се е появила в неделя към обяд. Едната част от водата в събирателния канал се излива в землището на селото (земеделски земи). По този повод Общинският щаб за защита при бедствия проведе две заседания, ръководени от заместник-кмета на Община Видин инж. Цветан Асенов. Щабът възложи и бе направено геодезическо заснемане на района, на първите къщи в близост до разлива, на дигата и нивото на водата в нея. Това се налага, за да може да се обсъдят най-ефективните мерки за справяне със ситуацията и възстановяване на дигата. „До дигата към този момент не е възможно да се пристъпи отникъде, с никаква техника“ – каза инж. Цветан Асенов. Ще се търси временно решение на проблема. Достъп до къщите има и може да се предприемат действия за малка предпазна дига, за да се защити населението на Иново“ – обясни инж. Асенов. Пътят между земеделската земя и къщите е годен за преминаване на тежка техника и ако се наложи ще бъде направена превантивно малка дига, водата ще остане в разливната зона и няма да има никаква опасност за хората, допълни заместник-кметът.\n\nНа заседанието на Общинския щаб в неделя вечерта присъства и областният управител на Видин Албена Георгиева. „Към момента продължава да се наблюдава дигата, това ще продължи през цялата нощ, с усилията на „Напоителни системи“. Най-важното, което трябва да се каже в случая е, че няма опасност за населението“ – заяви тя по повод ситуацията в Иново.\n\nСпоред заповедта Щабът за изпълнение на Общинския план за защита при бедствия преминава на непрекъснат режим на работа. Кметът на кметство Иново уведомява населението за създалата се обстановка. От страна на „Напоителни системи“ - Видин трябва да се осигури постоянно наблюдение на критичните участъци, както и необходимата техника и специалисти за извършване на аварийно-възстановителните дейности. Районното управление към ОДМВР - Видин, със съдействието на сектор „Пътна полиция“ ще организира предоставяне на своевременна информация за състоянието на пътната мрежа на територията на кметство Иново и при необходимост ще ограничи достъпа на граждани до засегнатите от наводнението участъци.\n                    ", "date": "2018.03.12", "title": "Наводнение грозят видинското село Иново и в град Брегово"}
{"url": "http://www.monitor.bg/a/view/28917-%D0%91%D0%BE%D1%80%D0%B8%D1%81%D0%BE%D0%B2-%D0%BE%D1%82-%D0%A1%D0%BA%D0%BE%D0%BF%D0%B8%D0%B5-%D0%9D%D0%B0-%D0%91%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B3%D1%80%D0%B0%D0%B4%D0%B8%D0%BC/", "text": "http://www.monitor.bg/a/view/28917-%D0%91%D0%BE%D1%80%D0%B8%D1%81%D0%BE%D0%B2-%D0%BE%D1%82-%D0%A1%D0%BA%D0%BE%D0%BF%D0%B8%D0%B5-%D0%9D%D0%B0-%D0%91%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B3%D1%80%D0%B0%D0%B4%D0%B8%D0%BC/", "date": "2018.03.12", "title": "Борисов: На Балканите трябва да градим, не да повтаряме грешките си (ОБНОВЕНА)"}
{"url": "http://www.monitor.bg/a/view/18629-%D0%91%D0%BE%D1%80%D0%B8%D1%81%D0%BE%D0%B2-%D0%97%D0%B0%D0%B5%D0%B2-%D0%B8-%D0%97%D0%B2%D0%B8%D0%B7%D0%B4%D0%B8%D1%87-%D0%BE%D0%B1%D1%81%D1%8A%D0%B4%D0%B8%D1%85%D0%B0-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%91%D0%B0%D0%BB%D0%BA%D0%B0%D0%BD%D0%B8%D1%82%D0%B5/", "text": "\n                    Правителствените ръководители на България, Република Македония и Босна и Херцеговина Бойко Борисов, Зоран Заев и Денис Звиздич обсъдиха конкретните инфраструктурни проекти в региона на Западните Балкани. В срещата, която се състоя след възпоменателната церемония в Скопие в памет на 75-годишнината от депортирането на евреите от територията на Република Македония, участваха вицепремиерът на Румъния Ана Бирчал и министърът на външните работи на Полша Яцек Чапутович.В разговорите беше подчертана изключителната важност на инфраструктурната свързаност на страните от региона, както и че изграждането на проектите ще допринесе за общото европейско икономическо развитие.„Всеки един проект обслужва всяка една балканска, както и всяка европейска държава“, посочи българският премиер.Премиерът Зоран Заев благодари специално на българския министър-председател за присъствието му на днешната възпоменателна церемония в Скопие, както и за активната политика на българското правителство по приоритетната тема за приобщаването на страните от Западните Балкани.\n\n\n                    ", "date": "2018.03.12", "title": "Борисов, Заев и Звиздич обсъдиха сътрудничеството на Балканите"}
{"url": "http://www.monitor.bg/a/view/70775-%D0%96%D0%B5%D0%BB%D0%B5%D0%B7%D0%BD%D0%B8%D1%87%D0%B0%D1%80-%D0%B7%D0%B0%D0%B3%D0%B8%D0%BD%D0%B0-%D0%BF%D1%80%D0%B8-%D0%B8%D0%BD%D1%86%D0%B8%D0%B4%D0%B5%D0%BD%D1%82/", "text": "\n                    Железничар е починал при инцидент на жп линията край Пловдив по време на ремонти. Движението на влаковете в междугарието е спряно. Извършва се разследване от специализираните органи и ДП „Национална компания и железопътна инфракструктура“.Трагедията се е случила в 10,30 часа в понеделник. В междугарието Пловдив разпределителна изток – Крумово подбивна машина, преминаваща транзит по път в посока Димитровград, удря служител на железопътната компания. Загиналият е изпълнявал служебните си задължения във връзка с извършвания текущ ремонт на стрелки по пътя към Асеновград в участъка.По тази причина престояват два бързи и един пътнически влак. Това са бързият влак № 1621 София - Свиленград, който престоява в Пловдив, бързият влак № 8610 Бургас - София, който престоява в Катуница и пътническият влак № 10142 Свиленград - Пловдив, който престоява в гара Крумово.Отменени са пътническите влакове № 19213/19214 Пловдив - Асеновград - Пловдив и № 18204/19205 Пловдив - Пещера - Пловдив. За пътниците от тези влакове е осигурен превоз с автобуси.\n\n\n                    ", "date": "2018.03.12", "title": "Железничар загина при инцидент"}
{"url": "http://www.monitor.bg/a/view/83162-600-%D0%B4%D0%B5%D1%80%D0%B2%D0%B8%D1%88%D0%B8-%D0%B3%D0%BE%D0%BD%D0%B8%D1%85%D0%B0-%D0%B7%D0%BB%D0%BE%D1%82%D0%BE-%D0%BD%D0%B0-%D0%9F%D1%8A%D1%80%D0%B2%D0%B8%D1%8F-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B5%D0%BD-%D1%84%D0%B5%D1%81%D1%82%D0%B8%D0%B2%D0%B0%D0%BB-%D0%92%D0%B0%D1%80%D0%B2%D0%B0%D1%80%D0%B0-2018/", "text": "\n                    600 кукери от цялата страна гониха злите сили по време на Първия национален фестивал“ Варвара 2018 „ , организиран от местното народно читалище „ Селска пробуда 1927“,  кметството и Инициативен комитет. Местният стадион „ Балкан-Варвара“ бе огласян от чанове и народни песни, а жители и гости на септемврийското село се насладиха на уникални зрелища, които представиха семейни, земеделски, религиозни и битови ритуали. Многобройната публика видя освен оригинални огромни маски и чанове, ефектни кожи и персонажите на Дявола, Смъртта, булки и младоженци, снахи и свекърви, мечки и гъдулари, попове, орачи и жътварки, тъпанджии, гайдари и цигулари. Първата награда от 300 лв. получи  кукерската група от село Бачево, община Разлог, област Благоевград. Престижното първо място им бе присъдено за най-автентичен кукерски обичай. Техни подгласници с приз от 200 лв. станаха дервишите от село Церово, област Пазарджик, за най-зрелищни костюми. На трето място бе класирана групата от Калугерово, област Пазарджик. Тя получи награда от 100 лв. за най-атрактивни маски. Журито връчи и три специални награди от по 100 лева, осигурени от организаторите. Четиригодишният кукер Тодор  Михов от село Бачево, община Разлог, област Благоевград, бе награден със специалната награда на ръководителя на Инициативния комитет на кукерите от Варвара Стоян Грозданов. Малчуганът бе отличен като най-малкия участник в кукерска група на фестивала.  Групата от септемврийското село Семчиново грабна специалната награда на Народно читалище“ Селска пробуда 1927“ село Варвара за  дервишка група  с най-много младежи. Специалният приз на Кметство Варвара отиде при кукерите от село Христо Даново, община Карлово, област Пловдив, за съхраняване на изконните кукерски традиции..   \n\n\n                    ", "date": "2018.03.12", "title": "600 дервиши гониха злото на Първия национален фестивал „Варвара 2018“ "}
{"url": "http://www.monitor.bg/a/view/50297-%D0%96%D0%B5%D0%BD%D0%B0-%D0%BD%D0%B0%D0%BC%D0%B5%D1%80%D0%B8-10-%D1%85%D0%B8%D0%BB%D1%8F%D0%B4%D0%B8-%D0%BB%D0%B5%D0%B2%D0%B0-%D0%B2-%D0%BF%D0%BB%D0%B8%D0%BA-%D0%B8-%D0%B3%D0%B8-%D0%BF%D1%80%D0%B5%D0%B4%D0%B0%D0%B4%D0%B5-%D0%BD%D0%B0-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0/", "text": "\n                    Дора Мутафова от Хасково намери голяма сума пари в найлонов плик на алеята в парк „Кенана“. Тя се разхождала заедно със своя приятелка в слънчевия неделен следобед в най-големия хасковски парк. На пресечката между централната алея и отбивката за зоопарка те видели плика с парите.\n\nДвете приятелки нито за миг не се поколебали, че трябва да върнат парите, но не знаели как точно да постъпят. Отишли в най-близкото кафене на алеята и заедно със собственика преброили парите. Сумата се оказала около 10 хил. лева. След това предали плика на униформените полицаи, които извикали.\n\nИздирва се собственика, който ще трябва да увери служителите на МВР, че парите наистина са негови. Засега се е обадил само един човек, който се разпитва, за да се изяснят обстоятелствата около изгубването на голямата сума. Според запознати, за хилядарките претендира местният дисководещ Петьо Викторов, известен като DJ Pedro.\n                    ", "date": "2018.03.12", "title": "Жена намери 10 хиляди лева в плик и ги предаде на полицията  "}
{"url": "http://www.monitor.bg/a/view/64585-%D0%AF%D0%B7%D0%BE%D0%B2%D0%B8%D1%80-%D0%9C%D0%B0%D0%BD%D0%B4%D1%80%D0%B0-%D0%BA%D1%80%D0%B0%D0%B9-%D0%91%D1%83%D1%80%D0%B3%D0%B0%D1%81-%D0%BF%D1%80%D0%B5%D0%BB%D0%B8%D0%B2%D0%B0-%D0%B8-%D0%BD%D0%B0%D0%B2%D0%BE%D0%B4%D0%BD%D0%B8-%D0%BD%D0%B8%D0%B2%D0%B8/", "text": "\n                    Язовир „Мандра“ край Бургас прелива - наводнени са земеделски площи, но няма опасност за близките села. Това каза за „Фокус“ областният управител на Бургас Вълчо Чолаков. Той уточни, че язовирът прелива от доста време, а от около 2 месеца шлюзовете му са отворени на максимум, за да изпускат водата. „В района на бензиностанцията между Новоселци и Дебелт има наводнени земеделски площи. Днес получих информация за наводнени площи и в Димчево. Няма как тези площи да бъдат отводнени. Помпите на „Напоителни системи“ работят, но не са достатъчни в случая. Няма опасност за хората или къщите в близките села“, каза още Чолаков. \n                    ", "date": "2018.03.12", "title": "Язовир „Мандра“ край Бургас прелива и наводни ниви"}
{"url": "http://www.monitor.bg/a/view/50143-%D0%9C%D0%B5%D1%80%D0%BA%D0%B5%D0%BB-%D0%BD%D0%B8-%D1%85%D0%B2%D0%B0%D0%BB%D0%B8-%D0%B7%D0%B0-%D0%B4%D0%B8%D0%B0%D0%BB%D0%BE%D0%B3%D0%B0-%D1%81%D1%8A%D1%81-%D1%81%D1%8A%D1%81%D0%B5%D0%B4%D0%B8%D1%82%D0%B5/", "text": "\n                    Германският канцлер Ангела Меркел поздрави усилията на България за нормализиране на отношенията на ЕС със съседите си и за намаляване на напрежението между Гърция и Турция.Християндемократическият съюз на Меркел, Християнсоциалният съюз и Германска социалдемократическа партия  за създаването на ново правителство. По този повод на пресконференция в Берлин Меркел отговори на въпроси на журналисти от цяла Европа и специално поздрави България за усилията й да нормализира отношенията в източносредиземноморския регион и инициирането на среща с турския президент Реджеп Тайип Ердоган. \"Поздравявам България за това, че се ангажира за намаляването на напрежението в региона, България се ангажира и за добрите отношения със страните от Западните Балкани, в които голяма роля играе и Турция. Важно е да останем в готовност да водим разговори и да не крием едни от други различните си мнения, но трябва да останем в диалог\", посочи Меркел.\n\n\n                    ", "date": "2018.03.12", "title": "Меркел ни хвали за диалога със съседите"}
{"url": "http://www.monitor.bg/a/view/37439-%D0%90%D0%BA%D1%82%D0%B8%D0%B2%D0%B8%D0%B7%D0%B8%D1%80%D0%B0-%D1%81%D0%B5-%D1%81%D1%82%D0%B0%D1%80%D0%BE-%D1%81%D0%B2%D0%BB%D0%B0%D1%87%D0%B8%D1%89%D0%B5-%D0%B2-%D0%A0%D1%83%D1%81%D0%B5%D0%BD%D1%81%D0%BA%D0%BE/", "text": "\n                    Старо свлачище край русенското село Пиргово се активизира. Свлекли са се земни маси на пътя между населеното място и помпените станции на „Напоителни системи“ и на „ВиК“, съобщават от областната администрация в Русе.\n\nВ момента е невъзможно да се използва пътят. Двете дружества не могат да обслужват съоръженията си.\n\nОбластният управител на Област Русе Галин Григоров е свикал спешно междуведомствената комисия, включваща представители на институции, имащи отношение към проблема. На място е установено, че има опасност от образуване на нови свлачища и съседните участъци.Специализиран екип на русенската пожарна е започнал дейности по обезопасяването на района.\n                    ", "date": "2018.03.12", "title": "Активизира се старо  свлачище в Русенско"}
{"url": "http://www.monitor.bg/a/view/34497-%D0%A6%D0%B0%D1%86%D0%B0%D1%80%D0%BE%D0%B2-%D1%81%D0%B5%D0%B7%D0%B8%D1%80%D0%B0-%D0%9A%D0%A1-%D0%B7%D0%B0-%D1%87%D0%B0%D1%81%D1%82%D0%BD%D0%B0%D1%82%D0%B0-%D0%BE%D1%85%D1%80%D0%B0%D0%BD%D0%B0-%D0%BD%D0%B0-%D1%86%D0%B5%D0%BB%D0%B8-%D1%81%D0%B5%D0%BB%D0%B8%D1%89%D0%B0/", "text": "\n                    Главният прокурор Сотир Цацаров поиска Конституционният съд (КС) да обяви за противоконституционни разпоредби от Закона за частната охранителна дейност (ЗЧОД) поради противоречието им с принципите на правовата държава, съобщиха от държавното обвинение. С последните промени в този закон за пръв път като нов вид охранителна дейност бе предвидена охраната на урбанизирана територия, т.е. населените места без землищата. Поправките от края на януари на практика позволиха на кметовете да сключват договори за охрана на селищата от частни фирми.\n\nГлавният прокурор обаче счита, че с въвеждане на частна дейност за охрана на урбанизирани територии се нарушава конституционно предвидената компетентност на Министерския съвет (МС) и в частност на МВР да осигурява обществения ред. И че наред с това е недопустимо да се прехвърлят правомощия на държавата по опазване на обществения ред и националната сигурност, като те се възлагат на търговци. „Предвидената в чл. 28 ЗЧОД възможност за сключване на договор за охрана на урбанизирана територия от страна на кмета на общината ще постави гражданите в положение на зависимост от неговата воля дали, доколко и чрез кого да се осъществява частна охранителна дейност в съответното населено място. Това на практика обективно ограничава възможността на държавните органи по Конституция, съобразно техните законови задължения, да гарантират обществения ред. Допълнителни усложнения биха могли да се очакват, ако гражданите реализират правото си сами да договарят извършването на различни видове частна охранителна дейност, свързани с личната им неприкосновеност и неприкосновеността на тяхното имущество, намиращи се в обхвата на същата урбанизирана територия. Още повече и сега съществува възможност по Закона за МВР да се изграждат звена „Общинска полиция“ за опазване на обществения ред, охраната на обекти и т.н., които функционират при ясна законова уредба“, обяснява главният прокурор. В искането му до КС се посочва още, че с атакуваните разпоредби на законово ниво се позволява неограничено въздействие от частни охранители върху живота в населените места, независимо дали се касае за извършване на действия, засягащи личния живот и имущество, упражняването на политически права, или икономически дейности. Основният аргумент на главния прокурор е, че опазването на обществения ред, който включва и защитата от престъпни посегателства спрямо гражданите и техните имущества, е конституционен и законов ангажимент на МС и МВР.\n\nПо-късно днес стана ясно, че и президентът Румен Радев също е сезирал КС за промените в Закона за частната охранителна дейност. Конституцията натоварва с функции за осигуряването на общественото спокойствие и обществената безопасност изрично МС и областния управител, а осигуряването на обществения ред е част от ръководенето и осъществяването на вътрешната политика на страната, напомня държавният глава.\n                    ", "date": "2018.03.12", "title": "Цацаров сезира КС за частната охрана на цели селища"}
