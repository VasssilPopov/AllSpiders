{"url": "https://www.monitor.bg:443/bg/a/view/vodolazi-otkriha-mladojeneca-izletjal-s-kolata-si-vyv-vodoem-153445", "text": "Около обяд на 1 януари леководолази извадиха от микроязовир край казанлъшкото село Розово лек автомобил Опел, в който е намерено тялото на обявения за издирване на 31 декември 25-годишен Мехмет М. Това съобщи началникът на РУ „Полиция“ Казанлък Стойчо Крачолов. Младият мъж е изчезнал малко след полунощ на 30 декември, за него съобщила съпругата му, която живее в близкото село Кънчево. По думите й Мехмет напуснал дома им след бурна разправия, запалил двигателя на Опела и потеглил в неизвестна посока видимо ядосан от разменените остри реплики само две седмици след сватбата. Колата е излетяла във водоема при остър завой, водачът не е успял да овладее волана, няма данни да е търсел нарочно смъртта. Причините за смъртта ще бъдат известни след аутопсията.", "date": "2019.01.01", "title": "Водолази откриха младоженеца, излетял с колата си във водоем "}
{"url": "https://www.monitor.bg:443/bg/a/view/zografski-vyrvi-20-i-na-chetirite-shanci-153444", "text": "Владимир Зографски заема 20-о място в класирането за „Четирите шанци“ в ски-скока след днешния втори кръг в Гармиш-Партенкирхен (Гер), където завърши 25-и. Българинът бе 23-и в квалификациите, което му отреди дуел с представителя на домакините Мартин Хаман. В него Зографски постигна 117 м срещу 105,5 на съперника и си спечели правото да продължи напред в надпреварата. Във втория рунд Влади бе още по-убедителен и се приземи на 133,0 м с оценка от 127,2 точки. Така с общо 226,3 точки той завърши на 40,3 т. зад победителя в Гармиш Рьою Кобаяши (Яп), постигнал скокове от 136,5 и 133,0 м. Втори завърши Маркус Айзенбихлер (Гер), а трети е Давид Кубацки (Пол). Японецът, победител и в Оберсдорф, е начело в подреждането и за веригата, и за Световната купа. С 23-ото си място в Оберсдорф пък Зографски е 19-и за големия трофей. Следващите два старта от „Четирите шанци“ ще се проведат в Австрия. На 3 и 4 януари е кръгът в Инсбрук, а на 5 и 6 януари – в Бешофсхофен.", "date": "2019.01.01", "title": "Зографски върви 20-и на „Четирите шанци“"}
{"url": "https://www.monitor.bg:443/bg/a/view/ubijcite-na-zavarchika-pili-silna-domashna-rakija-predi-zverstvoto-153401", "text": "Обвинените в умишленото убийство на 63-годишния заварчик Поли Стефанов .- Екатерина Андреева на 38 г. и синът й Стефан Спасов на 20 г., са пили силна домашна ракия преди да извършат зверството. След като били арестувани, дрегерът показал 1,79 промила за майката и 2,15 промила за сина. Това стана ясно на 31 декември м.г. в окръжния съд в Пловдив, където се гледа мярката за неотклонение на майката и сина. Бутилката с яка домашна ракия им била занесена около 17 часа на 27 декември от бащата на Стефан – Димитър. Той сам я варял и се гордеел с това, че алкохолът му е много силен. Заедно с ракията, Димитър занесъл на сина си, който бил именник, подаръци – дрехи и храна. Екатерина живеела на семейни начала със заварчика от около 8 години. Не ги притеснявала голямата разлика във възрастта. Имали и кратки раздели, по време на една от които тя работела за малко в Испания. Преди около две години се нанесли в квартирата на ул. „Родопи” в Пловдив, където и станало убийството. Майката започнала да се интересува от сина си Стефан наскоро. До 16-годишната си възраст момчето било изцяло отглеждано от баща си Димитър в дома му в Катуница. Преди време Катя възобновила отношенията си със Стефан и го повлякла в живота си. „Ще те заколя аз теб, ще те заколя”, се заканвала многократно Екатерина на любовника си Поли, гласят свидетелски показания по делото. През 2015 г. колата на заварчика била открадната. За престъплението били уличени именно Катя и Стефан. Младежът получил 1 година затвор, излежал си присъдата и точно миналата Нова година бил пуснат на свобода. Това му била втора присъда за кражба. Въпреки това престъпление, Поли Стефанов простил на Катя и сина й и ги допуснал пак до себе си. Във фаталната вечер на 27 декември – Стефанов ден, тримата започнали да пият в квартирата от 17 часа до 23 часа, когато Поли бил убит. Заварчикът си поискал секс от Катя, но тя му отказала. Било й припомнено миналото, към което жената явно не искала да се връща. Според неофициална информация навремето е практикувала най-древната професия. По данни от полицията 63-годишният мъж бил държан от сина Стефан да не мърда и да не може да се защити, докато майката го коли. Поли Стефанов седял във фотьойл по време на купона и последвалото му убийство. Там бил намерен и трупът му, а ножът, с който бил заклан, бил открит под леглото, на метър-два от трупа. Катя първо мушкала жертвата си със счупена стъклена чаша в шията, а след това взела нож и го заколила. Според справката от Съдебна медицина нараняванията по Поли Стефанов са от дясно на врата му и са многобройни. Главата му почти била отрязана. „Те са живели години наред заедно и са имали антагонистични отношения”, каза адвокатът на Катя – Янко Спасов, в опит да обясни защо Поли е бил убит. След престъплението майката и синът се изкъпали и сменили дрехите си, за да прикрият стореното. Стефан се обадил първо на баща си и му казал, че е убил човек. Димитър се притеснил да не би синът му, който бил много чувствителен, да посегне на живота си. Казал му да излязат навън и да го чакат на близка автобусна спирка. След това бащата на Стефан се обадил на 112 и казал, че синът му е убил човек. На адреса били изпратени криминалисти, пред които 20-годишният младеж признал, че е натискал с тежестта на тялото си Поли Стефанов да не може да се защити, докато Катя го ръга с ножа. Признал също, че е пипал ножа, защото го преместил от фотьойла до леглото, където острието било открито. Няколко дни по-късно Стефан Спасов категорично отрича да е имал участие в зверството. Пред съдия Петко Минев майката Екатерина Андреева пое изцяло вината за престъплението. „Аз съм виновна. Синът ми не е участвал в това престъпление. Лично аз го извърших”, заяви тя пред съдебния състав по време на мярката си за неотклонение. Въпреки че е с основно образование, Катя бе определена от адвоката си в неговата пледоария, като личност с интелигентност над средната. Синът Стефан поиска от съда да бъде пуснат под домашен арест, тъй като имал постоянен адрес при баща си в село Катуница. Съдебният състав обаче прецени, че двамата са с висока степен на обществена опасност, че са направили опит да прикрият престъплението, да избягат, и ги остави за постоянно зад решетките. По повдигнатите им обвинения Екатерина Андреева и Стефан Спасов ги грози затвор от 10 до 20 години.", "date": "2019.01.01", "title": "Убийците на заварчика пили силна домашна ракия преди зверството"}
{"url": "https://www.monitor.bg:443/bg/a/view/shvejcarija-otstrani-sa-sht-za-hopman-kyp-153446", "text": "Защитаващият титлата си тим на Швейцария победи САЩ с 2:1 във втория си мач от група \"В\" на турнира по тенис за смесени отбори \"Хопман Къп\" в австралийския град Пърт. В първия сингъл мъже номер 3 в световната ранглиста Роже Федерер даде аванс на Швейцария, след като победи Франсис Тиафоу с 6:4, 6:1 за 57 минути. Серена Уилямс изравни резултата след успех над Белинда Бенчич с 4:6, 6:4, 6:3. На двойки Федерер и Бенчич спечелиха срещу Уилямс и Тиафоу с 4:2, 4:3(3) пред 14 хиляди зрители. Двубоят беше исторически, защото за първи път едновременно на корта бяха двама от най-великите тенисисти в света в момента Роже Федерер и Серена Уилямс. Швейцарците направиха пробив в шестия гейм на първия сет, а в тайбрека на втората част стигнаха до три поредни точки, две от които при сервис на Федерер, и така спечелиха мача. Отборът на САЩ отпада от турнира, след като допусна втора загуба. В първия кръг американците отстъпиха пред Гърция. След края на двубоя Уилямс и Федерер дадоха съвместно интервю на корта, с което показаха невероятен респект един към друг, а накрая си направиха селфи. Двамата имат общо 43 титли на сингъл от турнирите от Големия шлем (23 за Уилямс и 20 за Федерер). \"Беше прекрасно, но това не е краят. Ние само загряваме, тепърва започваме. Беше много забавно. Не знам как досега не сме играли един срещу друг. За мен беше страхотно. Роже е невероятен. Той е най-добрият за всички времена, ако трябва да бъда честна. И на корта и извън него притежава една специална харизма. Сервисът му е изумителен\", заяви 37-годишната Серена Уилямс. \"Бях малко нервен, защото не знаех какво да очаквам. Хората говорят много за нейния сервис и той наистина е страхотен. За мен беше удоволствие да се изправя срещу такъв голям шампион като нея\", каза 37-годишният Федерер.", "date": "2019.01.01", "title": "Швейцария отстрани САЩ за „Хопман къп“"}
{"url": "https://www.monitor.bg:443/bg/a/view/ot-novata-godina-30-po-visoki-danyci-za-starite-avtomobili-153458", "text": "Средно с 30% ще се повиши данъкът на колите със сертификат ЕВРО 1, 2 и 3. Мярката у нас ще засегне собствениците на 2,4 млн. коли. За по-мощните автомобили налогът остава по-висок, но в сравнение с досегашния ще има намаление от около 10-20% на най-екологичните автомобили от категория ЕВРО 6. Екологичният компонент компенсира донякъде досегашната практика, при която собствениците на нови коли плащаха далеч повече, въпреки че превозните им средства замърсяват въздуха най-малко. Причина за вдигането на този данък е, че през 2017 г. година страната ни бе осъдена от Брюксел заради мръсния въздух. По данни на финансовото министерство от 2007 г. до края на 2017 г. приходите от налога върху колите се увеличават средно с 20 млн. годишно без промяна на ставката. Ръстът е основно заради по-големия брой регистрирани коли и отчасти заради по-добрата събираемост. В момента в България на всеки 1000 души се падат около 400-430 автомобила, докато в съседна Румъния те са не повече от 200. Новата формула на изчисляване на данъка Имущественият компонент отчита мощността и годината на автомобила, а екологичният компонент отчита екологичната категория на автомобила, респективно замърсяването, което причинява. Имущественият компонент е предвидено да се определя от ставката за тази част от данъка и мощността на двигателя, коригирани с коефициент в зависимост от годината на производство на автомобила. Екологичният компенсира донякъде досегашната практика, при която собствениците на нови коли плащаха много повече. В закона са записани и 6 диапазона на мощности на автомобили и съответно минимална и максимална стойност на границите на размера на данъка за всеки диапазон на мощност. Прецизирането на коефициентите цели създаването на финансов инструмент за стимулиране извеждането на по-стари автомобили от употреба и замяната им с по-нови и по-екологични предвид това, че автомобилите над 20 години са ненадеждни, изискват големи разходи за поддръжка и замърсяват въздуха с вредни емисии. От 2019 г. прехвърлянето на собствеността върху МПС пък вече ще става след проверка за платен данък онлайн. Ще се изисква още и свързани с превозното средство. Проверката за платен данък ще може да се извърши и с документ, издаден или заверен от общината. Нотариусите вече са задължени да докладват в общините за всяка сделка с недвижим имот или моторно превозно средство. В 7-дневен срок те трябва да уведомят за цената на сделката, която после да се използва като база за определянето на данък сгради и за автомобилите. Данъчната отстъпка за основно жилище ще се ползва само за един имот в цялата страна, а не, както е сега - за няколко, намиращи се в различни общини. За целта ще се прави регистър, където всяка община да прави справки. За некоректно декларирани данни от собствениците данъкът ще се начислява за 5 години назад. Други промени в данъците касаят транспонирането на евродирективите в българското законодателство. Една от тях е директивата за въвеждането на праг от 10 хил. евро в случаите на доставки на дигитални услуги от доставчици в България към физически лица в ЕС. От 1 януари има облекчение, ако доставките са до 10 хил. евро на година, доставчикът ще прилага български ДДС, ще издава фактури спрямо българското законодателство и и да прави допълнителни регистрации към Националната агенция по приходите (НАП)\". Заради необходими промени в нормативната уредба от страна на митниците и данъчната администрация от 1 юли се очаква да влязат в сила правилата за отложеното начисляване на ДДС при вносни стоки. От 2019 г. влиза в сила и правна възможност за издаване на електронни фискални бонове, като това ще засегне дейността на електронните магазини. От 2019 г. камери пред операционните на инвазивните кардиологии ще следят колко човека се вкарват за изследване, за да се следи колко действително коронографии се правят, както и да се следи колко медицински изделия, поемани от Националната здравноосигурителна каса (НЗОК), се употребяват от лекарите. Целта е по този начин да се спре надписването на това скъпо изследване, което се поема на 100% от касата. В болниците ще се наблюдава и броят на леглата. Така няма да се допуска един пациент да бъде отчитан като лекуван няколко пъти. Тази практика се въвежда, за да може да се планират по-добре хоспитализациите. Болниците са длъжни да поддържат 10% повече легла, които да се ползват при епидемии или големи инциденти. Парите за болниците ще бъдат увеличени средно с 4 на сто. Броят на направленията при лекар специалист от доболничната помощ ще се увеличат с 5 процента. Медицинското свидетелство за имунизация, което се издава от личните лекари, ще се поема от НЗОК. Според първоначалния вариант то трябваше да излезе от пакета медицински дейности и трябваше да се заплаща от пациентите. През 2019 г. по инициатива на здравният министър Кирил Ананиев започва преминаването на Фонда за лечение на деца към Националната здравноосигурителна каса. Предвижда се и преобразуването на Изпълнителната агенция „Медицински одит” и Изпълнителната агенция по трансплантации в една структура. Предстои да бъдат представени отново двама модела за реформа на здравноосигурителната система, след като бъдат съобразени с направените предложения на работните групи от лекари по специалности и пациентските организации. През 2019 г. следва да започне структурирането на националната детска болница. Предвижда се да отпадне реимунизацията на 11-годишните деца срещу туберкулоза. Препоръката е на Експертния съвет по имунопрофилактика за развитието на имунизационния календар. Нова помощ от 24,36 до 198,36 лв. замени интеграционните добавки и т.нар. инвалидна четвъртинка. Oт финансовата подкрепа ще могат да се възползват всички хора с увреждания. До момента право на интеграционни добавки имаха само инвалидите с ТЕЛК над 71%. Същите бяха условията и за над 340 000 инвалидизирани пенсионери, които към парите си за старини получаваха допълнителни 25% от социалната пенсия. 150 хил. българи, които са с най-малък процент увреждания, ще взимат 7% от линията на бедност, която за 2019 г. e 348 лв. Това означава, че месечно им се полагат по 24,36 лв. Тези, които са с неработоспособност от 71 до 90 на сто, ще получават 15% от линията на бедност – 52,20 лв. На хората с инвалидност над 90%, които нямат право на чужда помощ, пък ще се полагат 25%, или 87 лв. Най-много ще получават тези с над 90% увреждания, които имат право на добавки за чужда помощ и на социална пенсия за инвалидност. За тях са определени 57% от линията на бедност, което прави по 198,36 лв. Всички, които не са получавали интеграционни добавки до момента, ще трябва да подадат заявление в Агенцията за социално подпомагане (АСП) до 1 юни 2019 г. След този срок може да подават заявления от всяко 1-во число на месеца. Става дума за тези, които са с увреждане между 50 и 71 на сто. За останалите агенцията служебно ще отпуска помощта. Новата финансова подкрепа ще бъде получена през февруари, тъй като помощите се изплащат през следващия месец, а не авансово, както е при пенсиите. Това означава, че през януари пенсионерите инвалиди ще вземат с по 30 лв. по-малко към парите си за старини. 80 000 инвалиди ще имат право на личен асистент от 1 септември. Това са болни с над 90% инвалидност и право на чужда помощ, както и децата с над 50% увреждания и право на помощ. В групата влизат децата без право на чужда помощ, ако увреждането им е над 90%. За сравнение през 2018 г. над 25 550 българи са получили подкрепа от лични и социални асистенти, както и от домашни помощници. Ставката, срещу която асистентът ще полага грижи за човек с увреждане през 2019 г., е равна на минималната работна заплата – 560 лв., а през следващата година тя ще е минималната работна заплата умножена по 1,2. Това означава, че ако инвалидът се нуждае от 8-часова грижа, заплатата на личния асистент ще бъде 732лв. Размерът й ще се увеличава, докато стигне до 1,4 от минималното възнаграждение (650 през 2021 г.), тоест 910 лв. До 380 лв. от месечната помощ от 930 лв. за дете с 90% увреждане пък ще се приспада за асистент, като конкретният размер ще съответства на определения брой часове в индивидуалната оценка на потребностите. По същия ред ще се приспада и добавката за чужда помощ от 94 лв. от ползвателите на услугата. Изготвянето на индивидуалната оценка, която ще определя необходимия брой часове за асистент ще започне от 1 април 2019 г. До стартиране на личната помощ, хората, които ползват социалните услуги от общините – личен асистент, социален асистент и домашен помощник, ще продължат да ги получават по досегашния ред. Таванът на пенсиите става 1200 лв. от 1 юли. Вместо първоначално планираното му отпадане за новоотпуснатите пенсии, правителството реши да го вдигне с 290 лв. По данни на НОИ в момента парите за старини на около 65 000 възрастни хора са ограничени с таван от 910 лв. С увеличаването му се очаква около 40 000 българи да получат парите си за старост в пълен размер. Останалите около 25 000 нашенци ще имат изчислена по-висока пенсия от тези 1200 лв. Нова ще бъде и формулата за пресмятане на парите за старини, отпуснати след края на 2018 г. В нея ще влиза само доходът, върху който са внасяни осигуровки след 1 януари 2000 г., а ако човек няма осигурителен стаж, след тази дата ще се взима наличният доход, без значение от продължителността на периода, за който се отнася. Освен това тежестта на година осигурителен стаж се замразява на 1,2 процента въпреки предвиденото постепенно нарастване. Тежестта на годините има значение при преизчисляването на пенсиите от 1 юли. От тази дата минималната пенсия ще се увеличи от 207 на 219 лева, а всички пенсии, отпуснати до края на 2018 година, ще се вдигнат с 5,7%. Увеличават се и изискванията за възраст и осигурителен стаж при пенсиониране. През 2019 г. жените ще излизат в заслужена почивка при навършени 61 г. и 4 м. и осигурителен стаж от 35 г. и 8 м. Мъжете ще се пенсионират при навършени 64 г. и 2 м. Осигурителният им стаж ще трябва да бъде 38 г. и 8 м. Увеличението на стажа и за двата пола е с по два месеца, а за навършените години за излизане в заслужена почивка при жените е 2 месеца, а при мъжете - един. Максимален осигурителен доход от 3000 лв. и минимална работна заплата от 560 лв. влезнаха в сила от вчера. Увеличението бе договорено на среща между финансовия министър Владислав Горанов и синдикатите, без участието на бизнеса. Така максималният праг се покачи с 400 лв. От 1 януари 2019 г. минималната заплата също се вдига от 510 на 560 лв. Размерът й ще се повиши с 9,8% в сравнение с изминалата година, като за целта са отпуснати 1 млрд. лв. Така минималната часова ставка ще бъде 3,37 лв. Сумата ще се увеличава всяка година до достигане на минимална заплата от 650 лв. през 2021 г. През тази година минималното обезщетение за безработица се запазва същото като от предходната - 9 лева на ден, а максималното - 74 лева на ден. От 1 януари 2019 г. държавата отпуска семейна помощ на децата без право на наследствена пенсия, с един или двама починали родители. Размерът й е 115 лв. и се предоставя на другия родител или на настойника, който отглежда детето. Родителят или попечителят трябва да живее постоянно в страната. За да получават новата семейна помощ, децата трябва да посещават редовно детска градина или училище. Те ще я взимат до завършване на средно образование, но не повече от 20-годишна възраст. Според разчетите 5600 деца ще могат да се възползват от новата социална помощ. 2900 от тях ще получават помощта със сигурност. Останалите 2700 ще могат да изберат дали да им се отпуска наследствена пенсия или новата социална помощ. Отпуснатите до края на 2018 г. персонални пенсии ще продължават да се изплащат. По-високи данъци за второ жилище в Банкя, Панчарево и Парк Витоша ще плащат собствениците на имоти от 2019 г. Измененията са заложени в Наредбата за местните данъци на Столичната община (СО). Промените са в синхрон със Закона за местните данъци и такси (ЗМДТ), приети от парламента в края на ноември миналата година. Това няма да важи за имоти, които са регистрирани като туристически обекти по смисъла на Закона за туризма и собственикът им плаща съответните данъци и такси за това. На територията на София промените засягат имоти в Банкя, който е със статут на балнеолечебен курорт от национално значение, в квартал Панчарево - балнеолечебен курорт от местно значение, и в Природен парк Витоша - климатичен планински курорт от местно значение. Определените в закона ставки за имотите в курорти от национално значение са от 5 до 7 промила върху данъчната оценка, а за курортите от местно значение - от 4,5 до 6 промила. Решението за размера на данъка в тези граници се взима от общинските съвети в съответните населени места. Предложението, внесено от зам.-кмета по финанси Дончо Барбалов в Столичния общинския съвет е размерът да е на минимума, посочен от законодателя, а именно 5 промила за имот в гр. Банкя и 4,5 промила за Панчарево и Парк Витоша. Промените няма да засегнат собственици, за които имотите в тези селища са основни жилища. С промените в ЗМДТ се въвежда и нов начин за изчисление на данъка върху колите. „С цел възможно най-рано собствениците на МПС в София да са наясно какъв данък ще дължат за своите коли, за 2019 г. Столична община ще се придържа към минималните ставки, определени в закона, уточняват от „Московска“ 33. В проектобюджета на СО, който ще бъде гласуван в края на месеца, не се предвижда повишаване на други данъци.", "date": "2019.01.01", "title": "От новата година: 30% по-високи данъци  за старите автомобили (ТЕМАТА)"}
{"url": "https://www.monitor.bg:443/bg/a/view/razdavat-hrana-za-8000-bedni-v-rusensko-153452", "text": "Започна раздаването на хранителни продукти за социално слаби хора в Русенско. Право на подпомагането имат близо 8000 души от цялата област, като от тях около 3700 са на територията на община Русе. Всички, които имат право да получат хранителните пакети, са включени в списъците на Агенцията за социално подпомагане и вече са уведомени за реда и пункта, на който могат да се явят. Те могат да направят това от понеделник  до 28 февруари. „Всички продукти, слава Богу, вече са налице. Сега започваме организацията за извозването им. Може би това, което е важно да кажа, е, че това е програмата за 2017 година“, обясни Десислава Дивчева от Българския червен кръст пред БНР. Хранителните пакети включват спагети, леща, захар, ориз, олио, зрял боб, консерва говеждо в собствен сос, гювеч, зелен фасул, лютеница, грах, стерилизирани домати, говежди кюфтета в бял сос, херинга, пиле фрикасе и конфитюр.", "date": "2019.01.01", "title": "Раздават храна за  8000 бедни в Русенско"}
{"url": "https://www.monitor.bg:443/bg/a/view/ognjan-zlatev-rykovoditel-na-predstavitelstvoto-na-ek-v-bylgarija-na-evrovota-shte-prolichi-v-kakva-evropa-iskame-da-jiveem-153455", "text": "- Докладът от гледната точка на Европейската комисия, както винаги, е обективен и точен. Разбира се, може да се дават различни интерпретации. Комисията всъщност отчита постигнатото по зададени параметри. В случая отчита, че България се справя добре, изпълнила е част от 17-те препоръки, посочени в предишния доклад. Това дава основание на комисията да заяви, че наблюдението по три от шестте показателя може да бъде спряно временно. Има още какво да се желае. Оценява се постигнатото, но в същото време ни казва, че има още малко работа, насърчава България да я довърши. - Факт е, че за първи път комисията заяви, че спира временно наблюдението по три от шест показателя. За мен това е положителна оценка. Оттам насетне не бива да забавяме темпото, да не смятаме, че работата вече е свършена, а да продължим да работим. Това е от полза за българските граждани. - Всичко зависи от българските власти, които трябва да довършат работата по оставащите три показателя и чрез това да убедят Европейската комисия, че реформите са необратими. Ние също бихме желали този механизъм да приключи успешно. Не бих се наел да давам прогнози, но сме оптимисти. Виждаме, че работата върви в правилната посока. - От гледна точка на Европейската комисия темата Шенген е приключила още през 2011 година. От тогава институцията периодично заявява, че България и Румъния са изпълнили техническите изисквания. Европейският парламент също периодично излиза с резолюции, с които настоява България и Румъния да бъдат приети. От там насетне въпросът е политически, а не юридически. Всичко зависи от държавите-членки и доколко някои от тях все още имат резерви за това дали двете страни ще станат членки на шенгенското пространство. От наша гледна точка България и Румъния трябва да бъдат приети, но кога ще стане факт това не мога да кажа. Искаме да е максимално бързо, но решението не е в нашите ръце. - Обяснявам си го с политическата конюнктура в отделните държави-членки, които изразяват резерви. Не виждам с какво друго. Навсякъде се провеждат избори и това е удобна възможност да се отклони вниманието от вътрешни проблеми или да се търси някаква подкрепа. Затова казах, че въпросът не е юридически. - Можем да кажем, че последните 7-8 години са уникални в модерната история на Европа, защото бяха изпълнени с динамични предизвикателства. Само за няколко години се случиха толкова много неща - бежанска и икономическа криза, кризата в Гърция, проблеми със сигурността. Основните предизвикателства, с които се справяхме, бяха точно тези. Едно от тях е продължаващата миграция и все още нежеланието на част от държавите-членки да се постигне напредък по отношение на реформата на политиката за миграция. - Все още не е решен окончателно. Само дотолкова, доколкото имаме доказателства от статистиката, че притокът на мигранти в ЕС през последните няколко години трайно намаля. В сравнение с равнищата от началните години на кризата - 2013 година има намаление до 97% от броя на мигрантите, които се опитват да влязат на територията на ЕС. От друга страна обаче продължаваме да не намираме общото съгласие как да се справим с хората, които вече са на наша територия. Има държави членки, които все още се противопоставят на предложението на ЕК за релокация, за интеграция. Говори се за реформа на т.нар. Дъблински регламент. За съжаление отново имаме политически въпрос и той трябва да бъде решен с консенсус. Да се надяваме, че нашите румънски колеги, на базата на постигнати договорености, ще успеят да завършат реформата по отношение на миграцията. Брекзит също беше една много голяма тема. - Разбира се, че не е добре, когато една държава членка напуска ЕС. Това не е добре и за двете страни. От друга страна обаче, след като имаме волеизявление на гражданите във вид на референдум, ние уважаваме тяхното решение. Споразумението, което постигнахме, е най-доброто при тези обстоятелства. Оттам насетне кога и как ще бъде прието и ще влезе ли в действие, предстои да видим. Навлизаме отново в полето на хипотезите. Европейската комисия обяви и че има нещо като план Б, ако британският парламент откаже да подкрепи това споразумение. И при този вариант на 29 март, когато е датата за прекратяване на членството на Великобритания, тя ще излезе без договор. За нас най-важното е бъдещите ни взаимоотношения да са на здрава основа. Има области, които са важни за двете страни - като сигурността, миграцията. Друг важен въпрос е и укрепването на цифровата икономика на бъдещето, която ще осигури нови работни места. Тук трябва да подчертаем и усилията на българския еврокомисар Мария Габриел. Също така е важно за нас приемането на следващия бюджет на ЕС след 2021 година. Надяваме се догодина това да стане факт. Важно е за нас, защото в противен случай не можем да говорим за някаква перспектива. Всички искаме ЕС да стане още по-силен и да затвърди ролята си на глобален лидер. - Възможно е. Знам, че е трудно, но е напълно възможно. - - Не, по никакъв начин. Това, че има евроскептицизъм, означава, че съюзът е основан на демократични ценности. Всеки може да изрази мнението си. Хубаво е да чуеш критика, да търсиш градивното в нея. Не виждам обаче как евроскептицизмът ще доведе до продължаващо разцепление. Ако проследите тенденцията, ще видите, че точно след Брекзит има все по-засилваща се подкрепа за Европейския съюз като цяло. Това е чудесно, защото предстоят и избори. Смятам, че европейските граждани започват да осъзнават все по-ясно, че единственият успешен вариант, за да продължим напред, е да сме заедно. Нито една държава нямаше да може да се справи сама с предизвикателствата, за които споменах. Затова смятам, че няма опасност от разцепление. Колкото до тези, които предричат краха на ЕС, за тях бих перифразирал Марк Твен „Сведенията за моята смърт са силно преувеличени“. По-добре да се концентрираме върху това как да направим нашия Европейски съюз още по-силен и успешен. - Сложна, трудна, но пък ни направи и по-силни. Справихме се с предизвикателствата. Смятам, че ЕС достатъчно добре заяви себе си като глобален играч на световната сцена. Успяхме да постигнем споразумения за безмитна търговия с Канада, Япония. В момента преговаряме с държавите от Латинска Америка. Твърдението, че ЕС вече не е привлекателен и желан партньор, не са основателни. - Проблемът с тероризма не е само на Европа. Той е глобален и затова са необходими глобални усилия. ЕС предлага нови решения и партньорство с цялата демократична общност по света, за да можем да се противопоставим заедно. Затова са и предложенията, например за засилване на сътрудничеството между разузнавателните служби, обмена на информацията, охраната по границите. Особено внимание се отделя на т.нар.кибертероризъм, защото знаете, че през последните 1-2 години станахме свидетели на това какво може да се направи през интернет пространството. - Те са важни, защото със своя вот българските и всички европейски граждани ще покажат в каква Европа искаме да живеем, в каква посока искаме да вървим. Не бива да се забравя, че всички тези регламенти и директиви, които идват от Европейския съюз, са своеобразни закони. Тези европейски правила и закони се приемат и одобряват от Европейската комисия и от депутатите от Европарламента. А точно тези депутати са избрани от нас. Така че когато даваме гласа си, нека знаем, че от нас зависи кой ще ни представлява в Европейския парламент. Те са упълномощени от нас, а ние с гласа си им даваме тази власт. Така че е добре да вземаме отговорни и информирани решения. - Смятам, че последната година и половина-две показаха един по-активен образ на българските евродепутати. Самата институция Европейски парламент вече е по-позната на българските граждани. Мисля си, че българските граждани са достатъчно съзнателни да разберат, че всеки един трябва да вземе отношение по въпроса за предизвикателствата пред нас. Моите очаквания са, че избирателната активност ще бъде по-висока, което е добре за цялата демократична общност. Това, което зависи от нас, го правим. Участваме в различни информационни кампании, обясняваме на хората защо е важно да се гласува.", "date": "2019.01.01", "title": "Огнян Златев, ръководител на Представителството на ЕК в България: На евровота ще проличи в каква Европа искаме да живеем"}
{"url": "https://www.monitor.bg:443/bg/a/view/bruksel-dava-e20-mlrd-za-nauka-153451", "text": "Европейската комисия обяви 335 конкурсни сесии за научни изследвания по програма „Хоризонт 2020“, чрез които се очаква да бъдат разпределени около 20 млрд. евро. През следващите шест месеца най-много конкурсни сесии ще бъдат отворени по третия приоритетен стълб „Социални предизвикателства“ - 224. Те ще дадат възможност на всички български научноизследователски организации, университети, малки, средни и големи предприятия да се включат активно в изпълнението на целите на Европейското научноизследователско пространство. Над 60 конкурса се очаква да бъдат обявени по втория стълб - „Водещи технологии в индустрията“. Част от тях ще бъдат по „Инструмент за малки и средни предприятия“ и в рамките на направления „Нанотехнологии, авангардни материали и авангардно производство“, „Космос“ и „Информационни и комуникационни технологии“. По стълб „Високи постижения в научната област“ Брюксел ще предостави възможност за финансиране както по „Бъдещи и навлизащи технологии“, така и по дейностите „Мария Склодовска-Кюри“. Ще бъдат обявени и 17 конкурса по програма „ЕВРАТОМ“, по направление „Разпространение на върховите постижения и разширяване на участието“ и по програма „Наука със и за обществото“. Българските учени могат да търсят пaртньори и да получат консултации за проектите си чрез националната контактна мрежа към Министерството на образованието и науката.", "date": "2019.01.01", "title": "Брюксел дава Е20 млрд. за наука"}
{"url": "https://www.monitor.bg:443/bg/a/view/kevin-spejsi-pledira-nevinen-po-deloto-v-seksualno-nasilie-153449", "text": "Носителят на „Еми“ Кевин Спейси ще пледира невинен пред съда в Нантъкет, Масачузетс, пред който ще трябва да се яви след броени дни – на 7 януари. Това стана ясно от документи, съставени от адвокатите на актьора, с които той отправя искането си да не се яви на изслушването. Причина за призива на Спейси е засилващата се вълна от негодувание спрямо него. „Тъй като не живея в щата, за мен ще представлява затруднение да присъствам в съда“, гласи още искът на звездата. Въпреки това молбата му не бе уважена. Припомняме, че обвинението в сексуално посегателство бе повдигнато на актьора бе повдигнато преди дни. То е във връзка с твърденията на телевизионната водеща Хедър Унру, която още миналата година проговори за инцидент от 2016 г., при който Спейси посегнал сексуално на тогава 18-годишния й син.", "date": "2019.01.01", "title": "Кевин Спейси пледира невинен по делото в сексуално насилие"}
{"url": "https://www.monitor.bg:443/bg/a/view/nameriha-jivo-bebe-pod-razvalinite-v-magnitogorsk-153454", "text": "Единайсетмесечно бебе бе извадено живо, но в тежко състояние изпод развалините на срутената част от жилищна сграда в руския град Магнитогорск. Детето е било откарано с линейка до болнично заведение за реанимация. Лекари дадоха положителна прогноза, че животът на момиченцето ще бъде спасено. Според съобщението на пресслужбата на губернатора на Челябинска област детето е оцеляло при срутването благодарение на креватчето и топлите дрешки. По последни данни от развалините са извадени телата на седем загинали, а още един човек все още е затрупан. В неизвестност са 37 души. На 31 декември рано сутринта в един от входовете на десететажен блок стана експлозия, предизвикала срутване. Според руския Следствен комитет вероятната причина за взрива е изтичане на битов газ. Трагедията се е разиграла преди разсъмване, когато повечето от обитателите на сградата са спели.", "date": "2019.01.01", "title": "Намериха живо бебе под развалините в Магнитогорск"}
{"url": "https://www.monitor.bg:443/bg/a/view/kitajci-primamvat-nedelen-s-tlysta-suma-153435", "text": "Китайският „Шъдзяджуан“ примамва звездата на „Ботев“ (Пд) Тодор Неделев с тлъста сума. В азиатската държава се твърди, че ако футболистът на \"канарчетата\" поеме към Далечния изток, ще започне да прибира по $1 милион годишно. Начело на „Шъдзяджуан“ е някогашната звезда на пловдивския футбол Ясен Петров – Джанини. В първия ден от новата година обаче се появи информация, че Неделев може да остане в България, като е голяма вероятността да се присъедини към ЦСКА. В същото време друг национал - Спас Делев, е близо до трансфер в Турция. Според медиите в Полша, ръководството на настоящия му клуб „Погон“ (Шчечин) е установило контакт със заинтересования от него кандидат и е обявило при какви условия може да има сделка. За подписа на бързака от село Ключ се бори втородивизионният тим от южната ни съседка „Балъкесирспор“. За да го има в редиците си, клубът трябва да извади 200 хил. евро трансферна сума. Делев има договор с поляците до края на сезона, а те не искат да го изпускат без пари. Към 29-годишния футболист има интерес още от Казахстан и втора дивизия на Русия, но засега турците са единствените, които са конкретни в намеренията си.  ", "date": "2019.01.01", "title": "Китайци примамват Неделев с тлъста сума"}
{"url": "https://www.monitor.bg:443/bg/a/view/kupuvame-po-40-vinetki-na-chas-153442", "text": "След пускането на електронните винетки всеки час сме купували средно по 40 от тях, изчисли „Монитор“. До края на 2018 г. са продадени 14 018 електронни винетки Конвертирани са 55 000 хартиени винетни стикера, сочи информация от сайта на Агенция „Пътна инфраструктура“ (АПИ). Най-много е-винетки са продадени чрез официалните партньори на АПИ - 6193 за над 570 000 лв. Чрез специализирания уеб сайт www.bgtoll.bg са купени 4776 е-винетки за над 428 000 лв., а чрез терминалите за самообслужване в търговските обекти са продадени 1798 за близо 140 000 лв. В пунктовете за обслужване на клиенти на АПИ са купени 669 е-винетки за над 63 000 лв., а чрез мобилното приложение са продадени 582 за малко над 46 000 лв. Най-много са годишните е-винетки, продадени за леки автомобили - 11 976 на стойност над 1,1 млн. лв. За тировете над 12 тона са купени най-много дневни винетки - 507 броя на стойност над 11 500 лв. Всички хартиени винетни стикери, купени през 2018 г. и които изтичат след 1 януари 2019 г., запазват своята валидност. Шофьорите трябва да ги оставят залепени на предното стъкло на автомобила до датата, на която изтичат. От пътното ведомство припомнят, че от днес 1 януари 2019 г., влиза в сила електронната винетка за ползване на платената пътна мрежа. За тежкотоварните автомобили над 3,5 тона е-винетките ще са валидни до 15 август 2019 г. включително. като съвременен начин за събиране на такси. Сайтът www.bgtoll.bg дава възможност за конвертиране на валидните хартиени винетки към електронни, като операцията не е задължителна. Тя обаче се препоръчва за улеснение при пътуването. При спиране от тол контрола, шофьорите няма да се считат за нарушители, след като имат валидна винетка, залепена на стъклото. Е-винетка може да се купи чрез сайта www.bgtoll.bg, мобилно приложение и терминалите за самотаксуване в ГКПП и търговските обекти. Запазва се и традиционният начин за продажба - в брой в търговски обекти и в областните пътни управления на Агенция “Пътна инфраструктура”. При покупка чрез www.bgtoll.bg и на терминалите а през уеб сайта е възможен и банков трансфер. Ако шофьорите изберат последната възможност, трябва да предвидят 1-2 дни, които са необходими, за да се отрази плащането в системата, както е при всички банкови плащания. Необходимо е първо да се избере какъв продукт ще се ползва - уикенд, седмична, месечна, тримесечна или годишна винетка за леките автомобили и дневна, седмична и месечна за тежкотоварните. За улеснение в сайта и в мобилното приложение автоматично е посочена българска националност на регистрационния номер. Чужденците, които трябва да купят електронна винетка, ще могат да го направят на още седем езика – английски, немски, руски, турски, гръцки, сръбски и румънски. След избор на държавата, в която е регистриран автомобилът, за който се купува е-винетка, се въвежда регистрационният му номер. Графичният вид на символите от регистрационния номер трябва да отговаря на графичното изписване на буквите в номера, независмо дали се използва клавиатура на кирилица или на латиница. При изписването на номера се въвеждат само букви и цифри. В случай, че регистрационният номер съдържа тире, точка или интервал, те не се въвеждат. Буквените символи от регистрационния номер се изписват с главни букви. След това се избира период на валидност на винетката. Всички шофьори трябва да изберат категорията на автомобила си и да внимават за правилното вписване на регистрационния номер. Системата позволява е-винетката да бъде активирана с дата най-късно 30 дни след момента на купуването ѝ. По желание може да бъде посочена електронна поща, на която да се получи обратна разписка. Не е нужно да тя да се разпечатва, нито да се носи в автомобила си, нито да се представя на контролните органи. След получаване на идентификационен номер на транзакцията за купена е-винетка, може да се изтегли файла с разписка или да се въведе електронен адрес, на който да я получи, и след това да се приключи процедурата по покупката. В рамките до 5 минути след купуване на винетката, тази информация ще бъде въведена в системата и всеки сам ще може да провери дали тя е валидна чрез специалния бутон “Проверка на е-винетка”. Е-винетката е държавна такса и съответно при сгрешена транзакция или покупка, в съответните областни пътни управления трябва да бъде подадена писмена молба в свободен текст. Ако шофьорът има разпечатана разписка за покупката, това би помогнало много за бързото разясняване на случая. Системата за купуване на електронни винетки позволява с помощта при това такива, които са с различен срок на действие и за различни категории превозни средства. Целта е максимално улеснение на фирмите с голям автопарк. Взети са всички мерки за сигурността на посещаващите страницата www.bgtoll.bg. Хората с увреждания могат да подадат заявление-декларация за получаване на безплатна електронна винетка лично в дирекция “Социално подпомагане” по настоящ адрес, с писмо чрез лицензиран пощенски оператор или по електронен път съгласно Закона за електронния документ и електронните удостоверителни услуги. По информация от Министерството на труда и социалната политика подаването на заявленията може да започне от 2 януари 2019 г. Дирекциите “Социално подпомагане” обработват и одобряват документите в 7-дневен срок от подаването им. Агенцията за социално подпомагане ще изготвя и предоставя по електронен път чрез защитен канал на Агенция “Пътна инфраструктура” дневна заявка по образец за издаване на безплатни годишни електронни винетки. В срок до края на работния ден, следващ деня на получаване на дневната заявка, Агенция “Пътна инфраструктура” Няма да е необходимо хората с увреждания да ходят втори път до дирекциите “Социално подпомагане”. При проверка специализираните мобилни екипи на Националното тол управление ще установяват на първо място дали има валиден хартиен винетен стикер на предното стъкло на автомобила. Ако такъв липсва, ще се прави проверка в системата за валидна електронна винетка. Ако няма валидна електронна винетка, тогава на нарушителя ще му бъде предложено да заплати компенсаторна такса - така ще може да довърши спокойно пътуването си в рамките на деня и ще му бъде спестено налагане на акт за установяване на административно нарушение. Компенсаторната такса може да бъде платена на място само с дебитна или кредитна карта и е съответно: 70 лева за лек автомобил до 3,5 тона; 125 лева за тежкотоварен камион от 3,5 до 12 тона; и 175 лева за тировете над 12 тона. При заплащане на компенсаторна такса на водача се издава документ, с който да удостовери плащането при последваща проверка на пътя. Ако не бъде платена компенсаторната такса на място при тол контрола, тя както и в пунктовете за продажба – в брой или чрез картово разплащане. На ГКПП ще бъде възможно и плащане в брой, отчитайки че автомобилът не може да напусне страната в противен случай. При проверка от служителите на МВР няма да може да бъде плащана компенсаторна такса на място. След заплащане на компенсаторна такса пътуването ще може да продължи без купена винетка, но до края на астрономическия ден. На следващия ден липсата й отново ще се смята за нарушение. Ако водачът откаже да плати на място компенсаторна такса и оспори нарушението, му се съставя акт за установяване на административно нарушение. За да продължи пътя си в този случай, ще трябва да плати стойността на най-евтината винетка за съответната категория автомобили – уикеднд винетка за 10 лева за леките коли и седмична винетка за тежкотоварните автомобили. Плащането отново е само с дебитна или кредитна карта В случай, че водачът не плати компенсаторната такса в 14-дневен срок, влиза в сила наказателно постановление, в резултат на което ще се дължи глоба – за леките автомобили тя е 300 лева, а за тежкотоварните автомобили над 3,5 тона е 1800 лв.", "date": "2019.01.01", "title": "Купуваме по 40 винетки на час"}
{"url": "https://www.monitor.bg:443/bg/a/view/kukeri-s-50-kilogramovi-medni-chanove-oglasiha-pirinsko-153437", "text": "По традиция още на разсъмване в първия ден на Новата година кукери с над 50-килограмови медни чанове и звънци и маскирани с костюми от тежки кози кожи тръгват тръгват по градове, села и махали из цяло Пиринско, за да гонят злите духове. В Разлог традиционното шествие „Старчевата“ се яви като генерална репетиция за предстоящия Международен кукерски карнавал, който ще се проведе на 12 януари. Очакват се да пристигнат поне половин дузина маскарадни групи, не само от Балканите.   От ранни зори кукерите, които в Разлог се наричат чауши, маскирани с кози кожи и тежки звънци, и влезли в образите на  различни персонажи, започнаха да  обикалят домовете из всички разложки махали, гонейки злото и пожелавайки на стопаните да са здрави и щастливи през цялата година. Около 12 часа по обед всички групи се събраха на централния площад, където извиха дълго хоро, продължило над 3 часа. На хорото се хванаха и англичани, руснаци, и гърци, които са препълнили хотелите в Разлог и с. Баня за Новогодишните празници.  На хорото се отличаваха, дори няколко месечни бебета и над 80-годишни дядовци и баби – всички облечени в традиционни разложки носии. В целия обичай, макар и невидимо, присъстваха демоните, наричани в Разлог „караконджули\". Шумна веселба и истински празник настъпи, когато от седемте квартала на града излязоха сборни групи от „чауши\" (кукери), моми и ергени в народни носии, сурвакарски групи, мечкари с мечки, както и други персонажи, съпровождани от оркестър със зурни и тъпани. Най-атрактивната група от „Старчевата\" е тази на „чаушите\" – въоръжените пазачи. Според традицията това са млади мъже, неженени, неполагали воинска клетва, облечени в специален обреден костюм от овчи или кози кожи, с висока островръха шапка пак от кожи, покриваща и лицето на обредния персонаж. На кръста носят по четири големи чана, а в ръцете си носят камшик. Редом със „старейшината“ е „главният ергенин\", облечен в празнично ергенско облекло, а неговите обредни атрибути са маската на лицето, островръхата шапка и сабя в ръка. Неговата задача е да води хорото. Друг основен персонаж от „Старчевата\" е „невестата\" – жена, която е раждала и отново ще ражда. И това е маскиран млад неженен мъж, неполагал воинска клетва. Той е с маска на лицето, облечен в женски традиционен костюм и с подчертана бременност. Всяка втора година Разлог е домакин на Международният кукерски карнавал, който събира маскарадни и кукерски групи от целия свят. Пременени в пищни народни носии, банскалии извиха дълги  хора на площада пред паметника на Вапцаров. Групите кукери от трите махали „охраняваха“ празника със специални обреди за прогонване на злото и за плодородна година. А празника  спонтанно увлече в народните хора дори стотиците чужденци. В Петрич кукерите ги наричат „Станчинари“. Още преи разсъмване в първия ден на 2019 г. 11 станчинарски групи от кварталите започнаха да гонят злите сили, огласяйки южния град със звън на чанове и песни. Около обед се събраха. на пространството пред паметника на Антон Попов и станчинарските игри започнаха. На специална сцена и по реда на пристигане групите се представиха в рамките на 20 минути своите персонажи, адети, маски, както и специфичния за района русалийски танц. Петчленно жури оценява изявата на станчинарските групи.  Освен първо, второ и трето място, бяха присъдени и индивидуални награди на участници в станчинарските игри. Симитли обича кукерите, кукерството и запазването на традициите. И тази година традицията не беше нарушена. Около 12.00 часа кукерите дефилираха по улиците пред жителите и гостите на града. После всички се насладиха отблизо на костюмите и персонажите в двора на гимназията, където всяка  група се представи със вой номер. На 12 януари на стадиона в Симитли ще се проведе XVI фестивал на кукерските и маскарадните игри „Симитлия - Древната земя на кукерите”- 2019. Град Симитли ще участва общо с 8 групи. Кукерски групи ще има и от Черниче, Брежани, Крупник и Полена. На 5 януари в Благоевград пък ще се проведе традиционния кукерски фестивал, в който ще се включат 13 групи от кварталите на областния център.", "date": "2019.01.01", "title": "Кукери с 50-килограмови чанове огласиха Пиринско"}
{"url": "https://www.monitor.bg:443/bg/a/view/mona-kuponjasva-s-bebeshko-pure-153432", "text": "Да опита различни видове бебешко пюре заедно с близки приятелки – това си подари актрисата Мона Гочева по време на партито си по повод скорошното раждане на първия й наследник. Звездата от „Революция Z” е в деветия месец от бременността си, като съвсем скоро ще роди момченце. От своите близки звездата вече получи дрешки и играчки за най-малкия член на семейството й с оператора Радослав Гочев. написа Мона в социалните мрежи. Към момента тя не е издавала какво име са избрали заедно със съпруга й за бебето. Припомняме, че Мона и Радослав се разходиха до олтара през месец юли 2017 г., а първата си годишнина от сватбата отпразнуваха с пътешествие в Рим. Именно там, по думите на актрисата, е заченат и първият им наследник.", "date": "2019.01.01", "title": "Мона купонясва с бебешко пюре"}
{"url": "https://www.monitor.bg:443/bg/a/view/gyrcite-drastichno-namaljavat-153433", "text": "Гръцкото население намалява драстично и ако през следващите 12 години страната запази сегашното си ниво на раждаемост, Гърция ще загуби още 770 хиляди души от населението си през следващите 12 години. За това предупреждават Националният център за обществени проучвания на Гърция и парламентарна комисия по демографските и социални въпроси, цитирани от в. \"Катимерини\". През последните седем години страната е намаляла с 360 хиляди души, сочат данните. Гръцкото население обаче може да се свие дори наполовина през следващите 35-50 години, ако нищо не бъде направено, за да се противостои на ниската раждаемост, застаряването на населението и емиграцията. Анализатори се опасяват, че тази тенденция ще има унищожително влияние върху икономиката и осигурителната система на Гърция, пише още \"Катимерини\". Според критиците Гърция няма конкретна политическа стратегия по отношение на демографията, а предоставяните помощи на многочленни семейства не са достатъчни, за да се спре спадът на населението.", "date": "2019.01.01", "title": "Гърците драстично намаляват"}
{"url": "https://www.monitor.bg:443/bg/a/view/spored-prouchvane-rejtingyt-na-kevin-hart-ostava-visok-i-sled-oskarovija-skandal-153438", "text": "Комикът Кевин Харт не е загубил значителна част от фен базата си, след като скандал със стари хомофобски туитове го принуди да се оттегли от позицията на водещ на следващите награди „Оскар“. Това показва проучване, цитирано от Breitbart News. „Когато имаш достатъчно високо одобрение сред феновете преди даден скандал, изглежда, че всичко може да ти е простено. Все едно си любимото дете в дадено семейство – изглежда, че няма грешен ход за теб“, коментират авторите на проучването. Думите им се потвърждават и от факта, че броени дни след избухването на скандала, звездата от „Агент и 1/2“ успя да закове професионален ангажимент в Атлантик Сити. се посочва още в изследването. Нещо повече, асоциацията GLAAD, която защитава правата на ЛГБТИ общността и която бе първата, отправила критики към избора на Харт за водещ от страна на Американската филмова академия, излезе с изявление, че въпреки всичко иска комикът да застане начело на церемонията. Причината – ситуацията да придобие „обучителен“ характер, в който мнозина да се поучат от опита на актьора в случай, че той се извини за предишните си изказвания от сцената на Оскарите. Доста повече пострада обаче рейтингът на Академията. Филмовата институция все още не е излязла с официално изявление, след оттеглянето на Харт. Единственото, което бе съобщено от там, е, че се обмисля опция, в която 91-ата церемония ще се проведе без водещ. Мнозина от актьорската гилдия признаха, че позицията е „неблагодарна“, а в публичното пространство зрители отправиха призив и за преустановяването на шикозното раздаване на „морално остарелите“ награди.", "date": "2019.01.01", "title": "Според проучване: Рейтингът на Кевин Харт остава висок и след оскаровия скандал"}
{"url": "https://www.monitor.bg:443/bg/a/view/nemec-v-amok-gazi-migranti-153436", "text": "В Западна Германия 50-годишен мъж умишлено е блъскал хора с автомобила си в град Ботроп. При това сериозно са пострадали поне четирима души. Както се съобщава от местната полиция във вторник, инцидентът се е случил в навечерието на Нова година. Шофьорът няколко пъти се е опитвал да удари минувачите на различни места - първо в град Ботроп, после в Есен. Нападателят е задържан. Полицията не изключва възможността престъплението да е акт на ксенофобия, защото пострадалите са афганистанци и сирийци. Освен това местните власти разполагат с информация за психичното заболяване на шофьора.", "date": "2019.01.01", "title": "Немец в амок гази мигранти"}
{"url": "https://www.monitor.bg:443/bg/a/view/riki-martin-gushna-dyshterichka-snimka-153439", "text": "Латино идолът Рики Мартин стана баща на дъщеричка. Това съобщи самият изпълнител на Living La Vida Loca в социалните мрежи, като публикува снимка на малките ръчички на новороденото. Мартин не издава подробности около появяването на малката на бял свят, отбелязва единствено, че името на момиченцето е Лусия. казва още той. Лусия е третото дете в семейството на Мартин. Той вече възпитава близнаците Матео и Валентино, които се родиха от сурогатна майка през 2008 г. В отглеждането на малките му помага и неговият съпруг - шведския художник Джоан Юзеф. Двамата си казаха заветното „да“ в началото на миналата година. Носителят на „Грами“ предложи брак на избраника си в края на 2016 г – няколко месеца след запознанстовто им. Двамата се срещат случайно, докато певецът търси нови попълнения за своята колекция от произведения на изкуството.", "date": "2019.01.01", "title": "Рики Мартин гушна дъщеричка (СНИМКА)"}
{"url": "https://www.monitor.bg:443/bg/a/view/jena-povika-speshna-pomosht-za-napadnoto-ot-mechka-momche-153440", "text": "Интересен случай имахме рано сутринта. Жена е подала сигнал, че в Банкя е видяла как младо момче е било хванато от мечка, която е започнала да го яде и че на мястото е имало много кръв. Това съобщи говорителят на Центъра за спешна медицинска помощ (ЦСМП) – София Катя Сунгарска във връзка със сигналите, получен в новогодишната нощ. \"Моментално е била изпратена линейка. Колегите са заварили 24-годишно момче, което във вилната зона е излязло навън по потник и къси гащи и е премръзнало. Изпаднало е в състояние на хипотермия, което може да бъде и живото застрашаващо състояние, така че по най-бързия начин сме го закарали в противошокова зала на „Пирогов“, обясни Сунгарска пред „Фокус“. Тя уточни, че мечка и кръв на мястото не е имало.", "date": "2019.01.01", "title": "Жена повика спешна помощ за нападното от мечка момче "}
{"url": "https://www.monitor.bg:443/bg/a/view/piratka-obezobrazi-60-godishen-153426", "text": "Пиратка гръмна в лицето на 60-годишен мъж от Мездра в новогодишната нощ и го обезобрази. До тежкия инцидент се стигнало, заради неправилно боравене с бомбичката, съобщиха от областната дирекция на МВР във Враца. Мъжът е получил много наранявания, като най-тежките травми са в областта на очите. Пострадалият е откаран незабавно за преглед в Центъра за спешна медицинска помощ във Враца. Заради сериозните наранявания, той е транспортиран за лечение в болницата за спешна медицина \"Пирогов\" в София.", "date": "2019.01.01", "title": "Пиратка обезобрази 60-годишен"}
{"url": "https://www.monitor.bg:443/bg/a/view/duejn-djonsyn-skalata-podari-kyshta-na-majka-si-153431", "text": "Актьорът Дуейн Джонсън-Скалата зарадва майка си със специален подарък за празниците. Звездата от „Спасители на плажа“ подари на жената, която му е дала живот, къща. Професионалният кечист разкри в социалните мрежи, че е дал на 70-годишната Ата „златен билет\", който й позволява да притежава дом в съответствие с желанията й. Той сподели й видеоклип, в който разкрива новината за щедрия подарък. В клипа Ата отваря плик, в който е пъхнат златният билет, преди да се разплаче от радост и да прегърне сина си. След това се обръща към 3-годишната си внучка Жасмин и й казва: \"Ще познаеш ли какъв е коледният подарък? Сдобих се с нов дом.\" В същото видео Скалата пояснява, че когато бил по-млад, семейството му често е сменяло къщите си пи всъщност не е имало постоянен дом. \"Местихме се от един малък апартамент в друг. Те се разведоха 5 години по-късно. След това нещата малко се усложниха, но винаги съм искал майка ми и баща ми да имат всичко, от което се нуждаят.\", споделя Джонсън.", "date": "2019.01.01", "title": "Дуейн Джонсън-Скалата подари къща на майка си"}
{"url": "https://www.monitor.bg:443/bg/a/view/antonija-petrova-s-novogodishna-fotosesija-snimki-153434", "text": "Мис България 2009 Антония Петрова и съпругът й Ивайло Батинков зарадваха последователите си в социалните мрежи с новогодишна фотосесия. На снимките ясно личи, че бременността на Петрова й се отразява добре. Какво повече?! Мечтите се сбъдват, точно като в приказките! Да бъдем здрави, обичани, влюбени, щастливи и успешни, заедно с любимите ни хора! Семейство Батинкови“, гласят думите на двойката към кадрите. Антония, която е носителка и на титлата Мисис Русия 2012, ще посрещне на бял свят рожбата си този месец. Тя е избрала датата 17 за раждането си, тъй като това число е много важно за нея и съпруга й. Влюбените се запознали на 17 март, а точно два месеца по-късно вдигнаха пищна сватба на морския бряг в Гърция. И до днес двамата си правят романтични вечери на всеки 17 ден от месеца.", "date": "2019.01.01", "title": "Антония Петрова с новогодишна фотосесия (СНИМКИ)"}
{"url": "https://www.monitor.bg:443/bg/a/view/finansova-pomosht-ot-115-lv-za-vsichki-siraci-153427", "text": "От 1 януари 2019 г. държавата отпуска семейна помощ на децата без право на наследствена пенсия, с един или двама починали родители. Размерът й е 115 лв. месечно и се предоставя на другия родител или на настойника, който отглежда детето. Родителят или попечителят трябва да живеят постоянно в страната. За да получават новата семейна помощ, децата трябва да посещават редовно детска градина или училище. Те ще я взимат до завършване на средно образование, но не повече от 20-годишна възраст. Според разчетите 5600 деца ще могат да се възползват от новата социална помощ. 2900 от тях ще получават помощта със сигурност. Останалите 2700 ще могат да изберат дали да им се отпуска наследствена пенсия, или новата социална помощ. Отпуснатите до края на 2018 г. персонални пенсии ще продължават да се изплащат.", "date": "2019.01.01", "title": "Помощ от 115 лв. за всички сираци от днес "}
{"url": "https://www.monitor.bg:443/bg/a/view/klubove-vyv-filipinite-naddavat-za-djuliana-gani-153424", "text": "Броени седмици, след като се размина на косъм с победата в последния „Биг Брадър“, Джулиана Гани се разписа с първото си международно участие. Мис Силикон 2013 се включи в новогодишната програма на Mega Dance Center във Филипините, където именно тя бе гвоздеят на програмата. Родният модел бе промотиран като „европейска плейбой звезда“, като към момента Малката Джулка, както стана известна тя у нас, продължава да получава оферти за по-редовни участия в клубове на местен терен. „Имам честта да направя първото си участие извън България точно на Нова Година! И то не къде да е, а чак в Азия! Гордея се, че дори на край света хората ми се радват и искат да работим заедно! Дано повечето ми участия в бъдеще да бъдат на такова - световно ниво“,написа екзалтирана Гани. Тя замина за островната държава заедно със своя любим – Илиян Найденов. Романтичният им круиз стартира още в средата на декември, като скоро след заминаването им фитнес маниакът се похвали в социалните мрежи, че заедно с Гани получавали непрекъснато предложения да станат рекламни лица в различни кампании. Това го провокира да се пошегува и че ще се гласи за кмет.", "date": "2019.01.01", "title": "Клубове във Филипините наддават за Джулиана Гани"}
{"url": "https://www.monitor.bg:443/bg/a/view/evakuacija-zaradi-bombena-zaplaha-na-letishte-v-holandija-153423", "text": "Холандската полиция каза, че е била извършена евакуация на зона за заминаващи пътници на амстердамското летище \"Схипхол\" заради бомбена заплаха, предадоха световните агенции. Органите на реда са арестували мъж, който заплашил да взриви бомба на летището. Заради заплахата за кратко е била евакуирана зона за заминаващи пътници като предпазна мярка. Властите заявиха, че нормалната работа на летището е възстановена. Според полицията заподозреният мъж е канадски гражданин, който е задържан за разпит. Органите на реда казаха, че не са намерени експлозиви на летището. В същото време холандски съд удължи мярката за неотклонение на четирима мъже, заподозрени в планирането на терористично нападение, предаде Ройтерс. Четиримата заподозрени бяха арестувани в холандския град Ротердам преди два дни, припомня агенцията. Мъжете са на възраст между 20 и 30 години и не са от западен произход, съобщи холандската полиция, без да дава подробности. \"Разследването ще продължи през идните дни с акцент върху разкриването на характера и степента на терористичната заплаха\", се казва още в изявлението на полицията. В рамките на същата операция и в изпълнение на молба за екстрадиция от холандските власти германската полиция арестува в град Майнц 26-годишен сириец. По отделен случай холандската полиция съобщи, че е задържала днес в Ротердам 24-годишен заподозрян, за когото се смята, че е замесен в престъпление, свързано с тероризъм.", "date": "2019.01.01", "title": "Евакуация заради бомбена заплаха на летище в Холандия"}
{"url": "https://www.monitor.bg:443/bg/a/view/rumynija-poe-shturvala-na-es-153428", "text": "Румъния пое шестмесечното преходно председателство на Съвета на ЕС. Това ще бъде особено изпитание за страната насред порой от критики срещу поведението на властите в Букурещ. За пръв път в последното десетилетие държава, която поема председателството, бива предварително обвинявана в неподготвеност. Председателят на Европейската комисия Жан-Клод Юнкер тази година бе особено прям с румънското ръководство, като първо заяви, че вече не може да запомни имената на премиерите заради честата им смяна, а дни преди началото на председателството изрази съмнение, че румънците могат да изпълнят основната задача - да бъдат честни посредници в преговорите между държавите от Общността. Коментарите на Юнкер бяха предизвикани от задълбочаващите се кавги сред румънското политическо ръководство, където президентът Клаус Йоханис обвини правителството в липса на готовност да води ЕС, а председателят на управляващата Социалдемократическа партия Ливиу Драгня отвърна, че подобни оценки са национално предателство. Месец преди началото на председателството ЕК представи поредния си доклад за Румъния по механизма за наблюдение на борбата с корупцията, в който отчете сериозни слабости, отстъпление от постигнатите резултати и дори отправи нови препоръки, 11 години след началото на надзора. Европейски наблюдатели откриват предпоставки срещу Румъния да бъде предприета процедурата, задействана вече срещу Унгария и Полша заради съмнения за върховенството на закона. Новото председателство започва с началото на годината, в която ще бъдат избрани новият Европейски парламент и следващата Европейска комисия. Новата година се очаква да отброи последните дни на Великобритания в ЕС. В Съвета остават много нерешени въпроси, сред които са укрепването на охраната на външните граници на ЕС и промяната на правилата за миграцията. Ако успее да съдейства за решението на тези задачи, Румъния би съумяла да опровергае своите критици. Макар да започва председателството от ниска точка на доверие, страната получава възможността да постигне подобряване на образа си на европейската сцена точно в мига, в който всички погледи са насочени към нея. Успехът на Румъния би бил полезен за самата нея, но и за ЕС, в поредния решителен час на промяната. Румънската министър-председателка Виорика Дънчила е уверена, че държавните институции, политическите сили и гражданското общество ще обединят сили и ще участват конструктивно за успешен мандат на Румъния като председател на Съвета на ЕС, предаде Аджерпрес. \"От съществено значение е в този символичен момент за европейската съдба на нашата страна да покажем отговорност, сила и разум. Румъния ще има възможността, но също и отговорността да демонстрира и капитализира европейския си потенциал и способностите си за взаимодействие в усилие да укрепи онова, което представлява европейската конструкция - съюз на граждани, свободи и нашите обединени капацитети\", заявява Дънчила. Тя посочи още, че вижда в предстоящото председателство възможност за Букурещ да има активен принос към процеса на взимане на решения в ЕС и да покаже \"правилен имидж на Румъния\". \"Ценността на румънците в това голямо европейско семейство се състои също и в динамичния и дълбок проевропейски дух - подход, от който Европа се нуждае в този момент, белязан от несигурност, но от особено значение за нашето общо бъдеще\", изтъкна тя. Дънчила изрази увереността си, че румънците ще допринесат за запазването на единството, сцеплението и солидарността като фундаментални елементи на европейско ниво. \"Европейският съюз може да продължи напред в духа на основополагащите идеи на европейския проект само като запази единството и преодолее различията между страните членки във всичките им форми на проявление\", каза тя. Министър-председателката призова към единство и румънците. \"Скъпи румънци и европейски граждани, нека бъдем единни и се радваме заедно на онова, което членството в ЕС означава. Честита Нова година на всички!\", пожела Дънчила.", "date": "2019.01.01", "title": "Румъния пое щурвала на ЕС"}
{"url": "https://www.monitor.bg:443/bg/a/view/80-000-s-lichen-asistent-ot-1-septemvri-2019-153430", "text": "80 000 инвалиди ще имат право на личен асистент от 1 септември.Това са болни с над 90% инвалидност и право на чужда помощ, както и децата с над 50% увреждания и право на помощ. В групата влизат децата без право на чужда помощ, ако увреждането им е над 90%. За сравнение през 2018г. над 25 550 българи са получили подкрепа от лични и социални асистенти, както и от домашни помощници. Ставката, срещу която асистентът ще полага грижи за човек с увреждане през 2019г. е равна на минималната работна заплата – 560 лв., а през следващата година тя ще е минималната работна заплата умножена по 1,2. Това означава, че ако инвалидът се нуждае от 8-часова грижа, заплатата на личния асистент ще бъде 732 лв. Размерът ѝ ще се увеличава, докато стигне до коефициент 1,4 от минималното възнаграждение (650 през 2021 г.), тоест 910 лв. До 380 лв. от месечната помощ от 930 лв. за дете с 90% увреждане пък ще се приспада за асистент, като конкретният размер ще съответсва на определения брой часове в индивидуалната оценка на потребностите. По същия ред ще се приспада и добавката за чужда помощ от 94 лв. от ползвателите на услугата. Изготвянето на индивидуалната оценка, която ще определя необходимия брой часове за асистент ще започне от 1 април 2019г. До стартиране на личната помощ, хората, които ползват социалните услуги от общините – личен асистент, социален асистент и домашен помощник, ще продължат да ги получават по досегашния ред.", "date": "2019.01.01", "title": "80 000 с личен асистент от 1 септември 2019"}
{"url": "https://www.monitor.bg:443/bg/a/view/ministyr-mladen-marinov-postepenno-se-zasilva-trafikyt-153425", "text": "Постепенно се засилва трафикът по пътните артерии. Полицаите са разположени по най-натоварените трасета, за да подпомагат движението при необходимост. Това каза вътрешният министър Младен Маринов, съобщиха от пресцентъра на МВР. „Днес продължава работата на дежурните екипи в цялата страна. Към момента трафикът през граничните контролно-пропускателни пунктове на страната е нормален“, посочи Маринов и призова водачите да шофират толерантно, със съобразена скорост и повишено внимание.", "date": "2019.01.01", "title": "Младен Маринов: Постепенно се засилва трафикът "}
{"url": "https://www.monitor.bg:443/bg/a/view/naj-otrovnata-riba-v-sveta-se-zaseli-v-egejsko-more-153429", "text": "Лъвската риба, известна като най-отровната риба в света, е била забелязана на различни места по крайбрежието на Турция, съобщава турската частна телевизия СиЕнЕн-Тюрк. След Далян, Мармарис и Бодрум, лъвската риба (Pterois Miles), която произхожда от Индийския океан, е била забелязана и във водите край Измир, завладявайки не само Средиземно, но и Егейско море. Лъвската риба се размножава бързо и няма врагове. Опасна е за всички морски обитатели и може да убие дори акула, казват специалистите. Отровата на тази риба може да парализира човек. Специалистите препоръчват, ако човек бъде убоден от отровните й шипове, да потопи мястото на раната във вода с температура 40 градуса и да почака между 30 и 90 минути отровата да загуби ефективността си, а после да потърси лекарска помощ. Лъвската риба, която има много красива oкраска с шарките на зебра и цветовете на леопард, е кошмар за рибарите заради унищожителното си въздействие върху морската фауна. Според изчисления на американското министерство на търговията този вид риба нанася ежегодно щети в размер на 138 млрд. долара на риболовния сектор в САЩ. Независимо че е отровна, лъвската риба е голям източник на протеини и се нарежда сред най-вкусните риби в света, отбелязва СиЕнЕн-Тюрк.", "date": "2019.01.01", "title": "Най-отровната риба в света се засели в Егейско море"}
{"url": "https://www.monitor.bg:443/bg/a/view/dokumentalna-tvorba-za-kristo-otkriva-sofija-film-fest-153418", "text": "“Да ходиш по вода“ на Андрей Паунов открива 23-тия София филм фест на 7 март 2019 г. в Зала 1 на НДК. С безпрецедентна интимност благодарение на достъпа до Христо Явашев-Кристо и неговия екип документалният разказ проследява процеса по осъществяване на един от най-мащабните арт проекти за всички времена. Филмът е представен за първи път на фестивала в Локарно и представлява непосредствен поглед към артистичните търсения и личните взаимоотношения на Кристо, прочут със своите мащабни инсталации. Андрей Паунов е режисьор и сценарист, познат в цял свят със своите документални филми. Дебютната му творба „Георги и пеперудите“ печели наградата „Сребърен вълк“ на международния фестивал за документално кино в Амстердам IDFA през 2004 г. Премиерата на „Проблемът с комарите и други истории“ е в престижната конкурсна програма „Седмица на критиката“ в Кан през 2007 г. Следват награди в Барселона, Карлови Вари, Лондон, Мадрид, Мотовун, Сараево, Висбаден. Третият пълнометражен документален филм на Паунов „Момчето, което беше цар“ е представен за първи път на фестивала в Торонто през 2011 г., а на международния фестивал RiverRun през следващата спечели наградата на журито за най-добър документален филм.", "date": "2019.01.01", "title": "Документална творба за Кристо открива София филм фест"}
{"url": "https://www.monitor.bg:443/bg/a/view/20-godishen-zagina-pri-katastrofa-navryh-novata-godina-153413", "text": "20-годишен младеж от Стара Загора загина на място при зверска катастрофа само час след началото на Новата 2019 година. Сигналът за трагичния инцидент на околовръстния път е бил приет в дежурната част на ОД на МВР в Града на липите около 1,30 часа на 1 януари. При оглед на място станало ясно, че са се сблъскали два леки автомобила „БМВ“ и „Тойота“. Загиналият Николай К.е бил зад волана на БМВ-то, с него е пътувало още едно момче. Младежът е завършил местната гимназия „Иван Вазов“ в паралелка с английски език и компютърни технологии, работел е като дистрибутор на хърватска компания. С тежки наранявания в старозагорската болница е настанен 19-годишният водач на Тойотата, тепърва ще се изясняват причините за сблъсъка.  ", "date": "2019.01.01", "title": "20-годишен загина при катастрофа навръх Нова година"}
{"url": "https://www.monitor.bg:443/bg/a/view/toto-pechalbi-tiraj-104-153412", "text": "„6 от 49“: Числа – 10, 25, 27, 29, 31, 39. Печалби: 6 – няма, 5 – 21 по 3640,70 лв., 4 – 1266 по 60,40 лв., 3 – 20052 по 5,30 лв. ДЖАКПОТ: 6 535 981,40 лв.  Числа – 4, 7, 19, 24, 29, 37. Печалби: 6 – няма, 5 – 23 по 721,10 лв., 4 – 573 по 28,90 лв., 3 – 7912 по 3,00 лв. ДЖАКПОТ: 660 689,26 лв.  I теглене: 16, 20, 26, 27, 34. Печалби: 5 – 3 по 11 681,00 лв., 4 – 258 по 156,70 лв., 3 – 9898 по 6,00 лв. II теглене: 3, 8, 23, 25, 35. Печалби: 5 – няма, 4 – 297 по 195,10 лв., 3 – 10 143 по 7,60 лв.  Числа – 1, 7, 27, 30, 33; Зодия 2 – Телец. Печалби: 5+1 – няма, 5 – няма, 4+1 – няма, 4 – 9 по 500,00 лв., 3+1 – 19 по 100,00 лв., 3 – 321 по 10,00 лв., 2+1 – 386 по 5,00 лв., 1+1 – 1759 по 1,50 лв., 2 – 4357 по 0,80 лв., 1 – 2568 по 1,00 лв. ДЖАКПОТ: 3 000 000 лв.  Позиция – 3, 6, 7; Цифри – 0, 4, 8. Печалби: 3 – 2 по 38 449,10 лв., 2 – 1161 по 40,50 лв.  Година 9, месец 8, дата 26, ден 1. I група – няма, II група – няма, III група – 1 по 500,20 лв., IV група – 2 по 156,30 лв., V група – 4 по 78,20 лв., VI група – 10 по 25,00 лв., VII група – 21 по 14,90 лв., VIII група – 27 по 9,30 лв., IX група – 70 по 5,40 лв., X група – 86 по 5,10 лв., XI група – 165 по 3,00 лв., XII група – 259 по 2,40 лв., XIII група 564 по 2,30 лв., XIV група – 1679 по 1,30 лв., XV група – 2844 по 1,20 лв. ДЖАКПОТ: 13 342,74 лв. Печалба Игра Фиш № Район Автомобил Jaguar XE 6/49 775548754 Габрово  ", "date": "2019.01.01", "title": "Тото печалби, тираж № 104"}
{"url": "https://www.monitor.bg:443/bg/a/view/don-kihot-za-da-vijdame-sveta-cveten-153414", "text": "За какво ни е Дон Кихот? Може би – за да виждаме живота в цветове, а не черно-бял. За да съхраним с негова помощ малкото останал ни духовен аристократизъм в днешния меркантилен и прагматичен свят. За да запазим достойнството си, дори когато обстоятелствата всячески го мачкат. И не на последно място – за да гледаме добър театър в Сатирата, където романът на романите – „Дон Кихот де Ла Манча“ от Мигел де Сервантес, е превърнат във великолепен спектакъл от драматурга Юрий Дачев и режисьора Бина Харалампиева. За втори път на тази сцена, след „Златният телец“ отпреди няколко сезона, Харалампиева се доверява на хамелеонската природа на актьора Калин Сърменов, у когото е съзряла своя Рицар на печалния образ – почти Не с шлема на Мамбрино на главата, а с очила и мека шапка... В същото време един друг от коронните актьори на Харалампиева – Герасим Георгиев-Геро, в образа на Санчо Панса се връща в афиша на Сатирата след 7-годишно отсъствие от него. Като емблематичния тандем, в една по-близка до класическите представи версия, виждаме и Красимир Куцупаров с Константин Икономов, защото в този карнавален спектакъл има и малко „театър в театъра“. А има театър в театъра, защото Дон Кихот и Санчо Панса са символи не само в масовото съзнание, но са легенди и в света, който обитават в произведението... Поредната талантлива драматизация на Юрий Дачев – „За какво ви е Дон Кихот?“, има за акценти някои от най-забележителните приключения в романа, както и други, които в оригинала не са съвсем същите: пребиваването на рицаря и неговия оръженосец във владенията на коварната херцогиня Марсела, която ще постави Дон Кихот на куп изпитания, но ще види в него не само обект за подигравки, а и достоен опонент (в ролята е ефектната Рада Кайрякова, която ще се редува с Александра Сърчаджиева); чудодейното възвръщане на красотата на група благородни дуени, водени от Долорида (шеметно комедийно превъплъщение на младата Екатерина Георгиева), които отмъстителен магьосник е обезобразил; губернаторстването на Санчо на малкия остров... Естествено, забавните и мъдри беседи на двамата спътници за свободата, властта, любовта и другите важни неща от живота ще се редуват със по време на странстванията си. Разкошните костюми на Свила Величкова са точно толкова ярки и пъстри, колкото романтикът Дон Кихот вижда света. Под палката на Бина Харалампиева Калин Сърменов изгражда силен и убедителен образ на благороден застаряващ джентълмен, на чист идеалист, но не и наивник. В немалко моменти ни пронизва усещането, че неговият Дон Кихот си дава много ясна сметка за действителността. Той просто не иска да живее в тази действителност: тя е банална и скучна, понякога жестока, затова той си измисля друга – пълна с високи жестове и дръзки авантюри. А когато някой или нещо накрая го свали на земята, „лудите“ му идеи подема уж прагматичният Санчо в богатото и овладяно, без излишни фойерверки, изпълнение на Геро. Да, мечтателите и дон-кихотовците никога няма да се свършат, вярва творческият дует, създал спектакъла, в който отлично се представят и останалите актьори: Мартина Вачкова като жената на Санчо – Тереса, Боян Арсов като влюбения Грисостомо, Мира Върбанова като „обезчестената“ селянка, Кирил Бояджиев, Мартин Каров, Явор Борисов и Пламен Великов.", "date": "2019.01.01", "title": "Дон Кихот – за да виждаме света цветен  "}
{"url": "https://www.monitor.bg:443/bg/a/view/pyrvoto-bebe-za-2019g-e-momichence-proplakva-40-sekundi-sled-polunosht-153415", "text": "Първото бебе за Пловдив и България за 2019 г. е момиче и се роди в пловдивската АГ болница „Селена“ точно в настъпването на новата година. Малката Диана Стоева проплаква за първи път 40 секунди след полунощ на първи януари в ръцете на д-р Ангелов и екипа д-р Георгиев, д-р Василева, д-р Георгиева и ак. Негалова. Момиченцето е родено по естествен път секунди след 00.00 часа в Новогодишната нощ, но в документите е записано, че е родено в първата минута на 1 януари 2019г. Теглото на бебето при раждането е 3510 грама с ръст 51 сантиметра. 29-годишната майка Жана Петрова и новороденото са в добро здраве. Последното бебе за 2018 година също е момиченце и е родено в 16:43 часа. През изминалата 2018г. в частната болница са родени 2292 бебета, като това е бройката на половината от всички новородени в област Пловдив. От тях 60 са близнаци. Денят с най-голям брой родени бебета за цялата година е 08.08. – 27 деца са проплакали за първи път само в „Селена“ в този ден. Близо 65% от ражданията се извършват чрез операция, а останалите по естествен път.", "date": "2019.01.01", "title": "Първото бебе за 2019г. е момиченце, проплаква 40 секунди след полунощ"}
{"url": "https://www.monitor.bg:443/bg/a/view/januari-mesecyt-na-bylgarskata-dramaturgija-153417", "text": "Почти целият първи месец от годината в Нов театър – НДК ще бъде посветен на родните автори, които създават или са създавали произведения за сцената. Форумът „Януари – фестивал на българската драматургия”, който ще се състои от 9 до 31 януари, е замислен като поле за показ на театрални продукции, изградени върху творби на български драматурзи – класици или наши съвременници. Изискването към участниците е именно това – текстовете да са написани от български автори или да са интерпретации на български текстове, пак направени от наши автори. Така всяка година през януари под един покрив ще бъдат събирани едни от най-обичаните от публиката представления по български автори, като се предвижда и възможност за творчески дебюти. Такъв формат сред съществуващите у нас фестивали няма, което, като се прибави и фактът, че София няма свой театрален фестивал, в който да се представя българска драматургия, обяснява защо „Януари“ има огромен потенциал за развитие и за влияние върху театралния живот у нас, казва режисьорът Бойко Илиев – основател на форума и директор на Нов театър – НДК. Началният час на почти всички представления е 19.30. Защо „Януари“? Защото това е най-българският месец, по думите на проницателния Йордан Радичков от едноименното негово произведение, с което този наш обичан класик преди 2 години (със съгласието и одобрението на неговия син) става задочно кръстник и патрон на фестивала, който имаше своето първо издание през януари 2016 г. Лого на проявата ще бъде една от рисунките на Йордан Радичков от творбата му „Ние, врабчетата“ – защото точно врабчетата са си най-български и си остават тук дори в най-тежкото време, когато всички прелетни птици са отлетели на юг. Какви изненади предлага тазгодишната програма? На 9 и 10 януари форумът ще бъде открит с първия моноспектакъл на актрисата Йоана Буковска-Давидова „Променяне“. Йоана е автор на сценария, вдъхновен от автобиографичната книга на Лив Улман „Промяна“, а режисьор е Гергана Димитрова. Това ще бъде първото театрално представление у нас, съдържащо добавена реалност благодарение на използването на най-модерни технологии, твърдят създателите му. На 11 януари ще се играе „Пикльото“ от Калин Илиев – моноспектакъл на актьора Кирил Михов под режисурата на Бойко Илиев. На следващия ден идва ред на друг моноспектакъл, който вече има тълпи фенове - „Пилето, което казва ку“ на Иван Юруков по разкази на Александър Урумов и с музиката на Михаил Шишщков-баща. На 14, 15 и 16 януари ще се играят три спектакъла на Бойко Илиев, направени по силни текстове на наши класици: „В часа на синята мъгла“ по личните писма на Яворов с участието на Иван Радоев, Елена Петрова и Мариела Топалова; „Поручик Бенц“ по романа на Димитър Димов с Йоана Буковска-Давидова, Любомир Ковачев и Ивайло Захариев; „Антихрист“ по Емилиан Станев, отново с Елена Петрова и Любомир Ковачев, чийто тандем на сцената е подкрепен от мощното присъствие на Веселин Калановски и Ники Сотиров. На 17 и 18 януари зрителите могат да гледат съответно „Страсти Илиеви“ от Димо Дешев и „Кръговратът на живота“ (19 ч.) – продукция на театрална школа Artissimi. На 21 януари ще бъде представена постановката „Цъфнали очи“ по романа на Радостина Ангелова „Виенски апартамент“ – копродукция на ДКТ – Сливен, и „Малко театро“ от Будапеща. Следващата дата от афиша е за моноспектакъла на Ники Урумов „Лалугер“ по текст на Александър Урумов с режисьор Юрий Дачев. На 23 януари ще се играе „Елада Пиньо и времето“ по едноименния роман на Керана Ангелова – моноспектакъл на Габриела Хаджикостова. Голямата Доротея Тончева ще блесне в спектакъл на 24 януари – в „Цигуларката на Бога“ от Стефан Цанев, продукция на Казанлъшкия театър „Любомир Кабакчиев“, режисирана от Мартин Киселов. В текста, близък до философска поема, тя си партнира с младия Петър Петров. На 29 януари е „Дом за овце и сънища“ с автор и изпълнител – актрисата драматург Здрава Каменова и режисьор Гергана Димитрова. Съпродуценти от чужбина са театър „Максим Горки“ в Берлин и Ноймаркт театър от Цюрих. Парада на българската драматургия на 31 януари закрива пак „Пикльото“ – абсурдна история за нощен пазач, който варди склад от дебнещ крадец...", "date": "2019.01.01", "title": "Януари – месецът на българската драматургия"}
{"url": "https://www.monitor.bg:443/bg/a/view/momichence-e-pyrvoto-bebe-za-2019-g-v-kustendil-veshtajat-plodorodie-i-bereket-153422", "text": "Момиченце е първото бебе за 2019 г. в Кюстендил. Малката госпожица, която носи звънкото име Стефани, се е родила в 5,35 часа днес под грижите на началника на Акушеро-гинекологичното отделение, д-р Валери Томов. Майката е постъпила в отделението малко след полунощ. „Момиченцето и майката се чувстват добре. Стефани е с перфектни мерки – 2.450 кг и 47 см. Пожелаваме си през Новата 2019 г. все повече бебета да се раждат в нашата болница, защото през последните години условията са на изключително добро ниво“, коментираха дежурните от АГО на Кюстендилската болница. Според народното поверие раждането на първото бебе определя каква ще бъде годината, а в случая момичето е символ на плодородие и берекет. „Кюстендил два пъти е грабвал приза за бебе на годината. Най-вероятно през тази няма да сме призьори, но все пак се надяваме на една изключително добра и силна година“, коментираха още от Кюстендилската болница.", "date": "2019.01.01", "title": "Момиченце е първото бебе за 2019 г. в Кюстендил, вещаят плодородие и берекет"}
{"url": "https://www.monitor.bg:443/bg/a/view/vzeha-za-zalojnichka-vodach-na-bylgarska-grupa-v-ohrid-153411", "text": "Служителка на голяма българска туристическа агенция е била взета за заложник от собственик на вила за настаняване, след като изгубила парите за нощувки, закуски и празнична новогодишна вечеря на група от 65 туристи от София. В 10 сутринта на 1 януари автобусът с българите е потеглил към София, но без водачката си. \"Собственикът на вилата, в която бяхме настанени й взе личните документи и каза, че няма да си тръгне, докато не уреди плащанията\" - съобщиха участници в новогодишния воаяж. Българите пристигнали на 30 декември по програма на голяма софийска туристическа агенция с две нощувки във вила в центъра на Охрид и празнична вечеря в местен ресторант. Когато трябвало да се настанят изненадващо водачката им обявила, че е изгубила всички служебни пари, с които трябва да плати спането и яденето на групата, общо около 3500 евро. Цялата програма и новогодишното настроение на туристите се сринали, като се оказало, че нито могат да ги настанят да спят, нито ще ги приемат без да си платят наново в ресторант. Тогава в преговори влязъл собственикът на вилата за настаняване. \"Сестра му работела в полицията и с нейно съдействие и без никакво правно основание е прибрал личната карта, задграничния паспорт и списъка с туристите на представителката на туроператора, за да не напусне Македония и да остане в Охрид като гарант за уреждане на проблема\". - разказа пред \"Монитор\" източник от групата. Хазяинът пък от своя страна станал гарант пред ресторанта, за да приемат българската група за новогодишната нощ. \"Ситуацията е скандална, не вярваме във версията за откраднати или изгубени пари, ако ставаше въпрос за кражба или загуба, може би щяха да й вземат и документите, а не само парите. Съмняваме се, че има някакво заиграване със събраната сума.\" - коментираха участници в злополучното пътуване. След публикацията на \"Монитор\" министерството на туризма и министерството на външните работи са предприели незабавна проверка на случая, а наш дипломат в Македония вече е влязъл в контакт с българката без документи.", "date": "2019.01.01", "title": "Взеха за заложничка водач на българска група в Охрид"}
{"url": "https://www.monitor.bg:443/bg/a/view/novogodishen-teror-v-manchestyr-153420", "text": "Трима човека бяха ранени в новогодишната нощ, след като въоръжен с нож мъж ги нападна, възхвалявайки Аллах, на жп гара в британския град Манчестър, предадоха световните агенции. Полицията заяви, че мъж и жена са били откарани в болница с наранявания от нож след атаката на гара \"Виктория\". Пострадал е и полицай, на когото също е оказана медицинска помощ. Нападателят е арестуван. Британските полицейски сили за борба с тероризма са започнали разследване по случая. Според органите на реда няма разузнавателни данни за по-голяма заплаха. Вестник \"Манчестър ивнинг нюз\" съобщи, че гарата е била затворена, и публикува снимки, показващи засилено полицейско присъствие на мястото. Продуцентът от Би Би Си Сам Клак, който е бил на гарата по време на атаката, заяви в Туитър, че нападателят крещял \"Аллах акбар\", когато атакувал хората, а при задържането си казал: \"Докато продължавате да бомбардирате други страни, ще се случват такива гадости\". Нападението в Манчестър се разглежда като терористичен акт, съобщи британската полиция. \"Ние гледаме на това като на терористично разследване\", заяви говорителят на полицията Иън Хопкинс. Във връзка с инцидента британският премиер Тереза Мей изрази подкрепата си за пострадалите. \"Моите мисли са за онези, които са били ранени в резултат на, вероятно, терористична атака в Манчестър през нощта. Благодаря на спасителните служби за техните смели действия\", написа тя на своята страница в социалната мрежа Туитър. В същото време Тереза Мей използва новогодишното си обръщение, за да потърси по-голяма политическа подкрепа за своята сделка за Брекзит, предаде АП. Мей призова депутатите да подкрепят споразумението й с Европейския съюз, обещавайки, че то ще позволи на Великобритания да излезе от затруднено положение и ще даде възможност на правителството да се съсредоточи върху решаването на вътрешни проблеми. \"Нова година е време да погледнем напред, а през 2019-а Обединеното кралство ще започне нова глава. Договорената от мен сделка за Брекзит изпълнява вота на британския народ, а през следващите няколко седмици депутатите ще трябва да вземат важно решение\", каза тя. \"Ако парламентът подкрепи сделка, Великобритания може да излезе от затруднено положение\", заяви Мей. Министър-председателката отправи посланието малко повече от две седмици преди решаващо парламентарно гласуване по нейната сделка за Брекзит, което тя отложи през декември, за да избегне поражение. \"Вярвам, че заедно можем да започнем нова глава с оптимизъм и надежда\", каза Мей.", "date": "2019.01.01", "title": "Новогодишен терор в Манчестър"}
{"url": "https://www.monitor.bg:443/bg/a/view/poli-genova-razkri-pola-na-bebeto-153416", "text": "Поп звездата Поли Генова разкри, че е бременна с момче. Това изпълнителката на If Love Was A Crime направи по време на свое интервю за bTV. На въпрос от страна на телевизионния водещ Александър Кадиев дали би разкрила пола на първия си наследник, тя му отвърна „Е, не е като твоето“. Синът на Катето Евро отглежда дъщеричка, която се появи на бял свят през 2015 г. Според прогнозите, Генова ще гушне бебето през пролетта. Бременността е и сред основните причини певицата да се оттегли от менторския си стол в „Гласът на България“, след като бе част от журито в продължение на два сезона. Нейното място в риалити формата зае Михаела Филева. За таткото на бебето не се знае много, което не е изненадващо, предвид че Поли от край време крие подробностите около личния си живот в пълна тайна. За него е известно единствено, че е чужденец, като Генова разкри, че корените му го свързват с Холандия, а не с Филипините, каквито бяха слуховете доскоро. Двамата са заедно вече повече от година, а познанството им датира от преди две. Бъдещите родители се срещат на наградите на БГ Радио в Благоевград. Генова разкри, че заедно с мъжа до себе си говорили неведнъж за евентуално включване от щъркела, но не били планирали бременността. „Имам огромното щастие той да се съгласи да дойде да живее при мен в България. Моят избор е такъв. Искам да остана да живея в България, защото тук се чувствам по-добре“, обясни пред bTV още звездата, като допълни, че не се вижда скоро в бяла рокля.", "date": "2019.01.01", "title": "Поли Генова разкри пола на бебето"}
{"url": "https://www.monitor.bg:443/bg/a/view/v-gyrcija-imotite-s-ocenka-do-60-hil-s-po-nisyk-danyk-153419", "text": "През 2019 г. над седем милиона собственици на жилища в Гърция ще получат новите си фактури онлайн през август. Данъците, които собствениците на имоти до 60 хил. евро плащат, ще бъдат намалени с до 30%, но хората с по-големи имоти не могат да очакват отстъпка над 100 евро, съобщава гръцкият вестник „Катимерини“, цитиран от Investor.bg. Собствениците на имоти от среден ценови клас - 200 хил. евро или повече, не могат да очакват намаляване на данъците, а дори за притежателите на малки жилища, които сега получават отстъпка от имотния данък, тя ще изчезне, ако имотът им попадне в една от зоните с повишаване на обективната стойност през лятото. Хиляди собственици на имоти в Гърция ще плащат по-високи данъци заради мащабните промени, които ще влязат в сила през 2019 г. От 1 януари разходите по прехвърляне на имот ще се повишат, тъй като данъците ще бъдат изчислявани по нова формула, наречена обективни стойности - хармонизиране на цените на имотите, използвани за данъчни цели, към актуалните пазарни курсове. Те бяха създадени по-рано тази година и ще влязат в сила през 2019 г. Обективните стойности, които се прилагат от лятото на 2018 г. за ENFIA, ще важат и за всички останали имотни данъци от януари, включително гербов налог и данъци върху продажбите. Така всички имотни трансакции в 2792-те зони в Гърция ще нараснат заради повишаването на обективните стойности.", "date": "2019.01.01", "title": "В Гърция имотите с оценка до €60 хил. с по-нисък данък"}
{"url": "https://www.monitor.bg:443/bg/a/view/nastaniha-v-reanimacija-14-godishen-s-alkoholna-intoksikacija-153402", "text": "14-годишен тинейджър беше настанен в благоевградската реанимация, изпаднал в алкохолен делириум, почти в безсъзнание в новогодишната нощ. Други над 10 пияни, предимно младежи, потърсиха медицинска помощ през изтеклата нощ в Спешно отделение на болницата. Някои от тях дойдоха на собствен ход, „дрифтирайки“ по улиците, но на други се наложи да бъдат придвижени с линейка. Няма сериозни инциденти след използване на пиротехнически материали и тежки пътни инциденти на територията на Благоевград, информира дежурният в ОДП.", "date": "2019.01.01", "title": "Настаниха в реанимация 14-годишен с алкохолна интоксикация"}
{"url": "https://www.monitor.bg:443/bg/a/view/s-20-se-uvelichava-uchitelskata-zaplata-ot-dnes-153403", "text": "Индивидуалните работни заплати на педагогическите специалисти се увеличават с не по-малко от 20 процента от днес, 1 януари 2019 г. Това предвижда подписаният в края на ноември 2018 г. Анекс към Колективния трудов договор (КТД) за системата на предучилищното и училищното образование. От 1 януари 2019 г. минималната основна работна заплата на директор на училище, на детска градина и на обслужващо звено става 1140 лв., на заместник-директор - 1065 лв., на педагогическите специалисти - учител, ръководител ИКТ, логопед, психолог, педагогически съветник, корепетитор, хореограф, ресурсен учител, педагог, възпитател, рехабилитатор на слуха и говора, треньор по вид спорт - 920 лв., на старши учител и старши възпитател - 955 лв. На главен учител и главен възпитател минималната основна заплата става 1005 лв. Предвидени са 39 милиона лева за увеличение на индивидуалните основни работни заплати на непедагогическия персонал и съответните разходи за осигурителните им вноски за сметка на работодателя. Анексът предвижда промяна и при назначаването на психолози, педагогически съветници или социални работници. Една щатна бройка от тези специалисти ще се разкрива при над 350 ученици в училище, а не както сега при над 400 ученици, а две щатни бройки - при над 800 ученици, досега това се правеше при над 900 ученици в училище. \"С този анекс изпълняваме ангажиментите си към учителите, всички те са най-важни за системата\", заяви при подписването министърът на образованието и науката Красимир Вълчев. По думите на председателя на Синдиката на българските учители към КНСБ Янка Такева през тази година са договорени най-добрите финансови параметри за образованието.", "date": "2019.01.01", "title": "С 20% се увеличава учителската заплата от днес"}
{"url": "https://www.monitor.bg:443/bg/a/view/muzika-na-shtraus-v-pyrvija-koncert-na-filharmonijata-za-2019-a-153421", "text": "Първият концерт на Софийската филхармония през новата година е посветен на виенската музика. На 10 януари премиерно за България ще прозвучи концертно изпълнение на оперетата Die Blindekuh (“Игра на криеница“) от Йохан Щраус-син. На диригентския пулт застава Дарио Салви, a солисти са млади оперни дарования от Виена. Кралят на валса Щраус-син е превърнал широко популярните през 19 век танцувални жанрове в истински шедьоври на оркестровата музика. Той е оставил в наследство почти 500 произведения – валсове, мазурки, полки, кадрили, маршове и 15 оперети. Сред тях, наред с прочутите „Прилепът”, „Цигански барон”, „Една нощ във Венеция”, е и по-малко известната „Игра на криеница“ по едноименната комедия на Рудолф Кнайзел. Увертюрата й е един от шедьоврите, задържал се трайно в световния оркестров репертоар до днес. Билетите за концерта са на цени от 12 до 25 лв.", "date": "2019.01.01", "title": "Музика на Щраус в първия концерт на Филхармонията за 2019-а "}
{"url": "https://www.monitor.bg:443/bg/a/view/razkriha-nelegalen-ceh-opakoval-tutun-kato-koteshka-hrana-153404", "text": "Нелегален цех за рязане на тютюн разкрили столични митничари. При проверка в района на Нови Искър, в едно от помещенията на складова база те се натъкнали на оборудван цех за рязане и обработка на тютюн, информират още от Агенция \"Митници\". На място е открито професионално оборудване - машини за рязане, вани за овлажняване на тютюна и машина за ароматизиране. Освен известно количество ненарязан тютюн и тютюн в процес на преработка, митническите служители откриват и вече опакован тютюн, както и празни опаковки. Според откритите на място материали, след обработката тютюнът се опаковал в чували, етикетирани като котешка храна, или в консервени кутии с етикети на консервирани домати или боб. Разпространението на тютюна вероятно е извършвано чрез пратки. Техниката на обработка, включваща ароматизиране, подсказва, че на следващ етап тютюнът вероятно е смесван и със сиропи с цел да се използва като тютюн за наргилета. Наред с това на място са установени и празни опаковки за тютюн, брандирани с името на известна марка тютюн за пушене, както и множество цигарени филтри и хартиени тръби за цигари. Общото количество на откритите и иззети акцизни стоки е 228 кг. Иззети са и всички машини и съоръжения, послужили за незаконното производство, като машина за рязане, машина за варене (вана), машина за затваряне на консерви, центрофуга, горелка, поточна линия и др.", "date": "2019.01.01", "title": "Разкриха нелегален цех, опаковал тютюн като котешка храна"}
{"url": "https://www.monitor.bg:443/bg/a/view/dete-postrada-ot-bombichki-sedem-potyrsili-speshna-pomosht-sled-prepivane-153405", "text": "Малчуган пострада от пиротехника в Новогодишната нощ в Пловдив, съобщиха от пресцентъра на УМБАЛ „Св. Георги”. Детето е било прегледано в Спешния център на университетската болница, тъй като е имало наранявания в областта на лицето. Раните му са били обработени и хлапето е било пуснато да се прибира вкъщи. От болницата не съобщават на колко години е детето и дали е момче. Общо седем пияни също са изчакали пред спешните кабинети на болницата, за да бъдат прегледани в Новогодишната нощ. Петима от тях са преминали прегледи при дежурните лекари още преди 23 часа на 31-и декември. Нито един от тези седем пациенти с препиване не е бил хоспитализиран. Момиченце пък е първото бебе за 2019 г. в Университетската болница. То е проплакало в 11,10 часа на 1 януари с тегло 2 килограма и 370 грама и височина от 47 сантиметра. Последните две бебета за 2018 г. са момче и момиче. Момиченцето е родено в 2,50 часа с тегло 3 килограма и 200 грама, а момченцето се е появило на бял свят с тегло 2 килограма и 850 грама в 8,55 часа в последния ден от миналата година.", "date": "2019.01.01", "title": "Дете пострада от бомбички, седем потърсиха спешна помощ след препиване"}
{"url": "https://www.monitor.bg:443/bg/a/view/pyrvoto-bebe-v-dobrich-e-momchence-153408", "text": "Момченце е първото бебе, което се роди в Многопрофилната болница за активно лечение в Добрич в първия ден на новата 2019 година, съобщи дежурният лекар в АГ-отделение д-р Калина Дянкова. Младежът се появи на бял свят в 4.15 часа на 1 януари, с тегло 3100 грама и дължина 50 семейства. Майката на момченцето е Елеонора Станева от Балчик, на 25 години.   Последното бебе за 2018-а пък е момиченце. То се роди на 31 декември в 16.15 часа вчера с тегло 2 890 грама и дължина 50 сантиметра. Детето пое първата си глътка въздух под грижите на д-р Петев и акушерката Драгнева. Майката Гюлтен Бейнаби е от тервелското село Орляк, на 26 години. Последното бебе бе раждане № 900 за 2018 година, каза д-р Дянкова. Новородените обаче са 913, тъй като има 13 двойки близнаци. Най-възрастната родилка през 2018-а е на 42-годишна възраст, най-младата майка е била едва на 14 години.", "date": "2019.01.01", "title": "Първото бебе в Добрич е момченце"}
{"url": "https://www.monitor.bg:443/bg/a/view/svetyt-v-pyrvite-chasove-na-2019-g-153406", "text": "В различни краища на света Новата 2019 г. настъпи по различно време, но бе отпразнувана подобаващо. Ето какво се случва на Земята в първите часове след празненствата по посрещането й, видяно от бдителните фоторепортери на ЕПА/БГНЕС.", "date": "2019.01.01", "title": "Светът в първите часове на 2019 г. (ГАЛЕРИЯ)"}
{"url": "https://www.monitor.bg:443/bg/a/view/pyrvoto-bebe-na-2019-g-v-ruse-e-momiche-153409", "text": "Първото бебе на Новата 2019 г. в Русе е момиче. Новороденото е проплакало тази сутрин в 5,50 часа в Акушеро-гинекологичния комплекс на УМБАЛ „Канев“. Раждането е било нормално, а момиченцето е с манекенски мерки – тегло 3500 г и е високо 50 см. Малко по-късно – в 8,30 ч. на бял свят се появява още едно момиченце. Теглото му е 3150 г и е високо 47 см. Лекарите и акушерките в АГ комплекса очакват до края на първия ден на тази година да има още едно раждане. Последното бебе за 2018 г. в Русе е момче. То се е родило на 31 декември в 1,25 часа с тегло 3350 г и височина 51 см. Според народното поверие раждането на първото бебе определя каква ще е годината. Момичето е символ на плодородие и берекет.", "date": "2019.01.01", "title": "Първото бебе на 2019 г. в Русе е момиче"}
{"url": "https://www.monitor.bg:443/bg/a/view/fojerverki-podpaliha-kvartalno-pazarche-153407", "text": "Фойерверки в новогодишната нощ подпалиха квартално пазарче в пловдивския район „Западен”. Сигналът за пожара бил получен на 112 около полунощ, съобщиха от полицията в Пловвдив. По техни първоначални данни фойерверки са подпалили найлонов навес на сергия край супермаркет. Оттам огънят се е разпространил и е засегнал и прозорците на големия търговски обект. Рано сутринта на 1 януари полицаи от Първо районно управление в Пловдив са извършили оглед на опожареното пазарче. По случая тече разследване.  ", "date": "2019.01.01", "title": "Фойерверки подпалиха квартално пазарче"}
{"url": "https://www.monitor.bg:443/bg/a/view/bez-tirove-po-magistralite-dnes-ot-14-do-20-chasa-153400", "text": "Движението на камионите над 12 тона по автомагистралите и най-натоварените пътища се спира днес от 14.00 часа до 20.00 часа, съобщава Агенция пътна инфраструктура (АПИ), цитирана от БТА. Целта е повишаване на безопасността и увеличаване на пропускателната способност на инфраструктурата в първия ден от Новата година. Ограничено ще е преминаването на камионите над 12 тона и по някои участъци от републиканската мрежа, допълниха от АПИ. Това е път I-1 с. Ребърково - Ботевград, като движението се пренасочва по път II-16 Ребърково - Своге - Софийски околовръстен път в посока София. Ограничение е въведено и за път I-1 - от Благоевград до ГКПП \"Кулата\"; път I-4 п. в. \"Коритна\" - Велико Търново - Шумен; път I-5 Русе - Велико Търново; път I-8 ГКПП \"Калотина\" - София; път I-9 Варна - Бургас; път II-18 Околовръстен път на град София; път II-99 Бургас - Царево, посочиха от пътната агенция. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR), уточниха от АПИ. За улеснение на трафика през Владая и повишаване на пътната безопасност през светлата част от денонощието ще има две ленти за влизащите в София по път I-1 (Е-79). Временната организация е от км 278+910 до 282+038 и от пътен възел \"Даскалово\" до кръстовище \"Драгичево\". По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ \"Люлин\", уточняват от пътната агенция. Шофьорите да се движат с повишено внимание по път Е-79 между Видин и Димово. В участъка от км 19 до км 30 има мъгла. Видимостта е до 50 м, допълват от АПИ. Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, и по всяко време от денонощието на тел. 0700 130 20 в АПИ.", "date": "2019.01.01", "title": "Без тирове по магистралите днес от 14 до 20 часа"}
{"url": "https://www.monitor.bg:443/bg/a/view/600-hiljadi-hora-s-uvrejdanija-s-nova-mesechna-pomosht-ot-dnes-153391", "text": "От днес влиза в сила новият вид финансово подпомагане за пълнолетните хора с трайни увреждания, което беше въведено с нов закон през есента на миналата година. То ще замени досега изплащаните добавки за социална интеграция и социалната пенсия за инвалидност, когато човек я получава към друг вид пенсия. Новата месечна помощ е обвързана с размера на линията на бедност и ще нараства от началото на всяка календарна година. Размерът й е различен за всеки човек, според степента на увреждане, определена в телковото му решение. Подпомагането ще обхване над 600 хиляди българи, а всеки човек може да заяви как желае да му се изплаща - по банков път или в пощата. Новата помощ ще се отпуска в пет размера, в зависимост от процента на намалена работоспособност и правото на чужда помощ. Най-ниската помощ, която тази година ще е в размер на 24 лева, ще получават хората с от 50 до 70 процента, а най-високата помощ - 198 лева - хората с 90 и повече процента, с чужда помощ и получаващи социалната пенсия за инвалидност. Изплащането на помощта ще става до края на месеца, следващ месеца, за който се полага, като човек може да посочи дали това да става по банков път или по пощата. Част от новия вид помощ стават изплащаните до момента от НОИ социални четвъртинки на хората, които получават друг вид пенсия. Това ще засегне около 336 хиляди пенсионери. От началото на годината този вид пенсии се прекратява служебно и те влизат в месечната помощ, като размерът й не може да бъде по-нисък от размера на прекратената социална пенсия. Прекратяване няма да има за хората, при които социалната пенсия за инвалидност е единствената пенсия, която получават. Лицата, които са получавали месечна добавка за социална интеграция по стария закон, няма да подават документи в социалните дирекции за новата помощ.", "date": "2019.01.01", "title": "600 хиляди хора с увреждания с нова месечна помощ от днес"}
{"url": "https://www.monitor.bg:443/bg/a/view/van-se-vrjaza-v-praznuvashti-na-ulica-v-tokio-ima-raneni-153394", "text": "Миниван се вряза в група празнуващи Нова година на една от най-известните улици в Токио в нощта срещу вторник, съобщава Би Би Си, цитирана от Би Ти Ви. Ранени са деветима души, един от който – сериозно. 8 от пострадалите били ударени от автомобила, а деветият – нападнат от шофьора при опита му за бягство след нападението, станало малко след полунощ в затворен за движение район – улица „Такешита”. Зад волана на автомобила седял 21-годишен младеж. Той успял да избяга от местопрестъплението, но по-късно бил арестуван. Първоначално казал на униформените, че целта му била да извърши терористичен акт. След това признал, че действията му били насочени срещу екзекуциите в страната. Улица „Такешита” е популярна шопинг зона, която освен местните млади хора, привлича и множество туристи.  ", "date": "2019.01.01", "title": "Ван се вряза в празнуващи на улица в Токио, има ранени"}
{"url": "https://www.monitor.bg:443/bg/a/view/grisho-s-deja-vu-v-brizbejn-153392", "text": "Григор Димитров ще играе в първия си мач за 2019 г. и втория за сезона срещу австралиеца Джон Милман. Срещата е от втория кръг на турнира в Бризбейн. Точно преди година българинът и Милман отново се изправиха един срещу друг и това пак беше във втория кръг. Тогава Григор не игра в първия кръг, а този сезон е поставен под номер 6 и спечели срещу японеца Йошихито Нишиока с 6:3, 6:4 на старта на надпреварата. Димитров отлично си спомня двубоя срещу Милман от миналия сезон. Тогава представителят на домакините направи много силен мач и българинът трябваше да е на много високо ниво, за да се справи и да спечели с 4:6, 7:6(8), 6:3.  \"Миналата година, когато играх срещу него, все още си спомням мача в детайли. Той игра невероятно, имаше точки за спечелване на мача и вкара някои страхотни топки. Никога не е лесно да играеш на подобно ниво дълго време. Не е лесно, но той доказа, че може да го направи през целия мач\", сподели Григор пред пратеника на sportal.bg в Бризбейн. \"Мисля, че той напредва с всяка изминала година. Той играе у дома, така че определено трябва да използва това. Представя се отлично на този турнир и обикновено показва тенис на много високо ниво тук\", допълни шампионът в Бризбейн от 2017 г.", "date": "2019.01.01", "title": "Гришо с дежа вю в Бризбейн"}
{"url": "https://www.monitor.bg:443/bg/a/view/ludogorec-sreshta-poljaci-v-turcija-153393", "text": "Стана ясен още един от съперниците на „Лудогорец“ по време на лагера в Белек (Турция) и това е полският „Лехия“ (Гданск). Мачът ще е на 25 януари, а лидерът в Полша вече се похвали с уговорената проверка. „Лудогорец“ ще остане в Белек около месец, а на 15 януари разградчани ще срещнат румънския „Ботошани“. Сръбският шампион „Цървена звезда“ също заяви, че ще играе с „орлите“ в Турция. Мачът ще е на 2 февруари. За края на януари е планиран двубой и с първенеца на Румъния ЧФР (Клуж).", "date": "2019.01.01", "title": "„Лудогорец“ среща поляци в Турция"}
{"url": "https://www.monitor.bg:443/bg/a/view/raste-brojat-na-jertvite-sled-vzriva-v-jilishten-blok-v-rusija-153395", "text": "Броят на загиналите при частичното срутване след взрив на газ в жилищна сграда в руския град Магнитогорск достигна 7, съобщава БТА, цитирайки Министерството на извънредните ситуации. Разпознати са пет от жертвите. По последни данни петима души са приети в болница, един от които е в тежко състояние. Все още в неизвестност са 35-ма души. Експлозията станала в понеделник сутринта в апартамент на втория етаж. Чул се силен взрив, всичко се разтресло. Ударната вълна била толкова силна, че избила стените и на съседните входове. В злополучния блок живеят повече от 1100 души. Взривът нанесъл щети на 48 от общо 600 апартамента.", "date": "2019.01.01", "title": "Расте броят на жертвите след взрива в жилищен блок в Русия"}
{"url": "https://www.monitor.bg:443/bg/a/view/jilishtata-v-plovdiv-poskypvat-naj-byrzo-153410", "text": "Цените на жилищата в България са нараснали с 6,3% на годишна основа през третото тримесечие на 2018 г., сочат данни на Националния статистически институт (НСИ). По-голямо е повишението при новопостроените жилища, които отбелязват годишен ръст от 7,2%, докато при съществуващите жилища е отчетено повишение от 5,8%, показват данните на националната статистика. През второто тримесечие годишният ръст на цените на жилищата достигна 7,5%, а през първото тримесечие беше регистрирано повишение от 7,1%. Спрямо второто тримесечие на 2018 г. цените на жилищата са нараснали с 0,8%, като отново ръстът е по-висок при новопостроените жилища - 2%, а при съществуващите жилища ръстът достига 0,2%, показват данните на НСИ. Най-силен годишен ръст през третото тримесечие на 2018 г. е отчетен в Пловдив – 9,6%, като там цените на съществуващите жилища растат почти два пъти по-бързо в сравнение с новите жилища, съответно 11,5% и 6,2%. Националната статистика обявява данни за цените на жилищата в шестте най-големи града в страната с население от над 120 хил. души. Цените на жилищата в Бургас са отбелязали годишен ръст от 7,4% през третото тримесечие (7,6% при новите жилища и 7,1% при съществуващите жилища). София е на трето място с годишно повишение на цените от 7% (8,1% при новите жилища и 6,5% при съществуващите жилища). Във Варна и Русе цените на жилищата отбелязват годишен ръст от 6,6%, а в Стара Загора повишението на годишна основа достига 4,4. Във Варна цените на новите жилища растат по-бързо в сравнение със съществуващите жилища (7,3% спрямо 6,3%), а в Русе и Стара Загора съществуващите жилища поскъпват малко по-бързо от новопостроените жилища, показват данните на НСИ.", "date": "2019.01.01", "title": "Жилищата в Пловдив поскъпват най-бързо"}
{"url": "https://www.monitor.bg:443/bg/a/view/poveche-ot-600-dushi-minali-prez-pirogov-v-novogodishnata-nosht-153396", "text": "Изключително натоварено дежурство са имало медиците в „Пирогов“ в новогодишната нощ, съобщи за Нова тв говорителят на лечебното заведение Мария Пойразова. Близо 600 души са преминали през спешното отделение на института. Най-много пациенти са потърсили помощ в травматологичния кабинет - предимно пострадали след употреба на пиратки. Петима от тях са били хоспитализирани. Най-тежкият случай е на 16-годишно момче, което е загубило част от третия си пръст. През токсикологията са преминали по-малко хора в сравнение с минали години. Двама мъже на около 60 години и две непълнолетни момичета остават за лечение там заради прекомерна употреба на спиртни напитки.", "date": "2019.01.01", "title": "Повече от 600 души минали през \"Пирогов\" в новогодишната нощ"}
{"url": "https://www.monitor.bg:443/bg/a/view/djindjifilov-chaj-i-dobra-zakuska-pomagat-pri-mahmurluk-153397", "text": "Как без лекарства да вдигмен главата си след извънредната употреба на „огнена вода“ в празнични вечери като тази при посрещането на Нова година? Ето съветите, които Макс Фрийман-Милс предлага на страниците на в. „Индипендънт“, цитирани от БГНЕС. След много наздравици сутрин е полезно да се изпие макар и една чаша вода. Обезводняването предизвиква главоболие и умора, поради което лекарите съветват да започнете „водопой“ дори още преди да си легнете. Ефективно и нескъпо средство срещу „камъни в главата“ е джинджифилът. Чашка джинджифилов чай сутринта отстранява жадността в организма и оказва успокояващо въздействие на стомаха. Освен това тази лечебна напитка въздейства благотворно на сърцето. Така че спокойно може да влезе в ежедневната ви диета. Специалистите съветват джинджифилът да се подправя с мед и лимон. Всъщност и нормална и добра закуска може да помогне на сутринта след тежка нощ. Но не трябва да се използват много мазнини. По-добре е да се отдаде внимание на мюсли и плодове.", "date": "2019.01.01", "title": "Чай от джинджифил и добра закуска помагат при махмурлук"}
{"url": "https://www.monitor.bg:443/bg/a/view/borisov-neka-prez-2019-g-zaedno-da-rabotim-za-nadgrajdane-na-postignatoto-153398", "text": "Измина една дълга година, изпълнена с много предизвикателства. За първи път България пое председателството на Съвета на ЕС. Това написа във Фейсбук по случай настъпването на новата година премиерът Бойко Борисов. \"Доказахме, че можем да бъдем активни участници в дебатите за развитието на ЕС, миграцията, присъединяването на Западните Балкани към Съюза, че може да защитаваме националния си интерес по важни въпроси като правата на българските граждани във Великобритания след Брекзит. Доказахме, че можем да бъдем лидер в региона, водейки активни разговори със съседите ни за реализирането на съвместни проекти и развитието на всички държави на Балканите. През годината работихме активно и във вътрешен план. В сила влиза рекордно голям държавен бюджет с ръст на БВП, пенсии, заплати, като особено внимание отделяме на образованието и на хората в неравностойно положение. Нека през 2019 година заедно да работим за надграждане на постигнатото и да бъде по-добра за всички! Честита Нова Година!\", написа още Борисов.", "date": "2019.01.01", "title": "Борисов: Нека през 2019 г. заедно да работим за надграждане на постигнатото"}
{"url": "https://www.monitor.bg:443/bg/a/view/poskypva-vodata-v-goljama-chast-ot-stranata-153399", "text": "Цената на водата се повишава в голяма част от страната от 1 януари. Газът също поскъпва с 3,5 процента. Цената на парното и топлата вода остава без промяна. Цената на водата във Варна се повишава с 12 стотинки, в Пловдив услугата поскъпва минимално със стотинка и половина на кубик. В столицата водата ще поскъпне с 13 стотинки от 2,35 стотинки на 2,58 стотинки на кубик. В Кърджали ще има поевтиняване на водата, защото водното дружество там не е изпълнило изискванията за инвестиции в района. В Бургас от 2,72 стотинки водата скача до 3 лева. Общо 27 ВиК дружества ще актуализират цените си. Предвижда се водата в страната да поскъпва поетапно до 2021 г.", "date": "2019.01.01", "title": "Поскъпва водата в голяма част от страната"}
{"url": "https://www.monitor.bg:443/bg/a/view/praznuvame-vasiliovden-ili-survaki-153388", "text": "На 1 януари източноправославната църква празнува Васильовден или Сурваки. На този ден източните християни почитат паметта на Св. Василий Велики - един от великите философи и писатели на раннохристиянската църква. Свети Василий е роден в град Кесария Кападокийска около 350 г. от н.е. в знатно християнско семейство. При формирането на неговия характер дейно участие вземат майка му Емелия и баба му Макрина. Те възпитават малкия Василий и неговия брат Григорий в християнските ценности. По-късно Василий и неговият по-малък брат Григорий учат в Кесария. В това училище Свети Василий се запознава с Григорий Богослов - негов приятел и съидейник. След това младият Василий продължава своето обучение в Атина, където учи с бъдещия император Юлиан Апостат. Негови учители са прочутите за времето си лектори Химерий и Прохерезий. След като завършва своето обучение Свети Василий Велики се установява близо до град Неокесария при река Ирис. Там той създава скромно монашеско общежитие. Малко след това към него се присъединява и неговият верен приятел и сподвижник Григорий Богослов. В този манастир те създават своя правилник на монашеския живот, който векове наред е използван в православната църква. Свети Василий си остава един от най-видните апологети на източната църква. Народната традиция свързва празника на Св. Василий Велики с обичая сурвакане. На Васильовден се събират млади мъже, които обикалят къщите през нощта и сурвакат техните стопани. На самия празник минават и групи от деца, които също сурвакат стопаните на къщите. Сурвакането се явява продължение на коледарските благословии. Сурвакарите носят дряновици, украсени с пуканки, сушени плодове и вълна. В някои места вместо дряновица се използва и крушевица, т.е. клонки от крушево дърво. Вечерта срещу Сурваки стопанката приготвя традиционната баница с късмети, която се приготвя от точени кори и сирене. В нея се слагат късметите, като за целта се използват дряновите пъпки. Освен в тези късмети в баницата се слага и пара. Като в дванадесетия час най-възрастният представител в семейството завъртва баницата. Към новогодишните обреди принадлежи и ладуването - колективно гадаене коя мома за кого ще се омъжи. Празничната трапеза на Васильовден е богата и блажна. Трапезата се прекадява с тамян, за да се прогонят злите духове. На празничната трапеза, освен новогодишната баница с късмети присъства и свинска пача, приготвена от коледното прасе. В някои райони на страната в това число и Еленския край се коли петел. Обикновено той се приготвя с кисело зеле. На масата също трябва да има плодове и пуканки. На Васильовден имен ден имат Васил, Василка, Василия, Василена, Веселин, Веселина, Весела, Василий, Василина, Васияна, Васо, Влада, Властин, Властина, Властомир, Влайко, Ваца, Въло, Въла, Въто, Царена, Царил, Царила.", "date": "2019.01.01", "title": "Празнуваме Васильовден или Сурваки"}
{"url": "https://www.monitor.bg:443/bg/a/view/prezidentyt-radev-2019-a-shte-byde-takava-kakvato-ja-sytvorim-s-obshti-usilija-153387", "text": "„Повечето от нас имат щастието да посрещнат новата 2019 година с близките и приятелите си. Други и в този час са на работа, а стотици хиляди са далеч от родината. В изминалите месеци някои са загубили роднини и приятели. Други отново ще посрещнат празника в недоимък. Нека в тези часове и в следващата година не забравяме за тях. Когато отваряме сърцата си и подаваме ръка на слабите, получаваме от тях повече сила и смисъл, отколкото им даваме“, заяви президентът Румен Радев в новогодишното си обръщение към нацията. По думите му през изминалата година не е сторено нужното, за да може 2019-а да бъде по-лесна. „Напротив: това бе година на корупционни скандали и ерозия на демократичните права и институции. Проблемите бяха отсрочвани, но не и решавани. Примирихме се със застоя и безвремието, с липсата на цели и реформи. Преглътнахме ръста на цените и ниските доходи. Зачеркнахме машинното гласуване и други идеи, гарантиращи честни избори. Продължава отстъплението на закона и справедливостта пред произвола“, подчерта президентът и добави, че тази вечер мнозина ще говорят за бъдещето си, а някои ще споделят и планове за емиграция. „Други ще пуснат и неканения гост на празничната трапеза - политиката. Но политиката не се прави на масата, а се определя и решава от усилията на милионите осъзнати личности. Вярвам, че за изминалите години българите свикнаха да дишат въздуха на свободата и няма да позволят тя да бъде ограничавана. Убеден съм, че нашият народ може да излезе от всяка криза и безпътица, когато надмогне егоизма и страха и обедини усилия в името на справедливостта, законността, суверенитета и просветеното бъдеще. В това е смисълът на единението. В това е бъдещето ни като народ и държава. Бог да пази България и да благослови усилията на достойните, които творят добро. Такива винаги е имало. Има и днес. В този миг всички ние си отправяме благопожелания за настъпващата година. 2019-а ще бъде такава, каквато я сътворим с общи усилия. Нека тя да донесе здраве във всеки дом, сила на духа, за да преодолеем трудностите и дързост в сърцата, за да сбъднем мечтите си. Да ни е честита Новата 2019 година!“.", "date": "2019.01.01", "title": "Президентът Радев: 2019-а ще бъде такава, каквато я сътворим с общи усилия"}
{"url": "https://www.monitor.bg:443/bg/a/view/ot-dnes-vliza-v-sila-maksimalen-osiguritelen-dohod-ot-3000-leva-153390", "text": "Максимален осигурителен доход от 3000 лева и нова формула за изчисляване на пенсиите влизат в сила от днес. Въпреки че беше планирано отпадане на тавана за новите пенсии, това няма да се случи, след като правителството заложи запазването му за всички пенсии от тази година. От 1 януари се увеличават изискваните стаж и възраст за пенсиониране на жените и мъжете, както е заложено в Кодекса за социално осигуряване - жените могат да излязат в пенсия при навършени 61 години и четири месеца, а мъжете - при навършени 64 години и два месеца. В края на миналата година управляващите решиха да увеличат максималния осигурителен доход от 2600 на 3000 лева, но да запазят тавана на пенсиите за всички пенсионери. Този таван е в размер на 910 лева, а от 1 юли ще се вдигне до 40 процента от максималния осигурителен доход или 1200 лева за 2019 година. Нова ще бъде и формулата за изчисляване на пенсиите, отпуснати след края на 2018 година - в нея ще влиза само доходът, върху който са внасяни осигуровки след 1 януари 2000 година, а ако човек няма осигурителен стаж след тази дата, ще се взема наличният доход, независимо от продължителността на периода, за който се отнася. Във формулата е заложен и таван на индивидуалния коефициент при изчисляване на размера на бъдещата пенсия, припомня dariknews.bg. Освен това тежестта на година осигурителен стаж се замразява на 1.2 процента, въпреки предвиденото постепенно нарастване. Тежестта на годините има значение при преизчисляването на пенсиите от 1 юли. От тази дата минималната пенсия ще се увеличи от 207 на 219 лева, а всички пенсии, отпуснати до края на 2018 година, ще се вдигнат с 5.7 процента. През тази година минималното обезщетение за безработица ще бъде 9 лева на ден, а максималното - 74 лева на ден. От днес влиза в сила и новият размер на минималната работна заплата - тя се увеличава от 510 на 560 лева.", "date": "2019.01.01", "title": "От днес влиза в сила максимален осигурителен доход от 3000 лева"}
{"url": "https://www.monitor.bg:443/bg/a/view/tyrjestvena-liturgija-i-moleben-za-2019-a-v-sv-aleksandyr-nevski-153389", "text": "На 1 януари, когато Светата Православна църква отбелязва Господския празник Обрезание Господне и празника на Свети Василий Велики, в патриаршеската катедрала \"Св. Александър Невски\" ще бъдат отслужени тържествена архиерейска Света литургия и молебен за Новата 2019 година. Това съобщиха от Българската православна църква - Българска патриаршия. Светата литургия ще започне в 10.00 часа в патриаршеската катедрала \"Св. Александър Невски\", а молебенът за Новата година е от 11.30 часа. От БПЦ приканват православните християни да вземат молитвено участие в тържествените богослужения на 1 януари в патриаршеската катедрала \"Св. Александър Невски\".", "date": "2019.01.01", "title": "Тържествена литургия и молебен за 2019-а в „Св. Александър Невски“"}
