{"url": "http://www.monitor.bg/a/view/84154-%D0%A1%D0%BB%D0%B5%D0%B4%D0%B8%D0%BC-%D0%BE%D0%BD%D0%BB%D0%B0%D0%B9%D0%BD-%D0%BA%D1%8A%D0%B4%D0%B5-%D0%B5-%D0%BC%D1%80%D1%8A%D1%81%D0%B5%D0%BD-%D0%B2%D1%8A%D0%B7%D0%B4%D1%83%D1%85%D1%8A%D1%82-%D0%B2-%D0%A1%D0%BE%D1%84%D0%B8%D1%8F/", "text": "СОС прие мерките срещу замърсяването, „зеленият билет“ и ограничаването на движението влизат в сила\n                    До месец на сайта на Столичната община само с едно кликване ще може да разберем къде се прогнозира мръсен въздух в София. Това стана ясно от думите на кмета на столицата Йорданка Фандъкова по време на заседанието на Столичния общински съвет днес. Общинарите гласуваха окончателните пакет от мерки за борбата с мръсния въздух в София. „В момента на сайта на общината също могат да се видят почасовите нива на станциите на Изпълнителната агенция по околна среда, но с един бърз бутон ще може да се влиза директно в информацията за въздуха“, обясни Фандъкова и допълни, че общината ще разчита и на медиите за оповестяването на това какво мерки ще се предприемат в дадения ден. От „Московска“ 33 ще разработят и мобилно приложение, през което хората също ще могат да следят прогнозирано замърсяване. При леко замърсяване на въздуха първите мерки, които ще се прилагат, са:да използват градски транспорт, както и допълнително оросяване и чистене на улиците. При прогнозирани по-сериозно завишени нива на фини прахови частици и КАТ ще влезе в борбата срещу мръсния въздух, като завиши проверките на автомобили. При прогноза за замърсяване на въздуха от 200 микрограма на куб. м фини прахови частици за два последователни дни ще бъде забранявано паркирането в платените зони, освен за живущите в района и автомобилите със специален режим. Следващата стъпка, която е широко одобрявана и от гражданите, е въвеждането на „зелен билет“. Документът ще струва 1 лв. и ще важи за един ден за целия градски транспорт. Дои безплатен градски транспорт ще се стига при последователно високо замърсяване на въздуха. „Мярката трябва да бъде съчетана с възможността при промяна в законодателството да се въведат стикерите за екологичния клас на автомобилите, за да може Пътна полиция да контролира този процес“, заяви Фандъкова. Ограничаването на движението няма да важи за електромобилите и хибридните коли. Окончателно бе прието таксата за товарни автомобили над 4 тона да бъде 120 лв. месечно, а тези над 30 тона ще плащат 150 лева. \n                    ", "date": "2018.01.25", "title": "Следим онлайн къде е мръсен въздухът в София"}
{"url": "http://www.monitor.bg/a/view/53738-%D0%95%D0%BB%D0%B5%D0%BA%D1%82%D1%80%D0%BE%D0%BC%D0%BE%D0%B1%D0%B8%D0%BB%D0%B8-%D1%89%D0%B5-%D0%BF%D0%B0%D1%80%D0%BA%D0%B8%D1%80%D0%B0%D1%82-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%BE-%D0%B2-%D1%81%D0%B8%D0%BD%D1%8F%D1%82%D0%B0-%D0%B7%D0%BE%D0%BD%D0%B0-%D0%BD%D0%B0-%D0%92%D0%B0%D1%80%D0%BD%D0%B0/", "text": "\n                    Електромобили ще могат да паркират безплатно и да зареждат от 11 зарядни станции в зоната за платено паркиране в центъра на Варна. „Към момента няма информация колко са електромобилите във Варна, но безплатните услуги и немалкият брой зарядни станции ще стимулират варненци да предпочетат тези екологично чисти автомобили“, заяви директорът на общинското предприятие „Паркинги и синя зона”, инж. Младен Иванов.Синята зона във Варна ще бъде пусната най-рано в началото на май и ще работи от 9 до 19 часа всеки делничен ден. За целта е изработена и нова Наредба за организация на движението във Варна, която беше приета от постоянната общинска комисия по транспорт. В докумена, освен правила, има още забрани и ограничения за движение и паркиране по улиците на Варна. Всички автомобили ще плащат за паркирането си в синята зона по лев на час, като ще има възможност и за ползване на паркомясто за половин час. Живеещите в районите на платено паркиране ще имат право на месечен абонамент от 5 лв. или годишен от 55 лв., но само за един автомобил. Ако искат да паркират втори семеен автомобил, цената скача двойно. Заплащането на паркирането ще може да става с предплатена карта, чрез специално инсталирани монетни автомати или с sms. За осъществяването на контрола в синята зона, община Варна ще закупи 18 лекотоварни електромобила и 3 хибрида, както и 3 специализирани платформи, тип „паяк” за репатрирне на нередовни и неправилно паркиралите автомобили. Въвеждането на зоната за платено паркиране ще струва на общината 5,410 млн. лв., като възвращаемостта на средствата е разчетена за 36 месеца.\n                    ", "date": "2018.01.25", "title": "Електромобили ще паркират безплатно в синята зона на Варна"}
{"url": "http://www.monitor.bg/a/view/71552-%D0%A1%D0%B5%D0%BB%D0%BE-%D0%BA%D1%80%D0%B0%D0%B9-%D0%A8%D1%83%D0%BC%D0%B5%D0%BD-%D0%BC%D0%BE%D0%BB%D0%B8-%D0%B7%D0%B0-%D0%B3%D1%80%D0%BE%D0%B1%D0%B8%D1%89%D0%B5/", "text": "Погребват покойниците при роднини в съседни селища\n                    \n\n\n\n\n\n\n                    ", "date": "2018.01.25", "title": "Село край Шумен моли за гробище"}
{"url": "http://www.monitor.bg/a/view/49515-%D0%9D%D0%B0-%D1%81%D1%80%D0%B5%D1%89%D0%B0-%D0%B2-%D0%A1%D0%BE%D1%84%D0%B8%D1%8F-%D0%BD%D0%B0-%D0%BC%D0%B8%D0%BD%D0%B8%D1%81%D1%82%D1%80%D0%B8%D1%82%D0%B5-%D0%BD%D0%B0-%D0%B2%D1%8A%D1%82%D1%80%D0%B5%D1%88%D0%BD%D0%B8%D1%82%D0%B5-%D1%80%D0%B0%D0%B1%D0%BE%D1%82%D0%B8-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B8%D1%82%D0%B5-%D0%BE%D1%82-%D0%95%D0%A1/", "text": "\n                    Необходим е механизъм за разпределение на бежанците, заяви Фолкер Тюрк, помощник върховен комисар по закрилата към Върховния комисариат на ООН за бежанците. Той е у нас, за да вземе участие в неформалния съвет „Правосъдие и вътрешни работи“. Той е информирал министрите на вътрешните работи на държавите от ЕС в рамките на неформалната им среща в София за хода на работата по приемането на глобален механизъм за споделяне на отговорностите в защитата на бежанците.„Механизмът за солидарност и за релокация може да доведе до много добри резултати. Това е вътрешноевропейска система. Поуките от ситуацията, създала се през 2015 г., са именно механизъм за разпределение. Трябва да можем да разчитаме на солидарност на държавите-членки. Повече от 31 000 души вече са релокирани и това е важен сигнал за Италия и за Гърция“, заяви Тюрк и уточни, че все пак всяка държава има суверенно право да реши кого да приеме на своя територия. „Много е важно в европейската дискусия да се очертае правилното измерение, регионалното измерение. На първо място трябва да се каже, че значителна част от бежанците, хората разселени от места на конфликти, не идват в Европа. 84% от всички бежанци попадат в страни с по-нисък доход на населението. Това е важно да се знае. По-голямата част от бежанците не идват в Европа, а остават в съседни страни. 2015 г. беше разделителният момент – беше призована международната общност да приеме различен подход. На 19 септември 2016 г. Общото събрание на ООН, всички 193 държави страни приеха важна декларация за емигрантите. Крайната цел е да имаме такава система, която да осигурява тежестта и отговорностите за приема на бежанците да бъдат по-равноправно разпределени и по-предсказуеми“, каза Тюрк. Той съобщи, че повече от 5 млн. сирийски бежанци сега са в Ливан, Турция, Йордания и Ирак и подчерта, че Турция е най-голямата страна, приемаща сирийски бежанци в световен мащаб днес. Над 3,5 млн. бежанци има там. „Това, което направи Турция през последните няколко години е наистина забележително и не трябва да се подминава – отвори вратите си за бежанци. Когато говорим за сирийския конфликт, най-доброто решение е да се установи мир в тази страна, тъй като най-съкровеното желание на сирийските бежанци е да се върнат в Сирия, но те могат да сторят това едва след като там вече има мир“, допълни Тюрк. Той напомни, че светът е изправен пред безпрецедентна ситуация с бежанския поток, тъй като продължава кризата в Сирия, Йемен и Ирак. Срещата в София е, за да бъде очертано правилното измерение на ситуацията. „Трябва да се отворят законни канали за миграция, защото има хора, които не са бежанци и това е единственият начин за тях да се обединят със своите семейств“, каза още Тюрк.\n                    ", "date": "2018.01.25", "title": "Обсъждат механизъм за разпределение на бежанците "}
{"url": "http://www.monitor.bg/a/view/47773-%D0%9E%D0%B1%D1%89%D0%B8%D0%BD%D0%B0%D1%80%D0%B8-%D0%B4%D0%B0%D1%80%D1%8F%D0%B2%D0%B0%D1%82-%D0%B8%D0%BC%D0%BE%D1%82-%D0%BD%D0%B0-%D1%86%D1%8A%D1%80%D0%BA%D0%B2%D0%B0%D1%82%D0%B0-%D0%BF%D0%BE%D0%B4-%D1%83%D1%81%D0%BB%D0%BE%D0%B2%D0%B8%D1%8F/", "text": "\n                    Повечето от критикуващите настояват бъдещият музей да не бъде само църковен, а да има и раздел посветен на ландшафтната архитектура. Те припомнят, че парк Аязмото е сред националните паметници на  градинарското изкуство. Още миналата година старозагорският митрополит Киприан поиска терена  за да бъдел направен музей на предшествениците му, владиците Методи Кусев, Павел, Климент, Панкратий  и Галактион. Средствата за музея щели да дойдат от дарители. Груби сметки показват, че една такава нова сграда няма да струва по-малко от 5 милиона лева, признават строители и изразяват съмнение, че сумата  може да бъде набрана бързо. Към момента няма изготвен дори идеен проект, а някогашният полуразрушен ресторант насред парка е включен в учебниците по архитектура като пример за модерно мислене и ще бъде грехота да се затрие завинаги, коментират специалистите.\n\n\n                    ", "date": "2018.01.25", "title": " Общинари даряват имот на църквата за музей"}
{"url": "http://www.monitor.bg/a/view/2672-4500-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B0-%D1%82%D1%80%D0%BE%D0%B2%D1%8F%D1%82-%D0%9D%D0%B0%D1%86%D0%B8%D0%BE%D0%BD%D0%B0%D0%BB%D0%B5%D0%BD-%D0%BF%D0%B0%D1%80%D0%BA-%D0%9F%D0%B8%D1%80%D0%B8%D0%BD/", "text": "\n                    4500 автомобила тровят националния парк „Пирин“ всеки уикенд установиха след направена проверка в събота и неделя служители на Национален парк „Пирин”. По този повод кметът на Банско Георги Икономов заяви пред медиите: „Едно от задълженията на публичните власти е спазването на екологичното законодателство и подпомагане поддържането на околната среда. В тази връзка и в контекста на многократно заявяваната твърда позиция на български „екологични” организации против изграждането на най-щадящия природата транспорт – лифтовия, оповестяваме горните данни за броя на МПС, навлезли на територията на Пирин. Всички ние добре знаем, особено след сериозното замърсяване на въздуха в столицата, че то идва вследствие на два основни фактора – вредните емисии от изгорелите автомобилни газове и битовото горене. Не е необходимо да бъдеш тесен специалист, за да разбереш разликата между достъпа до планината посредством лифтове и достъпа посредством автомобили. Заявил съм позицията на местната администрация за създаване на данъчни облекчения за потребителите на екологични горива за битово отопление на територията на общината. Още през 2013 година съм заявил позицията си и по отношение присъствието на автомобили в парк „Пирин”.  Единственото, което ме озадачава в случая е, че т.нар. „еколози” следваше сами да търсят тази логика при категоричното си отричане на възможността за изграждане на втори лифт в ски зона Банско. Държавата и общината са на своето място, защитавайки обществения интерес – давайки възможност за развитие на един планински регион по начин, който да не ощетява природните дадености. А къде точно се позиционират т.нар. „еколози” и дали защитават Пирин или зад този гръмък лозунг се крие нещо по-прозаично, оставям всеки сам да прецени за себе си. Това, което знам като градоначалник е, че ще търся варианти и добри европейски практики за ограничаване на достъпа на автомобили до парк „Пирин”, които да предложа на държавните органи за реализация. Това, което знам е, че ще продължавам да работя в посока създаването на официална статистика за броя на МПС, движещи се по общинския път Банско – х. Вихрен чрез монтирането на интелигентно видеонаблюдение. Такава статистика има сериозна стойност за изготвянето на обективни анализи при определяне политиката на управление на националните паркове. Това, което знам е, че уплътняването на ски-зона Банско с допълнително лифтово стопанство, не би нарушило баланса в планината. Далеч по-вредно е излъчването на вредни емисии от едно натоварено шосе насред Пирин”, заяви Икономов по повод изнесената информация.\n                    ", "date": "2018.01.25", "title": "4500 коли тровят Пирин"}
{"url": "http://www.monitor.bg/a/view/47770-100%D0%BC%D0%B5%D1%82%D1%80%D0%BE%D0%B2-%D1%81%D0%BE%D0%BD%D0%B4%D0%B0%D0%B6%D0%B5%D0%BD-%D0%BA%D0%BB%D0%B0%D0%B4%D0%B5%D0%BD%D0%B5%D1%86-%D1%89%D0%B5-%D1%81%D0%BD%D0%B0%D0%B1%D0%B4%D1%8F%D0%B2%D0%B0-%D1%81-%D1%87%D0%B8%D1%81%D1%82%D0%B0-%D0%B2%D0%BE%D0%B4%D0%B0-%D0%B4%D0%B2%D0%B5-%D1%81%D0%B5%D0%BB%D0%B0/", "text": "\n                    100-метров сондажен кладенец с изолиране на горните водоносни хоризонти е новото водовземно съоръжение, изградено към помпената станция на селата Черногорово и Крали Марко. С него ще бъде решен проблема с влошеното качество на питейните води в тези населени места, заради завишеното съдържанието на нитрати над установената законова норма /50 mg/l, информираха от Регионалната здравна инспекция в Пазарджик. Здравната инспекция и ВиК- дружествата в областта работят по съвместни програми за мониторинг върху качеството на питейната вода и след като бе направено предписание към водното дружество да реши проблема с лошото качество на водата, това вече е факт в най-кратки срокове. Новият тръбен кладенец се намира до основната помпена станция и експлоатационният му дебит е 15л/с и през по-голямата част от годината ще замести изцяло съществуващите два тръбни кладенеца със завишено съдържание на нитрати във водата им. Старите ще останат като резервно захранване и за добавяне на недостигащи водни количества при максимална консумация през летните месеци. Добиваната вода от новия и двата стари тръбни кладенеца ще се събира и смесва в резервоара на основната помпена станция, а осигуреният от новото водовземно съоръжение дебит ще е напълно достатъчен да обезпечи питейното водоснабдяване на селата Черногорово и Крали Марко. В момента кладенецът се оборудва и в най-кратки срокове ще бъде пуснат. Очакваният ефект след въвеждането на кладенеца в експлоатация е да се подобри качеството на питейната вода в двете села и да няма риск за жителите им.\n                    ", "date": "2018.01.25", "title": "100-метров сондажен кладенец ще снабдява с чиста вода две села"}
{"url": "http://www.monitor.bg/a/view/58848-%D0%94%D0%BE-%D0%BC%D0%B8%D0%BD%D1%83%D1%81-4-%D0%B3%D1%80%D0%B0%D0%B4%D1%83%D1%81%D0%B0-%D0%B4%D0%BD%D0%B5%D1%81/", "text": "\n                    Днес на много места в равнинната част от страната ще има инверсионна облачност или мъгла. В часовете около обяд облачността ще се разкъсва и намалява, а видимостта ще се подобрява. В планинските райони ще е слънчево и почти тихо. Максималните температури ще са предимно между минус 1° и 4°. Такава е прогнозата за времето на Националния институт по метеорология и хидрология (НИМХ) при БАН, съобщи дежурният синоптик Георги Цеков за „Фокус“.Над Черноморието ще бъде предимно слънчево. Ще духа слаб до умерен север-североизточен вятър. Максималните температури на въздуха ще са от 3° до 5°. Температурата на морската вода е 6-7°. Вълнението на морето ще е 2-3 бала.Над планините ще бъде слънчево. По билата ще духа умерен север-североизточен вятър. Температурите ще се повишат, максималната на височина 1200 метра ще е около 1°, на 2000 метра – около минус 4°.\n                    ", "date": "2018.01.25", "title": "До 4 градуса днес  "}
{"url": "http://www.monitor.bg/a/view/36477-%D0%9F%D1%80%D0%B0%D0%B2%D1%8F%D1%82-%D0%BF%D0%BE%D0%B4%D0%B7%D0%B5%D0%BC%D0%B5%D0%BD-%D0%BA%D0%B0%D0%B4%D0%B0%D1%81%D1%82%D1%8A%D1%80-%D0%B7%D0%B0-%D0%92%D0%B8%D0%9A/", "text": "Предлагат по 1,5 куб. м на месец евтина вода за бедни до 1 лв./куб. м\n                    Изграждането на подземен кадастър, който ще описва цялата ВиК мрежа в страната, е една от идеите, които ще залегнат в новия Закон за водоснабдяването и канализацията. Днес започва обществената консултация за изготвяне на законопроекта, съобщиха от строителното министерство. В рамките на 30 дни всички заинтересовани страни могат да изпратят своите коментари и предложения на имейл zvik@mrrb.government.bg или на пощенския адрес на Министерството на регионалното развитие и благоустройството.С новия закон ще се урежда стопанисването, поддържането и експлоатацията на ВиК системите и съоръженията и предоставянето на ВиК услугите, като се дефинират права и задължения на потребителите. Ще се регламентира редът за планиране на развитието, изграждането и управлението на ВиК системите, консолидацията, разработването на регионални генерални планове, възникване и учредяване на сервитути и упражняване на произтичащите от тях права.По време на консултацията ще бъдат приемани предложения за управлението на ВиК системите и съоръженията след приключване или изтичане на действащите към момента договори за тяхното стопанисване, поддържане и експлоатация и предоставяне на ВиК услугите, промени в границите на обособените територии или броя на ВиК операторите, начинът на управление на активите и др.Като приложение на обществено обсъждане се подлага и Механизъм за гарантиране на защитата на уязвимите потребители и/или ползватели в контекста на Стратегията за финансиране на ВиК отрасъл. Защитата на тези лица ще се реализира чрез закона и затова в него се дефинират термините „ползвател на ВиК услуга“, „уязвим потребители/или ползвател“ и „гарантирано минимално количество водопотребление“, обясниха от ведомството на Николай Нанков.Една от мерките в механизма, която се пуска за обществено обсъждане е за определените като уязвими потребители и/или ползватели на ВиК услуги да се гарантира разходването на минимално водно количество до 50 л вода на човек на ден или 1,5 куб. м на месец с цена от 1 лв./куб. м. Разликата до определената от съответния ВиК оператор цена ще се субсидира от държавния бюджет. Освен това доставката, монтажът и пломбирането на водомер в полза на уязвими лица да се извършва от оператора, а разходите да му се възстановяват от държавния бюджет като част от изплащаната му субсидия.В механизма се предлага мерките за защита на уязвимите потребители и/или ползватели да се осъществяват чрез взаимодействие между създаден със Закона за ВиК Фонд и ВиК операторите. Регламентацията на финансовите взаимоотношения по този начин ще осигури по-ефективен контрол на разходване на ресурса и ще ограничи максимално излишните разходи за администриране на процеса по разплащане.Информация за лицата, попадащи в обхвата на групите уязвими потребите, ще бъде подавана на Фонда от Агенцията за социално подпомагане.\n                    ", "date": "2018.01.25", "title": "Правят подземен кадастър на водопроводите и канализацията"}
{"url": "http://www.monitor.bg/a/view/62475-%D0%94%D1%8F%D0%B4%D0%BE-%D1%83%D0%B1%D0%B8-%D0%B6%D0%B5%D0%BD%D0%B0-%D1%81%D0%B8-%D0%BE%D1%82-%D1%80%D0%B5%D0%B2%D0%BD%D0%BE%D1%81%D1%82/", "text": "\n                    Мъж от свищовското село Българско Сливово е арестуван за умишлено умъртвяване на собствената си съпруга. На 19 януари в полицията в Свищов постъпил сигнал от Ламби К. на 77 години, който съобщавал, че 72-годишната му съпруга Мария е сложила край на живота си, като се е обесила. Самоубийството било извършено в необитаем имот в селото, собственост на семейството. На мястото веднага е изпратен екип криминалисти. При извършването на огледа и последвалата аутопсия на трупа обаче, е установено по категоричен начин, че се касае за насилствена смърт. По тялото на жената имало следи от задушаване, а освен тях и множество синини и кръвонасядания. След като бил притиснат, съпругът Ламби признал, че е умъртвил жена си, при това още седмица по-рано. Между двамата избухнал скандал, като причина за него била лютата ревност от страна на възрастния мъж, който бил убеден, че благоверната му изневерява. Двамата имали ферма за животни и старецът подозирал, че бабичката му се закача и задява с доста по-младите от нея гледачи на животните и ги гледа доста палаво и похотливо.Додото се нахвърлил върху бабичката си и нанесъл побой. Това обаче му се видяло не достатъчно и той решил да я убие. притиснал с ръката си носа и устата и стискал така, докато жената престанала да оказва съпротива и се отпуснала безжизена в ръцете му. След като разбрал какво есторил, дядо Ламби се изплашил и решил да инсценира самоубийство на съпругата си, като е завлякъл в необитаемата постройка край къщата и я окачил на въжето. Номерът му обаче не минал пред опитните полицаи криминалисти.С постановление на наблюдаващия прокурор от окръжна прокуратура Велико Търново, извършителят на престъплението вече е привлечен към наказателна отговорност за извършено предумишлено убийство. Задържан е за срок до 72 часа. Предстои да бъде внесено в съда искане за вземане спрямо него на най-тежката мярка за неотклонение „задържане под стража”. Разследването по случая продължава под ръководството на окръжна прокуратура – Велико Търново.\n                    ", "date": "2018.01.25", "title": "Дядо уби жена си от ревност "}
{"url": "http://www.monitor.bg/a/view/29786-%D0%A0%D1%83%D0%BC%D1%8A%D0%BD%D1%81%D0%BA%D0%B8-%D1%82%D0%B8%D1%80%D0%B0%D0%B4%D0%B6%D0%B8%D1%8F-%D0%BA%D0%B0%D1%80%D0%B0-%D0%BF%D0%BE%D1%87%D0%B5%D1%80%D0%BF%D0%B5%D0%BD-%D0%BF%D0%BE-%D0%BF%D1%8A%D1%82%D1%8F-%D0%A0%D1%83%D1%81%D0%B5-%D0%91%D1%8F%D0%BB%D0%B0/", "text": "Дрегерът отчел 2,26 на хиляда концентрация на алкохол\n                    Румънски тираджия шофирал солидно почерпен по международното шосе Русе – Бяла, станало печално известно с големия брой катастрофи.\n\nГраждани, движещи се по същия път на 24 януари т.г., сигнализирали за неадекватното поведение на водача на тежкотоварен камион „Мерцедес“ с чужда регистрация. Служители на районното управление в Бяла спрели за проверка тира, управляван от 49-годишен румънец. При проверка с дрегер уредът отчел 2,26 промила на хиляда концентрация на алкохол.\n\nНа чужденеца е съставен акт и му е издаден талон за медицинско изследване на кръвта. Образувано е бързо производство.\n\nРекордът за каране на градус в Русенско е от 9 януари т.г. и е на 36-годишен водач. Мъжът седнал зад волана с с 5,24 промила алкохол в кръвта, което означава, че е изпил повече от литър и половина твърд алкохол.\n                    ", "date": "2018.01.25", "title": "Румънски тираджия кара  почерпен по пътя Русе – Бяла"}
{"url": "http://www.monitor.bg/a/view/75931-%D0%A2%D1%80%D1%8A%D0%BC%D0%BF-%D0%B3%D0%BE%D1%82%D0%BE%D0%B2-%D0%B4%D0%B0-%D0%B4%D0%B0%D0%B4%D0%B5-%D0%BF%D0%BE%D0%BA%D0%B0%D0%B7%D0%B0%D0%BD%D0%B8%D1%8F-%D0%BF%D0%BE%D0%B4-%D0%BA%D0%BB%D0%B5%D1%82%D0%B2%D0%B0-%D0%B7%D0%B0-%D1%80%D1%83%D1%81%D0%BA%D0%B0%D1%82%D0%B0-%D0%BD%D0%B0%D0%BC%D0%B5%D1%81%D0%B0-%D0%B2-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%A1%D0%90%D0%A9/", "text": "\n                    Президентът на САЩ Доналд Тръмп обяви, че е готов да даде показания под клетва пред специалния прокурор Робърт Мълър, който води разследването за евентуална руска намеса в американските президентски избори през 2016 година. \"Всъщност чакам това с нетърпение. Готов съм да го направя под клетва\", каза Тръмп пред журналисти в Белия дом. Той дори заяви, че би искал това да стане възможно най-скоро. По думите на американския президент изслушването може да стане след две или три седмици. Все пак Тръмп заяви, че преди срещата смята да се посъветва със своите адвокати. По-рано в. „Вашингтон пост” съобщи, че специалният прокурор иска да разпита държавния глава на САЩ по повод отстраняването от длъжност на бившия съветник по националната сигурност Майкъл Флин и бившия директор на ФБР Джеймс Коми. Мълър иска да знае какво всъщност е било основанието на Тръмп да уволни Флин и Коми.\n                    ", "date": "2018.01.25", "title": "Тръмп готов да даде показания под клетва за „руската намеса” в изборите в САЩ"}
{"url": "http://www.monitor.bg/a/view/49100-%D0%9C%D0%B5%D1%80%D0%B8%D0%BB-%D0%A1%D1%82%D1%80%D0%B8%D0%B9%D0%BF-%D1%81%D1%82%D0%B0%D0%B2%D0%B0-%D1%81%D0%B2%D0%B5%D0%BA%D1%8A%D1%80%D0%B2%D0%B0-%D0%BD%D0%B0-%D0%9A%D0%B8%D0%B4%D0%BC%D0%B0%D0%BD/", "text": "\n                    В ролята на свекърва на Никол Кидман ще видим Мерил Стрийп във втория сезон на успешната продукция на HBO “Големите малки лъжи“. Тя ще скочи в кожата на Мери Луиз Райт, а в предстоящите серии ще разнищва смъртта на сина си Пери (Александър Скарсгард). Според данни на Variety Стрийп ще получи по 800 хиляди долара за всеки епизод. „За всички нас е повече от вълнуващо, че единствената и неповторима Мерил Стрийп се присъедини към актьорския състав на \"Големите малки лъжи\" за втория сезон\", написа в Туитър Рийз Уидърспун, която е и сред съпродуцентите на хитовата поредица, вдъхновена от едноименния бестселър на Лиан Мориарти. Впечатляващият каст на поредицата се допълва още от Лора Дърн, Шайлин Удли и Зоуи Кравиц.\n\nНовината за участието на Стрийп в „Големите малки лъжи“ идва само няколко дни, след като актрисата получи своята рекордна 21-ва номинация за „Оскар“ с филма „Вестник на властта“.\n                    ", "date": "2018.01.25", "title": "Мерил Стрийп става свекърва на Кидман"}
{"url": "http://www.monitor.bg/a/view/28923-%D0%93%D1%80%D0%B8%D0%BF%D0%BD%D0%B0-%D0%B5%D0%BF%D0%B8%D0%B4%D0%B5%D0%BC%D0%B8%D1%8F-%D0%B8-%D0%B2-%D0%A1%D0%BE%D1%84%D0%B8%D0%B9%D1%81%D0%BA%D0%B0-%D0%BE%D0%B1%D0%BB%D0%B0%D1%81%D1%82-%D0%BE%D1%82-%D0%B4%D0%BD%D0%B5%D1%81/", "text": "\n                    РЗИ – Софийска област обявява грипна епидемия на територията на цялата Софийска област от днес, с всички произтичащи от това противоепидемични мерки и преустановяване на учебните занятия за пет календарни дни, до 29 януари включително. Това съобщиха от пресцентъра на Министерството на здравеопазването.\n\nГрипна епидемия е обявена и на територията на област Бургас. На Регионално управление на образованието в Бургас е препоръчано да бъдат преустановени учебните занятия от вчера следобед до понеделник (29 януари) включително.\n\nДо второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации.\n\nРегионалните здравни инспекции следят епидемичните показатели и предприемат незабавни мерки, тъй като картината на заболяваемостта е динамична.\n\n \n                    ", "date": "2018.01.25", "title": "Грипна епидемия и в Софийска област от днес"}
{"url": "http://www.monitor.bg/a/view/84526-%D0%A0%D0%B5%D0%B0%D0%BB-%D0%9C-%D1%81-%D1%84%D0%B8%D0%B0%D1%81%D0%BA%D0%BE-%D1%81%D1%80%D0%B5%D1%89%D1%83-%D1%81%D0%BB%D0%B0%D0%B1%D0%B0%D0%BA-%D0%B0%D1%83%D1%82-%D0%B5-%D0%BE%D1%82-%D0%9A%D1%83%D0%BF%D0%B0%D1%82%D0%B0-%D0%BD%D0%B0-%D0%BA%D1%80%D0%B0%D0%BB%D1%8F/", "text": "Пускат Роналдо през лятото срещу 200 млн. евро\n                    „Реал“ (Мадрид) преживя истинско фиаско срещу слабака „Леганес“ и след загуба с 1:2 в реванша на \"Сантиаго Бернабеу\" отпадна на четвъртфиналите в турнира за Купата на краля. „Белия балет“ бе спечелил първата среща с 1:0, но след успеха в реванша и заради повече отбелязани голове на чужд терен 13-ият в Ла Лига „Леганес“ се класира за полуфиналите за пръв път в историята си. Зинедин Зидан бе дал почивка на повечето си звезди, сред които Кристиано Роналдо и Гарет Бейл.Гостите поведоха в 31-ата минута след страхотен удар от 25 м на Хавиер Ерасо. В началото на втората част Карим Бензема изравни, но в 55-ата минута „Леганес“ отново поведе след точен удар с глава на Габриел от десетина метра.\"Това е фиаско. Най-лошия момент в треньорската ми кариера, призна след мача наставникът на „Реал“ (М) Зинедин Зидан. - Не съжалявам за решенията, които взех в този мач. Поемам отговорност за това, което направих. След победата с 1:0 в първия мач да започнем по този лош начин в реванша е необяснимо поведение за мен. Ето затова съм ядосан. Не разбирам какво става\", коментира Зидан.„Реал“ е в криза в последните месеци, като изостава на 4-о място в първенството на цели 19 т. зад лидера „Барселона“. Зидан призна, че бъдещето му в клуба до голяма степен зависи от осминафиналните мачове в Шампионската лига срещу „Пари Сен Жермен“ през февруари.В същото време испанските медии пуснаха в обръщение цената, срещу която от „Реал“ са готови да се разделят със звездата си Кристиано Роналдо и тя е 200 млн. евро. Сумата изглежда огромна, но всъщност е пет пъти по-ниска от заложената в договора му клауза за преждевременно разтрогване от 1 млрд. евро.Единственият сериозен кандидат към момента, който може да се я позволи, изглежда бившият клуб на португалеца „Манчестър Юнайтед“.Алавес - ВАЛЕНСИЯ - 2:3 след дузпи, 2:1 (1:2 в първия мач)\nСЕВИЛЯ - Атлетико Мадрид - 3:1 (2:1)Барселона - Еспаньол - (0:1)\n\n\n                    ", "date": "2018.01.25", "title": "„Реал“ (М) с фиаско срещу слабак, аут е от Купата на краля"}
{"url": "http://www.monitor.bg/a/view/85965-%D0%90%D1%80%D1%81%D0%B5%D0%BD%D0%B0%D0%BB-%D1%81%D0%B5-%D0%B4%D0%BE%D0%B1%D1%80%D0%B0-%D0%B4%D0%BE-%D1%84%D0%B8%D0%BD%D0%B0%D0%BB-%D1%81%D1%8A%D1%81-%D0%A1%D0%B8%D1%82%D0%B8-%D0%BD%D0%B0-%D0%A3%D0%B5%D0%BC%D0%B1%D0%BB%D0%B8/", "text": "\n                    „Арсенал“ победи „Челси“ с 2:1 на \"Емиратс\" в лондонското дерби и се класира за финала за Купата на лигата на Англия. Първата среща на \"Стамфорд Бридж\" преди две седмици завърши 0:0, а в реванша възпитаниците на Арсен Венгер стигнаха до обрат, след като допуснаха ранно изоставане. В седмата минута Еден Азар откри, но само 5 минути по-късно „топчиите“ изравниха след разбъркване след корнер. Гостите получиха нов удар след половин час, когато Уилиан трябваше да бъде заменен принудително заради травма на бедрото, а дебют за \"сините\" направи привлеченият от „Евертън“ Рос Баркли.След час игра Александър Лаказет донесе успеха на „Арсенал“ и осигури на тима си участие във финала на 25 февруари на \"Уембли\" срещу „Манчестър Сити“.„Знаехме, че трябва да променим нещо и го направихме. Имаме достатъчно време да се подготвим за финала и ще го сторим. Радостни сме, че отново отиваме на \"Уембли\". Вече сме играли два финала там\", коментира Арсен Венгер, който се надява този път „Арсенал“ да вдигне трофея.Колегата му в „Челси“ Антонио Конте пък отдаде успеха на съперника на шанса. „Мачът беше равностоен, всеки от двата отбора можеше да победи, но „Арсенал“ явно имаше късмет днес“, сподели той. \n\n\n                    ", "date": "2018.01.25", "title": "„Арсенал“ се добра до финал със „Сити“ на „Уембли“"}
{"url": "http://www.monitor.bg/a/view/36013-%D0%91%D0%BE%D0%B6%D0%B8%D0%BD%D0%BE%D0%B2-%D0%BF%D1%80%D0%B5%D0%B4-%D0%B4%D0%BE%D0%B3%D0%BE%D0%B2%D0%BE%D1%80-%D1%81-%D0%A0%D0%B8%D0%B5%D0%BA%D0%B0-%D0%9A%D0%BE%D1%81%D1%82%D0%B0%D0%B4%D0%B8%D0%BD%D0%BE%D0%B2-%D0%BE%D1%82%D0%BB%D0%B8%D1%87%D0%B5%D0%BD-%D0%B2-%D0%98%D0%B7%D1%80%D0%B0%D0%B5%D0%BB/", "text": "\n                    Българският нападател Валери Божинов е пред договор с хърватския шампион „Риека“. Бившият отбор на Георги Иванов-Гонзо иска да привлече родния футболист, като го чака на зимния си лагер в Португалия, съобщи sportal.bg.Очаква се Божинов да парафира за година и половина или до края на сезона, но с опция за още един сезон. Преди това той ще има разговор със словенския треньор Маташ Кек, който е легенда на клуба. Бившият селекционер на Словения пое хърватите през 2013-а, като ги изведе до историческа първа титла през май миналата година и до първи златен дубъл.В същото време българският полузащитник Георги Костадинов изигра един от най-силните си мачове с екипа на „Макаби“ (Хайфа) и беше с основен принос за успеха с 3:0 над „Макаби“ (Тел Авив) за Купата на Израел. Във вторник той и съотборниците му ще разберат съперника си за 1/4-финалите на турнира.Костадинов беше извън терена месец и половина, но във втората среща след завръщането си направи две асистенции - за първото (на Роел Кехат) и второто (на Синтайеху Салалич) попадения в мача, като игра пълни 90 минути. Крайното 3:0 оформи австралиецът от украински произход Рукавиця, който получи подаване при контраатака от Костадинов. Именно двамата получиха двете най-високи оценки от медиите- по 8,5.\n\n\n                    ", "date": "2018.01.25", "title": "Божинов пред договор с „Риека“, Костадинов отличен в Израел"}
{"url": "http://www.monitor.bg/a/view/54163-%D0%94%D0%B8%D0%BC%D0%B8%D1%82%D1%8A%D1%80-%D0%9F%D0%B8%D1%80%D0%B3%D0%BE%D0%B2-%D1%81-%D0%BF%D1%8A%D1%80%D0%B2%D0%B0-%D1%82%D1%80%D0%B5%D0%BD%D0%B8%D1%80%D0%BE%D0%B2%D0%BA%D0%B0-%D0%B7%D0%B0-%D0%91%D0%BE%D1%82%D0%B5%D0%B2-%D0%9F%D0%B4/", "text": "\n                    Новото попълнение на „Ботев“ (Пд) Димитър Пиргов направи първа тренировка като футболист на \"жълто-черните\". Централният защитник се присъедини към отбора вечерта след контролната среща с „Работнички“ (2:2), а в четвъртък сутрин проведе и първото си занимание, макар и отделно от тима. Час преди новите му съотборници да се появят на терена за поредната си тренировка, Пиргов имаше бегова работа под наставленията на кондиционния треньор Атанас Николов и Иван Кочев.\n\nОтделно от отбора в последните 2 дни се подготвя и Лазар Марин. Левият бранител получи травма в глезена в деня преди контролата с „Работнички“, което стана причина той да пропусне първата проверка от лагера в Турция. Марин ще набляга на упражненията във фитнеса, докато спадне отока в глезена, а когато медицинският екип прецени, че контузията е отшумяла, ще се върне в основната група.\n\nДругият пловдивски тим - „Локомотив“, пък замина в сряда през нощта за лагера си в Анталия с група от 25 футболисти. В нея попаднаха юношите Петър Главчев и Димитър Законов, както и каращите проби Илия Джамов, Туфик Зегдан и Елитон Торета. Нигерийският национал Стивън Езе се очаква да се присъедини към състава директно в Турция след края на Африканския шампионат на нациите, който се провежда в момента в Мароко. \"Черно-белите\" ще останат в Анталия до 10 февруари, като имат планирани четири контролни срещи.\n                    ", "date": "2018.01.25", "title": "Димитър Пиргов с първа тренировка за „Ботев“ (Пд)"}
{"url": "http://www.monitor.bg/a/view/52987-%D0%9B%D0%B5%D0%B2%D1%81%D0%BA%D0%B8-%D0%BF%D0%BE%D0%B4%D0%BD%D0%BE%D0%B2%D0%B8-%D0%B7%D0%B0%D0%BD%D0%B8%D0%BC%D0%B0%D0%BD%D0%B8%D1%8F%D1%82%D0%B0-%D0%B2-%D0%9C%D0%B0%D0%BB%D1%82%D0%B0/", "text": "\n                    „Левски“ стартира втората част от зимната си подготовка в Малта. Тимът на Делио Роси поднови занимания, след като имаше три дни почивка. Тази сутрин италианският специалист изведе своите футболисти за първо занимание след победата с 3:0 над деветия в Австрия - „Волфсбергер“. Всички играчи бяха на разположение, като тези, които напуснаха острова през паузата, се прибраха навреме късно вечерта. По време на тренировката футболистите демонстрираха отлично настроение.Роси направи около 20-минутен разбор на мача с австрийците, след което проведе занимание около час и половина. Този път тренировката беше изцяло с топка след тежките първи две седмици, преминала главно за физическа кондиция. За следобед е планирано и второто занимание на отбора.В Малта „Левски“ ще изиграе още три контроли. На 29 януари е проверката с втория най-стар клуб на острова „Флориана“, а на 2 февруари – с австрийския „Флоридсдорфер“. Последната среща е насрочена за 5 февруари, а съперник ще бъде грузинският „Локомотив“ (Тбилиси). Всички контроли са с начален час 17:30 българско време, ще се играят на националния стадион на Малта и ще бъдат предавани пряко по Diema Sport 2.\n\n\n                    ", "date": "2018.01.25", "title": "„Левски“ поднови заниманията в Малта"}
{"url": "http://www.monitor.bg/a/view/1293-%D0%91%D0%B5%D0%BB%D1%87%D0%B5%D0%B2-%D0%BD%D0%B5-%D0%B4%D0%B0%D0%B4%D0%B5-%D0%BF%D0%BE%D1%87%D0%B8%D0%B2%D0%BA%D0%B0-%D0%BD%D0%B0-%D1%81%D0%B2%D0%BE%D0%B8%D1%82%D0%B5/", "text": "\n                    Въпреки гръмката победа с 8:0 над китайския „Дзянсу Сунин“, треньорът на ЦСКА-София Стамен Белчев не пожали своите и ще проведе две тренировки в днешния ден.Всички играчи на българския тим са здрави и в отлично настроение след успеха над тима, воден от италианския спец Фабио Капело, информира клубният сайт. Футболистите, които получиха повече игрови минути срещу китайците, проведоха възстановително занимание сутринта, а тези, които се появиха на терена към края на двубоя, тренираха на пълни обороти. Следобед всички ще се включат наравно в заниманието.Следващата контрола на ЦСКА-София е в събота (27 януари) от 13:00 часа срещу най-сериозния съперник в подготовката „Динамо“ (Киев). Срещата ще се предава пряко по каналите на Diema Extra, както и онлайн в клубния сайт на „червените“.В Италия пък не спестиха критиките си към Капело, макар той да е начело на китайски отбор. Загубата на неговия тим се оказа втора в рамките на 10 дни, като преди това „Дзянсу Сунинг“ е отстъпил и пред четвъртодивизионния германски „Алтглиениске“ с 0:2.По този повод италианското издание sportfair.it пише: “Победен? Не, унижен. „Дзянсу“ на Капело губи с 0:8, но проблемът е за „Интер“.\n\n\n                    ", "date": "2018.01.25", "title": "Белчев не даде почивка на своите"}
{"url": "http://www.monitor.bg/a/view/923-%D0%A7%D0%B8%D0%BB%D0%B8%D1%87-%D0%BD%D0%B0-%D1%84%D0%B8%D0%BD%D0%B0%D0%BB-%D0%B8%D0%B7%D0%BC%D0%B5%D1%81%D1%82%D0%B8-%D0%93%D1%80%D0%B8%D1%88%D0%BE-%D0%BE%D1%82-%D1%82%D1%80%D0%B5%D1%82%D0%BE%D1%82%D0%BE-%D0%BC%D1%8F%D1%81%D1%82%D0%BE/", "text": "Федерер и Чун решават кой ще играе срещу хърватина за титлата\n                    Марин Чилич измести Григор Димитров от третото място в световната ранглиста на АТР, която ще бъде обновена в понеделник след края на Откритото първенство на Австралия. Това стана, след като хърватинът се класира за финала в Мелбърн, което му гарантира нови 1200 точки. Донесе му ги победата над британеца Кайл Едмънд, който отстрани Димитров на четвъртфинала и не му позволи да защити своите 720 т. от миналата година, когато игра срещу Рафаел Надал на полуфинал. Чилич събира 5005 т., минава с 3 места напред и става трети, което е личен рекорд в професионалната му кариера. Ако спечели титлата пък ще има 5805 т. Нашият най-добър тенисист ще остане с 4630, с което ще мине на 4-ата позиция.Марин Чилич би с 6:2, 7:6(4), 6:2 23-годишния Кайл Едмънд за 2 часа и 20 минути игра, като за успеха му помогна най-вече натрупаният опит. Британецът обаче имаше проблеми с придвижването, още през първия сет той взе медицинско прекъсване. Преодолял болката, Едмънд като че ли не успя да повярва в третия сет, че е способен да обърне мач в своя полза от 0-2 и на практика с това улесни далеч по-известния си противник. За Чилич финалът в Мелбърн ще е трети в турнир от Големия шлем в кариерата му. Неговият съперник ще стане ясен след другия полуфинал, в който утре играят корейското чудо Хьон Чун и Роже Федерер. Преди половин година Марин Чилич игра финал на \"Уимбълдън\" срещу Маестрото.\"Във втория сет имах приливи и отливи в играта си, коментира Чилич мача си с Едмънд. Не успявах да върна повече ретури, за да го поставя под напрежение, пропуснах някои форхенди, а и Кайл започна да сервира по-добре. Все пак беше важно, че спечелих тайбрека.В третия гейм на третия сет, когато го пробих, той остави няколко топки да минат покрай него. Със сигурност имаше някакви проблеми с придвижването и затова се опитвах да го движа повече. Той имаше доста тежки мачове в турнира досега, записа някои големи победи, но това си оказа влияние. Аз лично се чувствам много добре. Все пак най-хубавото е, че имам два почивни дни и се надявам да бъда напълно възстановен за финала в неделя.\"\n\n\n                    ", "date": "2018.01.25", "title": "Чилич на финал, измести Гришо от третото място"}
{"url": "http://www.monitor.bg/a/view/66666-%D0%A5%D0%B0%D0%BB%D0%B5%D0%BF-%D1%81%D1%80%D0%B5%D1%89%D1%83-%D0%92%D0%BE%D0%B7%D0%BD%D1%8F%D1%87%D0%BA%D0%B8-%D0%B2-%D0%BC%D0%B0%D1%87%D0%B0-%D0%B7%D0%B0-%D1%82%D0%B8%D1%82%D0%BB%D0%B0%D1%82%D0%B0/", "text": "\n                    Симона Халеп (Рум) срещу Каролин Вознячки (Дан) е мачът за титлата при жените на Откритото първенство на Австралия. Настоящата №1 в света Халеп постигна изключително трудна победа над Ангелик Кербер (Гер) с 6:3, 4:6, 9:7 след 2 час и 21 минути игра на изключително високо ниво. Тя завърши с 50 печеливши удара и отстрани шампионката от 2016 г. Така Халеп ще играе на финал на турнир от Големия шлем за трети път след два неуспешни опита да стигне до титлата на \"Ролан Гарос\". Нейната победа срещу Кербер беше пета от 9 играни мача помежду им. Германката нямаше загуба от началото на годината и с тази лидерката в световната ранглиста прекъсна серията й от 14 поредни успеха.“Определено беше много тежко, призна Халеп. - Сега треперя, много съм емоционална. Тя е много тежък противник. Много се радвам, че издържах и спечелих. Това беше вторият ми най-дълъг мач в турнира (Б.Р. след онзи срещу Лорън Дейвис, продължил 3.44 ч.), така че не е лесно да изиграеш два такива двубоя в един турнир. Днес все едно бях на влакчето на ужасите, но не се предадох в нито едно разиграване. Всъщност съм горда от себе си\"Каролине Вознячки стана първата финалистка в Мелбърн, след като надигра белгийката Елизе Мартенс с 6:3, 7:6(2) за час и 40 минути. Датчанката, бивша №1 в света, завърши с 25 печеливши удара и 18 непредизвикани грешки. Белгийката, която изненадващо стигна до тази фаза, направи 28 уинъра и 35 грешки. За Вознячки това ще е трети финал в Големия шлем след тези на US Open през 2009 и 2014 г. \n\n\n                    ", "date": "2018.01.25", "title": "Халеп срещу Вознячки в мача за титлата"}
{"url": "http://www.monitor.bg/a/view/58662-%D0%98-%D0%A2%D1%80%D0%BE%D0%B8%D1%86%D0%BA%D0%B8-%D0%BD%D0%B5%D1%82%D1%8A%D1%80%D0%BF%D0%B5%D0%BB%D0%B8%D0%B2-%D0%B4%D0%B0-%D0%B8%D0%B3%D1%80%D0%B0%D0%B5-%D0%B2-%D0%A1%D0%BE%D1%84%D0%B8%D1%8F/", "text": "\n                    Сърбинът Виктор Троицки призна, че чака с нетърпения тенис турнира в столичната зала \"Арена Армеец\" в началото на февруари. \"Здравей, България! Ще се видим на DIEMA XTRA Sofia Open. Нямам търпение“, заяви в специално видеообръщение към българите финалистът на сингъл през 2016 г. и шампион на двойки през 2017-а в най-престижния турнир, който се играе у нас.Видеопослания към българската публика преди това отправиха шампионът Григор Димитров, който ще е поставен под №1 в схемата, както и корейското чудо от Australian Open Хьон Чун.Турнирът от категория АТР 250 e от 4 до 11 февруари и билетите за него са вече в продажба на eventim.bg и в партньорската мрежа в цялата страна.\n\n\n                    ", "date": "2018.01.25", "title": "И Троицки нетърпелив да играе в София"}
{"url": "http://www.monitor.bg/a/view/27767-%D0%A2%D1%80%D0%B5%D0%BD%D1%8C%D0%BE%D1%80%D0%B8-%D0%B8-%D1%81%D1%8A%D1%81%D1%82%D0%B5%D0%B7%D0%B0%D1%82%D0%B5%D0%BB%D0%B8-%D0%BE%D1%86%D0%B5%D0%BD%D0%B8%D1%85%D0%B0-%D0%91%D0%B0%D0%BD%D1%81%D0%BA%D0%BE-%D1%81-%D0%BE%D1%82%D0%BB%D0%B8%D1%87%D0%B5%D0%BD/", "text": "Диджей Спрайт: Подготвил съм за пускане и химна на България\n                    Треньори, състезатели и представители на Международната федерация по ски (ФИС) оцениха като отлични условията за предстоящите стартове от Световната купа по сноуборд в елитния ни пирински зимен курорт Банско. Това мнение се наложи по време на двете технически конференции, проведени в хотел \"Стражите\", където са настанени отборите.Двете конференции - тази за състезанията по паралелните гигантски слаломи и за скоростния бордъркрос, бяха водени от директора на надпреварата Виктор Гичев. На тях освен представителите на отборите бяха, естествено, и главният съдия на Световната купа в сноуборда Уве Байер и заместник-председателят на организационния комитет и на Българската федерация по ски Георги Бобев. Гостите оцениха високо и настаняването на екипите в хотел \"Стражите\".Известният диджей Спрайт (DJ Sprite), чиито изпълнения по време на стартовете на алпийците и сноубордистите от Белия керван са станали нещо като емблема на Банско, пък сподели, че голямата ни надежда за победител Радослав Янков му е поръчал специален \"музикален допинг\". Той е пожелал при неговите спускания по трасето на паралелния гигантски слалом планината да бъде озвучена с изпълнения на рок легендите AC/DC. Освен това той ще разчита и на горещата подкрепа на публиката на Бъндеришка поляна, където миналата година спечели единия от двете старта.Радо ще има много силна конкуренция в лицето на олимпийския шампион от Сочи 2014 Вик Уайлд (Рус), Андрей Соболев (Рус), Бенямин Карл (Ав), Андреас Промегер (Ав), Силван Дофур (Фр), Роналд Фишналер (Ит), Кристоф Мик (Ит), лидера в класирането за Световната купа Невин Галмарини (Швейц) и др.Квалификациите започват в петък в 8.30 ч., а финалите са насрочени за 4 часа по-късно. Входът за трибуните е свободен, а качването ще става срещу билет за кабинката или валидна лифт карта. С тях ще могат да се ползват и микробусите по паралелната линия, предназначени за извозване на зрителите до Бъндеришка поляна\"И химна съм приготвил - сподели диджей Спрайт. - Дано да има повод да го пусна, било в петък или в неделя. Водил съм всичките състезания на Радо. Ще стискаме палци и за Сани Жекова, която ще стартира в събота.\" \n\n\n                    ", "date": "2018.01.25", "title": "Треньори и състезатели оцениха Банско с \"отличен\""}
{"url": "http://www.monitor.bg/a/view/12907-%D0%9C%D1%82%D0%B5%D0%BB-%D0%B5-%D0%BF%D0%BE%D0%B4%D0%B3%D0%BE%D1%82%D0%B2%D0%B8%D0%BB-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8-%D0%B8%D0%B7%D0%BD%D0%B5%D0%BD%D0%B0%D0%B4%D0%B8-%D0%B7%D0%B0-%D1%84%D0%B5%D0%BD%D0%BE%D0%B2%D0%B5%D1%82%D0%B5/", "text": "\n                    И тази година Мтел, част от A1 Group, ще подкрепи стартовете от Световната купа по сноуборд за мъже и жени в Банско от 26 до 28 януари. Телекомът е подготвил много игри и изненади, които ще очакват феновете на зимните спортове в специална FUN зона, изградена в партньорство със Samsung.Един щастливец ще има шанса да спечели най-новия смартфон на Samsung – Galaxy A8 (2018). Пет от участниците в игрите ще си тръгнат с официални стартови номера на Световната купа по сноуборд в Банско 2018, подписани лично от Александра Жекова. По време на игрите в Пирин Мтел ще раздаде и 10 официални шапки на Българската федерация по ски. Телекомът ще раздаде на любителите на зимните спортове още над 1500 награди. Раници, тъчскрийн ръкавици и термочаши са част от подаръците, които ще останат за спомен на всеки от гостите във FUN зоната на Мтел.Специално за началото на зимния сезон в България Мтел внедри 4.5G мрежа в Банско и останалите ни зимни курорти, която осигурява скорост на връзката до 150 Mbps – увеличение с 30% спрямо досега. Технологията, която позволява това, се нарича „обединяване на честоти” (Carrier Aggregation) и генерира многократно по-бърз интернет в зависимост от използвания честотен спектър. Мтел планира да внедри „Обединяване на честоти” в цялата страна до есента на 2018 г.Освен Радослав Янков в паралелните гигантски слаломи за България ще карат Теодора Пенчева, Михаил Кръшняк, Станислав Вангелов и Димитър Ганичев, а в скоростния бордъркрос освен Александра Жекова ще се пусне и Валентин Миладинов.\n                    ", "date": "2018.01.25", "title": "Мтел е подготвил специални изненади за феновете"}
{"url": "http://www.monitor.bg/a/view/89240-%D0%9C%D0%9E%D0%9A-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D0%BA%D0%B2%D0%BE%D1%82%D0%B0-%D0%B8-%D0%B7%D0%B0-%D0%A2%D0%B5%D0%BE%D0%B4%D0%BE%D1%80%D0%B0-%D0%9F%D0%B5%D0%BD%D1%87%D0%B5%D0%B2%D0%B0/", "text": "\n                    В Българския олимпийски комитет е пристигнало потвърждение от Международния олимпийски комитет, че сноубордистката Теодора Пенчева е получила квота за участие на зимните олимпийски игри в Пьончан. 36-годишната софиянка ще се състезава в дисциплината паралелен гигантски слалом на олимпиадата. С нейното участие спортистите в българската делегация за тези зимни игри стават 20.За Теодора Пенчева стартовете този уикенд в Банско в тази дисциплина ще бъдат последна проверка преди надпреварата в Пьончан.Теодора започва спортната си кариера с фигурно пързаляне. По-късно обаче разбира, че сноубордът е нейният спорт. Открива го покрай брат си Неделчо, който е шампион на България, когато тя е все още в тийнейджърска възраст. Той й подарява и първата дъска. С нея печели първото си състезание, после я дава пък на по-малката си сестра.Теодора Пенчева прекъсва за период от 6 години състезателните си участия. Завърна се през миналия сезон за Световната купа в Банско.В първото си състезание от настоящия сезон - Европейската купа в Хохфюген (Гер), Пенчева отпадна в квалификациите, а по-късно това се случи и на Световните купи в Кортина д’Ампецо (Ит), Лакенхоф (Ав), Бад Гащайн (Ав), Рогла (Слвн). Тя беше резерва за Пьончан, но получи в последния момент квота за участие.\n\n\n                    ", "date": "2018.01.25", "title": "МОК потвърди квота и за Теодора Пенчева"}
{"url": "http://www.monitor.bg/a/view/18503-%D0%9C%D0%B0%D0%B9%D0%BA%D0%B0-%D0%BD%D0%B0-5-%D0%B4%D0%B5%D1%86%D0%B0-%D0%B8-%D0%B0%D1%80%D0%BC%D0%B5%D0%B9%D1%81%D0%BA%D0%B8-%D0%B3%D0%BE%D1%82%D0%B2%D0%B0%D1%87-%D0%BD%D0%B0%D0%BF%D0%B8%D1%80%D0%B0%D1%82-%D0%B7%D0%B0-hells-kitchen/", "text": "\n                     \n\nЧовек, готвил боб чорба за армията, гурме факир, градил менюто на хотел от световна верига и майка на пет деца, която не е стъпвала в професионална кухня, са част от кандидатите за Hell's Kitchen. Девет към девет ще бъде съотношението между мъже и жени, допуснати до кулинарната битка, чиито старт е на 27 януари по Нова. Всички те ще премерят черпак и фантазия както за чека от 100 000 лв, така и за опцията да се присъединят към екипа на ресторанта на Виктор Ангелов.\n\nДен по-рано в прайм тайма на bTV зрителите ще могат да гарнират вечерята си с лафовете на Лео Бианки, Андре Токев и Петър Михалчев в Master Chef. За да заслужи чека за 100 бона и курс с преподаватели на световно ниво в академията Le Cordon Bleu в Лондон, бъдещият победител трябва да докаже, че е готов да надмине очакванията дори към професионалистите и да промени живота си. Строгото, но справедливо жури ще предизвика информираността, опитът, гъвкавостта, изобретателността, естетиката, организацията и бизнес мисълта на претендентите, за да създават авторско изкувство от храна.  \n                    ", "date": "2018.01.25", "title": "Майка на 5 деца и армейски готвач напират за Hell's Kitchen "}
{"url": "http://www.monitor.bg/a/view/56056-anthrax-%D0%B8-tremonti-%D1%81%D0%B2%D0%B8%D1%80%D1%8F%D1%82-%D0%BF%D1%80%D0%B5%D0%B4%D0%B8-maiden-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                     \n\nМетъл гигантите от Anthrax и по-мелодичните им събратя по звучене Tremonti ще бъдат специални гости на концерта на Iron Maiden в третия ден на фестивала Hills of Rock. Легендарните нюйоркчани, които преди осем години разтърсиха националния стадион като част от „Голямата четворка“ на траша с Metallica, Slayer и Megadeath, ще избухнат в Пловдив на 22 юли. Преди тях тон за песен на Гребния канал ще даде Марк Тремонти, който феновете познават като глас на банди като Creed, Alter Bridge и един от най-великите китаристи на всички времена. Билети за Hills of Rock се продават в мрежата на ticketpro.bg на цена от 90 лв (двудневни, 20-21 юли), 80 лв (само за Iron Maiden), и 140 лв (комбиниран пас за трите дни).\n\n \n\n \n\n \n                    ", "date": "2018.01.25", "title": "Anthrax и Tremonti свирят преди Maiden в Пловдив "}
{"url": "http://www.monitor.bg/a/view/13901-%D0%9A%D0%B8%D0%BC-%D0%9A%D0%B0%D1%80%D0%B4%D0%B0%D1%88%D0%B8%D1%8F%D0%BD-%D0%B8%D1%81%D0%BA%D0%B0-%D1%87%D0%B5%D1%82%D0%B2%D1%8A%D1%80%D1%82%D0%BE/", "text": "\n                    Риалити сензацията Ким Кардашиян вече обмисля опцията да гушне четвърто дете. Дни след като в дома на 37-годишната красавица и рапъра Кание Уест се появи малката Чикаго, двамата правят преговори за нова рожба от жената, дарила ги с момиченцето. „Те попитаха сурогатната майка дали е съгласна да износи още едно дете за тях, ако решат, че искат“, издаде пред сп. Us Weekly близък до прочутата фамилия. Според TMZ, звездната двойка е броила 45 хиляди долара за да станат отново родители. „Това беше най-невероятното преживяване. Тя сбъдна мечтата ни да разширим семейстмото си“, сподели тогава пищната брюнетка.За желанието си да дари изпълнителят на Gold Digge с още едно дете, Ким се изповяда в предаването Keeping Up With The Kardashians миналия март. Тогава тя разкри, че и при двете си бременности е имала усложнения и затова специалистите й препоръчали да обмисли варианта със сурогатната майка. Ким и Кание възпитават още 4-годишната Норт и малкия Сейнт, който се появи на бял свят в края на 2015 г. \n\n\n                    ", "date": "2018.01.25", "title": "Ким Кардашиян иска четвърто"}
{"url": "http://www.monitor.bg/a/view/21665-%D0%9C%D0%B0%D0%BB%D0%B8%D0%BD%D0%B0-%D1%81%D1%82%D0%B0%D0%BD%D0%B0-%D0%B1%D0%B0%D0%B1%D0%B0/", "text": "\n                    Фолкзвездата Малина гушна първо внуче – синът й Симеон Мечев е станал баща на момиченце и то ще носи името именно на гласовитата си баба. Изпълнителката на „Не те забравям“ ще си припомня как се сменят пелени на 50-годишна възраст – ЕГН, следите от което всеки ценител на дамските прелести ще трябва да търси с лупа и географска карта, защото заралийката изглежда като фитнес модел.\n\nМечев е научил новината за бебето в Турция, където е на лагер с новия си отбор. 27-годишният халф, който в момента кара проби във „Верея“, веднага е почерпил съотборниците си, пише blitz.bg.\n\nМалина, която има ценз за футболен мениджър, е горда с развитието на кариерата на сина си. \"Давам му съвети, но той казва \"Да, да\" и пак прави каквото си реши. За съжаление напоследък нямам възможност да присъствам на мачовете му\", обясни притежателката на най-гъвкавия ханш във фолка.\n\n \n                    ", "date": "2018.01.25", "title": " Малина стана баба "}
{"url": "http://www.monitor.bg/a/view/70383-%D0%95%D0%BB%D1%82%D1%8A%D0%BD-%D0%94%D0%B6%D0%BE%D0%BD-%D1%81-%D0%BF%D1%80%D0%BE%D1%89%D0%B0%D0%BB%D0%BD%D0%BE-%D1%82%D1%83%D1%80%D0%BD%D0%B5/", "text": "\n                    Британската мега звезда Елтън Джон тръгва на тригодишно турне, което ще е последното в карниерата му. Решението 70-годишният певец взе в името на мисията да е по-добър баща. „Приоритетите ми сега са децата и семейството ми“, категоричен е той, предаде „Асошиейтед прес“. Идеята за финална световна обиколка му хрумнала през 2015 г. във Франция и оттогава планира графика си. Турнето ще стартира на 8 септември в Алънтаун, Пенсилвания, и ще включва 300 концерта в Северна Америка, Европа, Азия и Южна Америка. След това обаче изпълнителят на I'm Still Standing няма намерение да загърбва музиката. „Надявам се да продължа да творя до смъртта си“, заяви той на пресконференция в Ню Йорк.Носителят на „Грами“ и дългогодишният му партньор Дейвид Фърниш възпитават 2 деца – синът им Закари идва на бял свят през 2010 г., а 3 години по-късно се ражда и малкият Илайджа. Елтън Джон почти изцяло ще ги лиши от шанса да наследят богатството му, равняващо се на 270 милиона паунда. По-голяма част от парите му ще отидат за благотворителност, като с това се надява да ги възпита на честен труд.   \n\n\n                    ", "date": "2018.01.25", "title": "Елтън Джон с прощално турне"}
{"url": "http://www.monitor.bg/a/view/84436-1000-%D0%B4%D1%83%D1%88%D0%B8-%D1%82%D1%8A%D1%80%D1%81%D0%B8%D1%85%D0%B0-%D0%9F%D0%BE%D1%81%D0%BE%D0%BA%D0%B8-%D0%BF%D0%BE-%D1%87%D0%B5%D1%80%D0%B2%D0%B5%D0%BD%D0%B8%D1%8F-%D0%BA%D0%B8%D0%BB%D0%B8%D0%BC/", "text": "Сълзи и смях преливат в едно в новия филм на Стефан Командарев\n                    Над 1000 зрители преминаха по червения килим за гала-премиерата на новия филм на Стефан Командарев „Посоки“. Лентата направи официалния си дебют на голям екран пред българска публика в 4 препълнени зали на столично кино в сряда вечерта. Сред специалните гости в публиката бяха кметът на София Йорданка Фъндъкова, както и носителят на „Златна палма“ - турският режисьор Нури Бигле Джейлан.\n\nСълзи и смях се сляха в неподправена симбиоза през 100-минутното времетраене на лентата. Насилник или жертва си, когато провокираш фатален край при самозащита и колко оборотна звучи и днес клишираната свалка „Абе, ти знаеш ли, че имаш страхотни очи“ са само част от темите, които ще ни тласкат към полюсните настроения от днес, когато стартира широкото разпространение на „Посоки“ в българските кина.\n\n \n\n„\n\n \n\nс цел да предизвика емоции, разсъждения за това какво се случва в нашето общество. Този филм е правен и заради двете ми деца, които всъщност са основният мотив да го снимаме. С годините все повече си задавам въпроса в какво общество ще живеят, дали ще останат тук, къде и как ще им се случи животът. Друга причина е, че аз си обичам страната, пука ми за нея и за това какво се случва. Моят начин да реагирам е чрез филмите и професията ми“, разкри наскоро пред „Монитор“ режисьорът.\n\nСюжетът на филма се фокусира върху шест софийски таксита, а като трамплин на действието служи финансовия сблъсък между таксиметров шофьор (Васил Василев-Зуека) и безскрупулен банкер (Георги Кадурин). Сред останалите звезди, провокирали Ума Търман да лобира за специална награда за каста на филма в Кан, са Асен Блатечки, Герасим Георгиев-Геро, Ирини Жамбонас, Борислава Стратиева, Васил Банов, Добрин Досев, Стефан Денолюбов, Димитър Баненкин, Юлиан Вергов, Троян Гогов и др. Малка, но ключова роля има и дъщерята на Командарев – Ана, а самият\n\n \n\n\n\n \n\nс реплики от сорта на „България ще спаси света“ и „българската раса е най-висшата“ в образа на коментиращ случилите се преди часове убийство и самоубийство слушател на радио.\n\nСред следващите страни, в които „Посоки“ ще се завърти на голям екран, са Гърция, Белгия, Люксембург, Холандия, Полша, Естония, държави от Южна Америка и Китай. Към момента екипът, начело с Командарев, води преговори за разпространението на „Посоки“ и в САЩ.\n                    ", "date": "2018.01.25", "title": "1000 души търсиха „Посоки“ по червения килим"}
{"url": "http://www.monitor.bg/a/view/85357-%D0%94%D0%B8%D0%BB%D1%8A%D0%BD-%D0%9E%D0%91%D1%80%D0%B0%D0%B9%D1%8A%D0%BD-%D0%B1%D1%8F%D0%B3%D0%B0-%D0%BE%D1%82-%D0%9B%D0%B0%D0%B1%D0%B8%D1%80%D0%B8%D0%BD%D1%82%D1%8A%D1%82-%D0%BD%D0%B0-%D1%82%D0%B8%D0%B9%D0%BD%D1%81%D0%B0%D0%B3%D0%B8%D1%82%D0%B5/", "text": "\n                    В зората на нашествието на тийн сагите от семейството на „Здрач“, „Игрите на глада“ и „Дивергенти“, „Лабиринтът“ вероятно би натрупал солидни позитиви в архива си. Ето, че третата и последна част от франчайза излиза на голям екран от днес и няма как да не си отдъхнем от мисълта, че приключенията на Томас (в ролята - Дилън О'Брайън) и дружина приключват. Още по-успокояващ е фактът, че продуцентите и режисьорът Уес Бол избягаха от порочната тенденция да превръщат последната книга от поредицата, вдъхновила кино рожбите им, в две отделни филмови заглавия.\n\nВъпреки това финалното попълнение „Последният кандидат“ ще ви накара да бленувате за дясната стрелка от клавиатурата вкъщи, даващи ви опцията да прелетите през тромавия сюжет без да се отпуснете в задълбочена дрямка. Действието на третия филм от „Лабиринтът“ поема щафетата шест месеца след борбата за оцеляване, развила се в предшественика му - „В обгорените земи“. В последната битка в изпепелената пустош оцелелите от болестта, унищожила населението на земята, добре познатите ни младежи се стремят да намерят безопасно убежище. За да освободи онези, които са били използвани като опитни зайчета, включително неговия приятел (Минхо Ки Хонг Лий), Томас трябва да се съюзи с малцината оцелели, за да се бори за може би последния останал град и крайна крепост на Зло.\n\n„Последният кандидат“ е, надяваме се, финалното заглавие, свеждащо потенциала на О'Брайън до озъртане в пустошта на пубертета. Първият си опит за по-сериозна роля актьорът направи в „Американски убиец“ с участието на Майкъл Кийтън, където еволюира до статута на бодрата смяна в екшъните ала „Джейсън Борн“.\n                    ", "date": "2018.01.25", "title": "Дилън О'Брайън бяга от „Лабиринтът“ на тийнсагите"}
{"url": "http://www.monitor.bg/a/view/21708-%D0%9C%D0%B0%D0%BA%D1%80%D0%BE%D0%BD-%D0%BF%D1%80%D0%B5%D1%82%D0%B5%D0%BD%D0%B4%D0%B8%D1%80%D0%B0-%D0%B7%D0%B0-%D1%80%D0%BE%D0%BB%D1%8F%D1%82%D0%B0-%D0%BD%D0%B0-%D0%9C%D0%B5%D1%80%D0%BA%D0%B5%D0%BB-%D0%B2-%D0%95%D0%B2%D1%80%D0%BE%D0%BF%D0%B0/", "text": "\n                    Президентът на Франция Еманюел Макрон заяви по време на Световния икономически форум в Давос, че „се нуждаем от по-силна Европа“.\n\n“Франция се завърна в ядрото на Европа“, заяви Макрон по време на речта си в Давос. Той допълни, че „не може да има френски успех без европейски успех“ и поиска по-силно и по-добро сътрудничество в ЕС. „Нуждаем се от силна Европа – това е абсолютно ключово“, смята президентът.\n\nСъщевременно Макрон поиска от ЕС „да извърши реформи в ЕС“ и допълни, че Съюзът трябва да „поправи някои краткострочни въпроса по енергетиката, цифровизацията, миграцията и инвестициите“. \n\n„Тази година ще трябва да променим десетгодишната стратегия за Европа, защото при настоящата среда континентът има отговорност и роля за игра очи в очи с Китай и САЩ“, убеден е президентът. Макрон допълни, че „европейската визия по отношение на свободата, правосъдието, справедливостта и индивидуалните права е уникална“ и че „подобен баланс между тези ценности“, съществува единствено в Европа.\n\nВодещата роля на Германия в Европа вече не е нещо, което се разбира от само себе си – френският президент също претендира за ролята на Меркел, коментира късно в сряда сп. „Шпигел”.\n\nЕвропейските лидери на Световния икономически форум в Давос се обявиха в подкрепа на свободната търговия и глобалното сътрудничество, излагайки визия, която да балансира възхода на по-резките националистически политики на президента на САЩ Доналд Тръмп, предаде АП.\n\nПреди очакваното пристигане на Тръмп в Давос много лидери побързаха да заемат позиции, контрастиращи с неговата политика и особено с действията му за ревизиране на споразумения за свободна търговия и изтегляне от световното климатично споразумение.\n\n\"Вярваме, че изолационизмът няма да ни доведе до напредък\", заяви в речта си преди Макрон германският канцлер Ангела Меркел пред събралите се членове на елита. \"Вярваме, че трябва да си сътрудничим, че протекционизмът не е правилния отговор\", добави тя, подчертавайки, че в момента в света има прекалено много \"национален егоизъм\".\n\nПри заминаването си за Давос Тръмп заяви, че ще рекламира американския бизнес и ще подчертае привързаността си към вътрешния и глобален икономически растеж. Очаква се днес сутринта Тръмп да проведе няколко срещи със световни лидери, включително с британския премиер Тереза Мей и с израелския й колега Бенямин Нетаняху, отбелязва ДПА.\n\nПреди да замине Тръмп съобщи в \"Туитър\", че отива в Швейцария за да \"каже на света колко е велика Америка и колко добре се справя\".\n                    ", "date": "2018.01.25", "title": "Макрон претендира за ролята на Меркел в Европа"}
{"url": "http://www.monitor.bg/a/view/77775-%D0%9C%D0%B0%D0%B9%D0%BA%D0%B0-%D0%B7%D0%B0%D1%82%D1%80%D0%B8-%D0%B4%D0%B5%D1%86%D0%B0%D1%82%D0%B0-%D1%81%D0%B8-%D0%B7%D0%B0-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%BA%D0%B0-%D0%B2-%D0%90%D0%B2%D1%81%D1%82%D1%80%D0%B0%D0%BB%D0%B8%D1%8F/", "text": "\n                    Австралийка бе обвинена в убийство на две от децата си и тормоз на още една дъщеря с цел облагодетелстване, пише местното издание The Australian. Преди това полицията е смятала за самоубийство смъртта на 18-годишната дъщеря и 26-годишния син на Мари Крабтри. След дълго разследване обаче е било установено, че майката преднамерено е умъртвила децата си, за да получи парите от застраховката живот. За смъртта на дъщерята австралийката е получила близо 600 000 долара, а за сина е очаквала да вземе над 300 000 долара.Синът на Мари умира през лятото на 2017 г. от предозиране на болкоуспокояващи, като след това край тялото му е открито предсмъртно писмо. Полицията предполага, че автор на прощалното послание е самата майка.През 2011 г. жената дала на дъщеря си смъртоносна доза медикаменти и заминала на почивка. Тялото на момичето било открито от приятели в дома й. Изданието съобщава, че двете деца на жената вероятно са страдали от физически или психически заболявания.Освен в убийството на сина и дъщерята, Крабтри е обвинена в жестоко отношение към втората й дъщеря. Тя също така е обвинена в мошеничество и въоръжен грабеж, извършен през март 2015 г. Подробности за тези престъпления не се съобщават, преди съдът да провери всички факти по делото.\n\n\n                    ", "date": "2018.01.25", "title": "Майка затри децата си за застраховка в Австралия"}
{"url": "http://www.monitor.bg/a/view/78585-%D0%92%D0%BB%D0%B0%D0%BA%D0%BE%D0%B2%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BA%D1%80%D0%B0%D0%B9-%D0%9C%D0%B8%D0%BB%D0%B0%D0%BD%D0%BE-%D0%B8%D0%BC%D0%B0-%D0%B6%D0%B5%D1%80%D1%82%D0%B2%D0%B8/", "text": "Най-малко 4 души загинаха, а десетки бяха ранени, някои от тях тежко, в резултат на влакова катастрофа на 40 километра от Милано. Според Ройтерс загиналите са между 3 и 5, но италианските медии съобщават за 2 жертви. По информация на IlFattoQuotidiano.it ранените са около 100, като поне 10 от тях са в тежко състояние. На място работят десетки спасители. Влаковата композиция от 6 вагона, която в ранния час е била пълна с пътници, е дерайлирала край гара Пиолтело лимито в 7 часа местно време. За причините на катастрофата засега не се съобщава.", "date": "2018.01.25", "title": "Влакова катастрофа край Милано – има жертви (обновена) (СНИМКИ)"}
{"url": "http://www.monitor.bg/a/view/4477-%D0%92-%D0%AF%D0%BF%D0%BE%D0%BD%D1%81%D0%BA%D0%BE-%D0%BC%D0%BE%D1%80%D0%B5-%D0%B8%D0%B7%D1%87%D0%B5%D0%B7%D0%BD%D0%B0-%D0%BA%D0%BE%D1%80%D0%B0%D0%B1-%D1%81-20-%D1%80%D0%B8%D0%B1%D0%B0%D1%80%D0%B8/", "text": "\n                    Руски риболовен кораб с 20 души на борда изчезна в четвъртък във водите на Японско море, съобщиха от Министерството по извънредните ситуации. Крайбрежните служби в Приморието загубили връзка с плавателния съд около 5 часа сутринта, когато на него сработил аварийният маяк.\n\n          Последният сигнал от кораба „Изток“ дошъл от точка, намираща се на 200 км южно от нос Гамов. По данни на Интерфакс плавателният съд е прикрепен към сахалинския порт Невелск и негов собственик е компанията „ДВ флот“. Източник на агенцията уточнява, че всички членове на екипажа са руснаци. Корабът следвал по маршрута от порт Донгхе в сахалинското пристанище Холмск. Към мястото на подадения сигнал веднага се отправи патрулен граничен кораб на руската брегова охрана, в района на излетя и вертолет Ми-8 на Харабовския авиационно-спасителен център, посочват агенциите. След като хеликоптерът не открил следи от кораба се върнал да зареди във Владивосток, уточнява РИА Новости. Първоначално се появи информация, че в района на операцията по издирване на „Изток“ са били открити две спасителни жилетки и битови отпадъци, но по-късно администрацията на Сахалинска област опроверга тези съобщения. Спасителната операция е затруднена от климатичните условия в района, където е студено, духа силен вятър със скорост 15-20 метра в секунда, а височината на вълните достига 5 метра. Прогнозите сочат, че лошото време ще се съхрани поне още едно денонощие. Въпреки това екипите не губят надежда да открият оцелели рибари. Специалисти отбелязват, че в района на изчезване на кораба корабоплаването е оживено, което увеличава шансовете за благоприятен изход.\n\n          По случая е образувано наказателно дело за „нарушаване правилата за безопасност на движението е експлоатацията на морския транспорт, довело по невнимание до смъртта на две и повече лица“, уточнява РИА Новости. \n                    ", "date": "2018.01.25", "title": "В Японско море изчезна кораб с 20 рибари "}
{"url": "http://www.monitor.bg/a/view/39207-%D0%93%D0%B5%D1%80%D1%85%D0%B0%D1%80%D0%B4-%D0%A8%D1%80%D1%8C%D0%BE%D0%B4%D0%B5%D1%80-%D0%B2%D0%B4%D0%B8%D0%B3%D0%B0-%D1%81%D0%B2%D0%B0%D1%82%D0%B1%D0%B0-%D1%81-%D0%BA%D0%BE%D1%80%D0%B5%D0%B9%D1%81%D0%BA%D0%B0%D1%82%D0%B0-%D1%81%D0%B8-%D0%B8%D0%B7%D0%B3%D0%BE%D1%80%D0%B0/", "text": "Вече се запознал със семейството на „младата“ булка\n                    Бившият германски канцлер Герхард Шрьодер се готви да сключи пети брак с корейката Со Йон Ким, която е с 26 години по-млада от него, след като досегашният му брак се разпадна, съобщи самият той пред южнокорейската агенция Yonhap, като по-късно потвърди новината пред ДПА, без да съобщи каквито и да било подробности. „Вече се срещнах с нейното семейство“, каза той на пресконференция в Сеул, където усмихнатата двойка стоеше със сплетени ръце пред камерите. „Сватбата вероятно ще се състои през есента, а точното място и време ще бъдат определени допълнително“. Двамата възнамеряват да живеят както в Южна Корея, така и в Германия. Според двамата решението им е „ново предизвикателство и едновременно с това трудна стъпка“. Шрьодер искал да напредне в изучаването на корейски и да води нормален живот в родината на бъдещата си съпруга.Со Йон Ким, която е на 47 г., е е успешна мениджърка и ръководи Обществото за развитие на германската провинция Северен Рейн-Вестфалия в Корея и свободно говори немски – завършила е германистика. Двамата се запознали с Шрьодер преди около три години на бизнес форум. Тя е превеждала, а той през цялото време слушал много внимателно.Връзката им стана известна през септември, когато Дорис Шрьодер Копф, четвъртата съпруга на бившия канцлер, каза, че е в процес на развод с него и че Со Йон Ким е част от причините за разпадането на брака им. Тогава бившата съпруга на Шрьодер, с която той се раздели през март 2015 г., след 18 години брак, но без да се развежда, потвърди случващото се и, също във Facebook, написа, че „госпожа Ким е била единствената причина за раздялата. Нашето семейство реши да бъде дискретно, защото госпожа Ким имаше да урежда проблеми в личния си живот“, поясни 54-годишната Дорис Шрьодер Кьопф. Со Йон Ким беше все още омъжена, но бе разделена със съпруга си, с когото имат дъщеря ученичка.Бившата жена на Шрьодер, която е депутат от социалдемократите в местния парламент на Хановер, пък в момента се е сближила със своя съпартиец и министър на вътрешните работи на провинция Долна Саксония Борис Писториус (на 57 години), припомня немската преса.\n\n\n                    ", "date": "2018.01.25", "title": "Герхард Шрьодер вдига сватба с корейската си изгора"}
{"url": "http://www.monitor.bg/a/view/46273-%D0%9A%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0%D0%BB%D0%B8%D1%8F%D1%82-%D0%BA%D1%80%D0%B0%D0%B9-%D0%9C%D0%B8%D0%BB%D0%B0%D0%BD%D0%BE-%D0%B2%D0%BB%D0%B0%D0%BA-%D0%BB%D0%B5%D1%82%D1%8F%D0%BB-%D0%B4%D0%B2%D0%B0-%D0%BA%D0%B8%D0%BB%D0%BE%D0%BC%D0%B5%D1%82%D1%80%D0%B0-%D0%B8%D0%B7%D0%B2%D1%8A%D0%BD-%D1%80%D0%B5%D0%BB%D1%81%D0%B8%D1%82%D0%B5-%D0%B8-%D1%81%D0%B5-%D0%B1%D0%BB%D1%8A%D1%81%D0%BD%D0%B0%D0%BB-%D0%B2-%D1%81%D1%82%D1%8A%D0%BB%D0%B1/", "text": "\n                    До ранния следобяд жертвите на жестоката ЖП катастрофа югоизточно от Милано бяха три жени, а в болниците из района беряха душа още осмина души, чиито живот е в опасност. Като цяло доброволците на Гражданска защита и лекарите от стеклите се от близо и далеч линейки бяха преброили към 14 часа още 102-ма ранени. Техният брой обаче непрекъснато нарастваше, тъй като изпод ламарините на смазаните вагони спасителните екипи вадеха непрекъснато окървавени хора. Въобще зоната на незапомнения инцидент крй иначе малката гара Пиолтело днес по обяд приличаше на истинско бойно поле.\n\nВ интерес на истината на железничарите не им трябваше много време, за да изяснят причината за катастрофата в 06:57 часа влак № 10452, претъпкан с всекидневно пътуващи от град Кремона до Милано работници. Композицията е делайрила при скорост от 100 км в час заради поддала релса, от която се е отчупило парче дълго към 20 сантиметра. След като локомотивът „настъпва“ тази „копка“ на железния път, влакът полита като стрела по траверсите и след 2 км пробег се забива в стълб на електическото захранване. Удърът се оказва достатъчен за да натрупа на камара петте вагона на композицията и да потроши де що има наоколо.\n\nПрокуратурата в Кремона – градът, който се намира на седемдесетина километра от Милано и от където е тръгнала композицията, започна следствие срещу неизвестен извършител за умишлено убийство и за унищожаване на обществена собственост. За жалост в района през миналото лято е имало подобен инцидент, но за радост без жертви и ранени. На спешно заседание на ръководството на Министерството на транспорта пък бяха набелязани спешни мерки за проверка на състоянието на ЖП мрежата в цялата страна. Очаква се президентът на страната Серджо Матарела да обяви национален траур в памет на трите загинали работнички.\n                    ", "date": "2018.01.25", "title": "Катастрофиралият край Милано влак летял два километра извън релсите и се блъснал в стълб"}
{"url": "http://www.monitor.bg/a/view/54953-%D0%93%D0%BE%D1%80%D1%8F-%D0%B0%D0%B1%D0%B0%D1%82%D1%81%D1%82%D0%B2%D0%BE%D1%82%D0%BE-%D0%BE%D1%82-%D1%80%D0%BE%D0%BC%D0%B0%D0%BD%D0%B0-%D0%98%D0%BC%D0%B5%D1%82%D0%BE-%D0%BD%D0%B0-%D1%80%D0%BE%D0%B7%D0%B0%D1%82%D0%B0/", "text": "\n                    Пожар възникна в древното абатство \"Сакра ди Сан-Микеле\" в северната италианска област Пиемонт, съобщи агенция АНСА.\n\nПламъците са обхванали покрива на манастира, разположен във Вал ди Суза. Зданието, което е един от символите на Пиемонт, вдъхнови писателя Умберто Еко за романа му \"Името на розата\". В абатството се извършвал ремонт.\n\nНа мястото на произшествието са изпратени пожарникарски екипи. Не се съобщава за пострадали, полицията изяснява причините за възникването на пожара.\n\nРелигиозният комплекс, чието изграждане е било завършено през XIII век, и до ден днешен действа като религиозно учреждение. В него има музей, който през 2016 година е бил посетен от 100 хиляди туристи.\n                    ", "date": "2018.01.25", "title": "Горя абатството от романа \"Името на розата\""}
{"url": "http://www.monitor.bg/a/view/925-%D0%A7%D0%B8%D1%81%D1%82%D0%B8%D1%8F%D1%82-%D0%B2%D1%8A%D0%B7%D0%B4%D1%83%D1%85-%D1%81%D0%B5-%D0%BE%D0%BA%D0%B0%D0%B7%D0%B0-%D0%BE%D0%BF%D0%B0%D1%81%D0%B5%D0%BD-%D0%B7%D0%B0-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE/", "text": "\n                    Учени от Норвегия, Великобритания, САЩ и Германия установиха, че отстраняването на замърсителите от въздуха може да увеличи глобалното затопляне.\n\nБили създадени модели на четири сценария за глобалните климатични промени. Моделите имитирали последствията от изчезването на аерозоли (сулфати и сажди). Оказало се, че замърсителите блокират част от достигащата до Земята слънчева радиация. При днешното ниво на въглеродния диоксид в атмосферата отстраняването им ще усили парниковия ефект, когато тя поглъща повече топлинна енергия.\n\nВ резултат средната температура на атмосферата ще се повиши с 0,5-1,1 градуса Целзий. Това ще доведе до рязко увеличаване на сушите и наводненията.\n\nНякои специалисти предлагат да се използват аерозоли, за да се предотврати покачването на глобалните температури. Резултатите от изследването обаче показват, че при рязко прекратяване на изхвърлянето на сажди и други частици в атмосферата подобен метод на геоинженерството може да доведе до по-бързо затопляне. Специалистите отбелязват, че във всеки случай климатичните промени ще предизвикат големи наводнения, смъртоносни горещини, студове и други природни бедствия.\n\nВъз основа на резултатите от друго изследване, публикувани през август м.г., климатолози предсказаха гибелта на милиони хора заради екстремни климатични условия, включително горещини.\n                    ", "date": "2018.01.25", "title": "Чистият въздух се оказа опасен за човечеството"}
{"url": "http://www.monitor.bg/a/view/66259-%D0%A2%D1%80%D1%8A%D0%BF%D0%BC-%D0%BA%D0%B0%D1%86%D0%BD%D0%B0-%D0%B2-%D0%94%D0%B0%D0%B2%D0%BE%D1%81-%D1%81-%D0%BE%D0%B1%D1%8A%D1%80%D0%BD%D0%B0%D1%82%D0%BE-%D0%B7%D0%BD%D0%B0%D0%BC%D0%B5/", "text": "\n                    Американският президент Доналд Тръмп пристигна вчера в швейцарските Алпи, за да участва в Световния икономически форум, но до него отсъстваше първата дама на Щатите – Мелания.Мелания Тръмп отмени пътуването за Давос в понеделник независимо, че форумът се случва точно по време на 13-годишнина от сватбата й с Тръмп. Всичко това породи доста „творчество“ от страна на европейската преса. От офиса на Мелания заявиха, че има организационни проблеми, но много вероятно е да става дума за семейна криза. В същото време в някои булевардни издания се появиха твърдения за любовна интрига между Тръмп и порноактрисата Сторми Даниълс. Според информациите въпросните отношения датират от 2006 г., малко след като Мелания е родила сина си Барън. През ноември 2016 г. Даниълс даде тази история на пресата. Както тогава писа „Уолстрийт Джърнал“, адвокатът на Тръмп й е платил 130 000 долара, за да си мълчи. Преди известно време пък изданието In Touch публикува интервю със Сторми, което било от 2011 г., в което тя подробно разказва за отношенията си с Тръмп. На 10 януари актрисата опроверга всичко в писмо.Засега не е ясно какво мисли самата Мелания, но е напълно възможно да не иска да отговаря на неудобни въпроси и да се появява до съпруга си след всичките тези разоблачения, предполага германският в. „Велт“.След срещата си с британския премиер Тереза Мей, той заяви, че отношенията им са \"наистина много добри, въпреки че на някои не им се вярва\".Изказването на Тръмп днес се очаква със засилен интерес, тъй като европейските лидери предварително се обявиха против протекционизма на САЩ. При заминаването си за Давос Тръмп заяви, че ще рекламира американския бизнес и ще подчертае привързаността си към вътрешния и глобален икономически растеж. Преди да замине Тръмп съобщи в \"Туитър\", че отива в Швейцария за да \"каже на света колко е велика Америка и колко добре се справя\". \n\n\n                    ", "date": "2018.01.25", "title": "Тръмп кацна в Давос с обърнато знаме"}
{"url": "http://www.monitor.bg/a/view/19407-%D0%A0%D0%B0%D0%BC%D0%B7%D0%B5%D1%81-ii-%D1%82%D1%80%D1%8A%D0%B3%D0%BD%D0%B0-%D0%BD%D0%B0-%D0%BF%D1%8A%D1%82%D0%B5%D1%88%D0%B5%D1%81%D1%82%D0%B2%D0%B8%D0%B5-%D0%B8-%D1%81%D1%82%D0%B8%D0%B3%D0%BD%D0%B0-%D0%B4%D0%BE-%D0%93%D0%BE%D0%BB%D0%B5%D0%BC%D0%B8%D1%8F-%D0%B5%D0%B3%D0%B8%D0%BF%D0%B5%D1%82%D1%81%D0%BA%D0%B8-%D0%BC%D1%83%D0%B7%D0%B5%D0%B9/", "text": "\n                    Египетското министерство по въпросите на паметниците на културата съобщи, че е преместило огромна древна статуя на прочутия фараон Рамзес Втори на входа на Големия египетски музей до пирамидите в Гиза, предадоха световните информационни агенции.\n\nПоставянето на експоната, който тежи над 80 тона и е висок около 12 метра, беше отбелязано с тържествена церемония. На нея присъстваха високопоставени държавни служители и чуждестранни дипломати. По думите на египетския министър по въпросите на паметниците на културата Халед ел Анани Ез, операцията по транспортирането от намиращия се в близост площад е струвала около 800 хиляди щатски долара.\n\nСтатуята е изработена от розов гранит. Тя е на около 3 300 години и ще посреща посетителите на музея, който все още се доизгражда. В него ще бъдат събрани някои от най-уникалните и ценни древноегипетски находки, включително и принадлежности на фараона Тутанкамон.\n\nДруги 87 артефакта също ще бъдат поставени на входа. Част от музея ще бъде отворена за посетители през пролетта.\n                    ", "date": "2018.01.25", "title": "Рамзес II тръгна на пътешествие и стигна до Големия египетски музей"}
{"url": "http://www.monitor.bg/a/view/79471-%D0%9F%D0%BE%D1%81%D1%82%D0%BE%D1%8F%D0%BD%D0%B5%D0%BD-%D0%B0%D1%80%D0%B5%D1%81%D1%82-%D0%B7%D0%B0-%D1%80%D1%83%D1%81%D0%BA%D0%B8-%D1%82%D0%B8%D1%80%D0%B0%D0%B4%D0%B6%D0%B8%D1%8F-%D1%83%D0%B4%D0%B0%D1%80%D0%B8%D0%BB-%D0%BF%D0%BE%D0%BB%D0%B8%D1%86%D0%B0%D0%B9/", "text": "\n                    Белоруски тираджия нападнал и нанесъл телесна повреда на полицай остава в ареста, реши съдът във Велико Търново. На 21 януари в прохода Хаинбоаз, в района на т.нар. Мишеморков хан, полицейски патрул прави опит да спре тир с белоруска регистрация, управляван от Дмитрий С. Мъжът обаче първо отказва да се подчини на полицейското разпореждане, а когато е принуден все пак да спре, се барикадира в кабината. Накрая напада и удря единият от полицаите в главата с железен лост. Според лекарите в резултат от нападението полицаят е получил временно мозъчно сътресение и загуба на съзнание, довело до разстройство на здравето и временна опасност за живота му. След задържането на белорускина е повдигнато обвинение за причиняване на средна телесна повреда а полицейски орган при изпълнение на служебните му задължения, както и за хулиганство. По искане на районната прокуратура, съдът му е наложил най-строгата и тежка мярка за неотклонение „задържане под стража”. Мотивите са, че съществува опасност обвиняемият да се укрие, като дори напусне страната или да извърши и друго престъпление.\n                    ", "date": "2018.01.25", "title": "Постоянен арест за руски  тираджия, ударил полицай"}
{"url": "http://www.monitor.bg/a/view/52681-%D0%97%D0%B0%D1%81%D1%82%D1%80%D0%B5%D0%BB%D1%8F%D0%BD%D0%B0%D1%82%D0%B0-%D0%BC%D0%B0%D0%B9%D0%BA%D0%B0-%D0%BD%D0%B0-%D0%BF%D0%BE%D0%BB%D0%B8%D1%86%D0%B0%D1%8F-%D0%BE%D1%82-%D0%9F%D0%BB%D0%BE%D0%B2%D0%B4%D0%B8%D0%B2-%D0%BF%D1%80%D0%B5%D0%B4-%D1%81%D1%8A%D1%81%D0%B5%D0%B4%D0%BA%D0%B0-%D0%A2%D0%BE%D0%B9-%D1%89%D0%B5-%D0%BD%D0%B8-%D1%83%D0%B1%D0%B8%D0%B5-%D0%B8%D0%BB%D0%B8-%D1%89%D0%B5-%D0%BD%D0%B0%D0%B5%D0%BC%D0%B5-%D0%BD%D1%8F%D0%BA%D0%BE%D0%B9/", "text": "Родителите на Венцеслав Караджов живеели като животни, два дни преди убийствата спечелили дело за имота на ул. „София”\n                    Застреляните родители на полицая Венцеслав Караджов – Божура и Цветан, живеели в страх и нищета до ж.п. линиите на пловдивската улица „София”. Само ден преди да бъдат убити, се похвалили на съседката си Анка Петкова, че са спечелили делото за имота срещу сина си Венцеслав. Подсъдим в процеса е синът на убитите, който е бил полицай в Икономическа полиция в Пловдив. Между млади и стари имало дългогодишни скандали чия е къщата на ул. „София”. Венци и жена му Каля твърдели, че имотът е купен с техни пари, а къщата построена от тях, а старците – обратното. „Той е един син и къщата ще остане за него”, се чудела защо са тези скандали убитата Божура пред приятелката си Анка, разказа 79-годишната Петкова по време на продължил над час разпит в окръжния съд в Пловдив.Именно тя видяла последно в деня преди да бъдат убити Божура и Цветан. Двамата са застреляни вечерта на 15 май 2016г., неделя, твърди прокуратурата. В съботата Анка срещнала бащата, който бил небръснат. „Защо си небръснат?”, го попитала тя, а Цветан й отговорил: „сега отивам до магазина, но ела довечера на ранчото да си поговорим”. Същата вечер обаче завалял дъжд и Анка не успяла да им отиде на гости. С Божура се видели на 13 май, в петък – два дни преди убийството. Тогава майката на Венцеслав й казала: „Искам да ти кажа нещо много хубаво. Идвам от адвоката. Ние победихме за делото. Спечелихме делото за земята и адвокатът каза, че ще спечелим и това за къщата”. Анка се зарадвала и попитала Божура защо е посърнала. Отговорът на майката я шокирал. Божура й казала: „Не се радвам, защото ме е страх. Той ще ни убие. Ако той не ни убие, ще плати на някой”. Анка се шокирала и й казала: „Не може да бъде!”, като в отговор получила: „Как да не може да бъде. Ще видиш!”, заяви пред съда под клетва Анка Петкова.Прокурорът по делото Стефани Черешарова обаче посочи на свидетелката противоречия в показанията й от 18 май 2016г. с тези от процеса на 25 януари 2018г. В първите си показания Анка не е уточнила от кой се е страхувала Божура, което свидетелката обясни с големия си шок тогава след откриването на труповете. 79-годишната Петкова бе категорична, че Божура и Цветан се страхували. Ако майката й била на гости от другата страна на ж.п. линията и се мръкнело, искала да се прибира. „Казвала съм й – „остани един филм да гледаме”, но тя ми е отказвала, че Цветан бил самичък и се прибираше. Беше я страх да ходи по тъмното”, каза пред съда Анка. По думите й убитите Божура и Цветан живеели като животни в стая, долепена до голямата къща на сина им.„Те бяха много бедни. Нямаха пари за ток, за храна. Топлеха се с дърва, а пушекът излизаше през дупка в стената. Ходеха да събират клечки, за да се топлят. Живееха като животни в стая с мухъл”, не спираше да изрежда пред съда Анка. Общо на месец убитите взимали само 300 лева пенсии. Нямали ток 8 месеца, защото не можели да платят сметката от 1000 лева. Божура отишла до банка, изтеглила кредит и платила тока, че идвало зима. Помагали си с някой лев, като продавали яйца и пилета. Телевизорът им бил развален – чувал се само говорът. Затова съседката им Анка Петкова им дала втори телевизор, който пак бил развален – излъчвал картина, но без говор. Така Божура и Цветан, във времето, в което имали ток, пускали едновременно и двата телевизора, за да имат и звук, и картина. Взимали си готвено от социална кухня, но не винаги ястията им стигали.„Понякога съм им давала като сготвя нещо, че се оплакваха, че от една супа не могат да се нахранят. Давала съм им дрехи – якета, блузи, маратонки, че парите не им стигаха да си купят. Подкрепях ги колкото мога”, разказа съседката. Цветан пък прескачал ж.п. линиите, за да й помогне с нещо в домакинството, тъй като имал златни ръце.В неделята на 15 май 2016г. Анка се притеснила за Божура и Цветан и започнала да им звъни на стационарния телефон. Опитвала се да се свърже с тях до следобедните часове на 17 май с.г., вторник. Така към 16 часа Анка прекосила ж.п. линиите и влязла в имота на Божура и Цветан през задния вход, от страната на ранчото им. Направило й впечатление, че вратата на ранчото, което Божура и Цветан заключвали с катинар, била отворена. Кокошките им не били пуснати. Стъклото на първата входна врата към стаята на старците било счупено, а втората врата към стаичката им била отворена. В коридорчето имало разхвърляни дрехи и обувки. Анка се изплашила, но въпреки това пристъпила навътре и надникнала в стаята. Видяла приятелката си Божура цялата в кръв на леглото, а Цветан бил паднал между кухненската маса и столовете на пода. „Само надникнах. Не съм влизала. Но те бяха почнали да миришат. Стана ми лошо и повече не погледнах. Като надникнах и видях само телевизорът да работи”, обясни пред съда Анка. Разпитът й трая над един час, през който, въпреки четирите микро инсулта след откриването на труповете, тя отговаряше ясно и твърдо. След като видяла застреляните, Анка излязла и приседнала на ж.п. линията, тъй като й прилошало и припаднала. Едва намерила сили да се обади на 112, но от стрес забравила имената на убитите. Казала само своето име и когато полицаите отишли при нея, тя ги завела до стаята на Божура и Цветан.Знаела, че напоследък възрастните много се карали със сина си. В предишните години се разбирали и Божура дори помагала в гледането на внука си. Впоследствие обаче кавгите зачестили заради това на кой е къщата. Самата Анка присъствала на един от скандалите, който се провел в ранчото и попитала Венци защо така се отнася с родителите си. Тогава върху нея се нахвърлила жена му Каля, която я обиждала и за малко не я набила, разказа свидетелката пред съда. След като открила труповете, получила страхова невроза, оглушала и имала 4 микроинфаркта, но много добре помнела за какво последно са си говорели с Божура и Цветан.Самият подсъдим Венцеслав Караджов не се признава за виновен по повдигнатите му обвинения за двойния разстрел на родителите си. Делото срещу него продължава и на 26 януари с разпит на свидетели и вещи лица. \n\n\n                    ", "date": "2018.01.25", "title": "Застреляната майка на полицая от Пловдив пред съседка:  „Той ще ни убие или ще наеме някой”"}
{"url": "http://www.monitor.bg/a/view/15132-%D0%97%D0%B0%D0%BA%D0%BE%D0%BF%D1%87%D0%B0%D1%85%D0%B0-%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80%D0%B8-%D1%81%D0%BB%D0%B5%D0%B4-%D0%B5%D0%BA%D1%88%D1%8A%D0%BD-%D1%81-%D1%82%D0%B0%D0%BA%D1%81%D0%B8%D0%BC%D0%B5%D1%82%D1%80%D0%BE%D0%B2-%D1%88%D0%BE%D1%84%D1%8C%D0%BE%D1%80/", "text": "\n                    Четирима непълнолетни жители на казанлъшкото село Горно Черковище са задържани по обвинение в грабеж. Инцидентът е станал малко след полунощ на 25 януари по път І-5 край Стара Загора. Полицейските служители са се задействали след сигнал на телефон 112 за пътно-транспортно произшествие в близост до моста за село Змейово. При пристигане на местопроизшествието униформените заварили ударен в мантинелата таксиметров автомобил „Шкода Фабия“ от казанлъшката фирма „Вил такси“ ЕООД и 45-годишния му водач Николай Т., който обяснил, че е бил нападнат от четирима младежи по време на движение.Пътниците били взети час по-рано от центъра на село Горно Черковище, където поискали да бъдат откарани до Стара Загора. По време на движение шофьорът е бил заплашен с нож, опрян в гърлото му, при което е предизвикано блъскане в мантинелата.Нападателите отнесли със себе си 180 лв от вечерния оборот и мобилен телефон и направили опит да избягат. Те били закопчани с белезници на около 300 м встрани по шосето, където спрели за да изчакат друго повикани такси.Според близки до разследването задържаните са деветокласници от Казанлък, които били в грипна ваканция и решили да се повеселят в старозагорско нощно заведение. Начело на групичката е бил 17-годишният Кристиян Георгиев, който прекъснал преди време ученето и дори заживял на семейни начала с по-голяма от него девойка.В биографията си Кристиян има вече три присъди за каране на автомобил под въздействие на наркотици и за притежанието на марихуана. И трите пъти заради ненавършеното пълнолетие е бил осъден на пробация.В Горно Черковище отдавна са вдигнали ръце от хлапака, според местните само за една седмица той бил на дъното на потрошени стъкла на кметството и опит аз обир на паркиран в центъра автомобил.Към обяд в четвъртък извършителите на дръзкия грабеж бяха задържани за по 24 часа, от прокуратурата изясняваха подробности за съпричастността на всеки от участниците за евентуално оставяне зад решетките за още 72 часа.Случаят край Стара Загора е почти сходен със случилото се край ямболското село Дражево, където през нощта на 11 декември двама ученици от спортното училище „Пиер дьо Кубертен“ направиха опит да убият и ограбят таксиметров водач.\n                    ", "date": "2018.01.25", "title": "Закопчаха тийнейджъри след екшън с таксиметров шофьор"}
{"url": "http://www.monitor.bg/a/view/2635-%D0%A3%D1%87%D0%B5%D0%BD%D0%B8%D1%86%D0%B8-%D0%B8%D0%B7%D0%BD%D0%B0%D1%81%D0%B8%D0%BB%D0%B8%D0%BB%D0%B8-%D0%BA%D0%BE%D0%B7%D0%B0%D1%80-%D1%81-%D0%B4%D1%8A%D1%80%D0%B2%D0%B5%D0%BD-%D0%BA%D0%BE%D0%BB/", "text": "Трима ученици от близкото до Враца село Косталево изнасилиха местен пастир с дървен кол на 5 април 2016-а, а Окръжният съд вече определи размера на обезщетението, което трябва да получи 56-годишния Николай Николов за болките и страданията, които са му причинени. Той трябва да вземе 100 000 лева от вече пълнолетните Теодор Иванов и Христо Христов, както и от родителите на непълнолетния Емилиян. Тримата подмамили в центъра на селото козаря. Младежите му дали да изпуши цигара, почерпили го с ракия и бира. После започнали да го налагат, а за капак изнасилили с дървен кол безпомощния човек. В резултата на зверството дебелото му черво е спукано на няколко места, получил е увреждания на вътрешни органи, включително на пикочния мехур. Въпреки, че му е направена животоспасяваща операция, Николов остава инвалид за цял живот. Дебелото му черво е изведено през коремната стена и изпълнява функцията на анус. На наказателния процес преди година насилниците направиха признания и изказаха съжаления за стореното от тях. Те сключиха споразумения с прокуратурата, които съдът одобри. Христо получи една година лишаване от свобода с три години изпитателен срок за издевателството. Жестокостта на непълнолетния Теодор пък бе наказана с една година затвор и две години изпитателен срок, а Емилиян се отърва без наказание. Сега обаче родителите му ще трябва да покрият една трета от одобрения от съда граждански иск. Всъщност пастирът е претендирал за 150 бона, но съдия Мирослав Досов е отхвърлил 50 хилядарки от иска.", "date": "2018.01.25", "title": "Ученици плащат 100 бона на изнасилен с кол козар "}
{"url": "http://www.monitor.bg/a/view/30145-%D0%A5%D0%BB%D0%B0%D0%BF%D0%B0%D0%BA-%D0%BD%D0%B0%D0%B1%D0%B8-%D0%B4%D1%8F%D0%B4%D0%BE-%D0%B7%D0%B0-500-%D0%BB%D0%B5%D0%B2%D0%B0/", "text": "\n                    14-годишен хлапак наби и ограби съсед на 77 години от пловдивското Момино село, което се намира в община Раковски. Момчето, което е непълнолетно, било открито малко след нападението и било арестувано, съобщиха от полицията в Пловдив.\n\nПрестъплението станало във вторник, на 23 януари. Дядото нямал навика да заключва входната си врата, което явно хлапакът знаел. Непълнолетният успял да влезе безпрепятствено в къщата на стареца, който обаче го усетил и се развикал. Момчето отвърнало с юмруци. То нанесло много удари в лицето и тялото на възрастния пенсионер и успял да го повали на земята. 14-годишният явно знаел къде дядото си държи парите, защото грабнал от стаята му 500 лева и си тръгнал. Веднага след нападението жертвата подал сигнал на 112 и на адреса му от районното в Раковски изпратили патрулка. Дядото казал на униформените името на момчето и те отишли до дома му, където го задържали. На момчето е била наложена 24-часова мярка за неотклонение, като предстои районната прокуратура в Пловдив да реши дали да остави непълнолетният грабител зад решетките за още 72 часа. \n                    ", "date": "2018.01.25", "title": "Хлапак наби дядо за 500 лева"}
{"url": "http://www.monitor.bg/a/view/87971-%D0%9B%D0%B5%D1%82%D0%B8%D1%89%D0%B5-%D0%A1%D0%BE%D1%84%D0%B8%D1%8F-%D1%81-%D0%B5%D0%B4%D0%BD%D0%B0-%D1%82%D1%80%D0%B5%D1%82%D0%B0-%D1%80%D1%8A%D1%81%D1%82-%D0%BD%D0%B0-%D0%BF%D1%8A%D1%82%D0%BD%D0%B8%D1%86%D0%B8%D1%82%D0%B5/", "text": "\n                    През столичното летище са преминали рекорден брой пътници през изминалата година. Обслужените пътници през периода са почти 6,5 млн, което е ръст от 30,3% на годишна база.\n\nЗабележителен е фактът, че рекордно увеличение по отношение на пътниците отбелязва и всеки един месец от изминалата година, коментират в свое съобщение до медиите от аеропортът. През Терминал 1 са преминали 36% от всички пътници, а през Терминал 2 – 64%.\n\nТрадиционно, най-силни месеци по отношение на брой обслужени пътници са юли, август и септември с над 600 хиляди пътуващи във всеки един от тях.\n\n10-те най-предпочитани дестинации през изтеклата година са: Лондон, Милано, Варна, Рим, Амстердам, Брюксел, Мадрид, Тел Авив, Франкфурт, Мюнхен\n\nРъст от 11,3% се наблюдава и в броя на самолетодвиженията за 2017 г. През изминалата година са излетели и кацнали общо 57 670 самолети. Обработените товарни и пощенски пратки са сходни спрямо тези от предходната година и възлизат на 21 хиляди тона на годишна база.\n\nЗимното разписание на летище София 2017/2018 г. предлага избор от над 20 авиокомпании, които изпълняват директни полети до 63 дестинации в Европа и Близкия Изток.\n                    ", "date": "2018.01.25", "title": "Летище София с една трета  ръст на пътниците "}
{"url": "http://www.monitor.bg/a/view/12511-%D0%9D%D0%90%D0%9F-%D0%BF%D1%80%D0%B0%D1%82%D0%B8-174-%D1%85%D0%B8%D0%BB-%D0%BC%D0%B5%D0%B9%D0%BB%D0%B0-%D0%BD%D0%B0-%D0%B4%D0%B0%D0%BD%D1%8A%D0%BA%D0%BE%D0%BF%D0%BB%D0%B0%D1%82%D1%86%D0%B8/", "text": "\n                    Общо 174 хил. данъкоплатци са получили на електронната си поща напомняне, че срокът за ползване на 5% отстъпка за подаване на декларация за облагането на доходите изтича след една седмица – на 31 януари, съобщиха от НАП.\n\nВ имейлите данъчните са уведомили гражданите и за променения ред за ползването на отстъпката при подаване на годишната данъчна декларация за облагане на доходите на физическите лица през тази година.\n\nЕлектронни писма са получили всички клиенти на приходната администрация, които са декларирали електронен адрес пред НАП и са подали декларации за облагане на доходи през миналата година.\n\nДанъчните припомнят, че ако подадат декларациите си през нета до 31 януари 2018 г., физическите лица могат да ползват 5% отстъпка върху данъка за довнасяне по годишната си данъчна декларация, но не повече от 500 лв. Допълнително\nусловие за ползване на отстъпката е гражданите да нямат подлежащи на принудително изпълнение публични задължения към момента на подаване на декларацията, както и да внесат целия размер на данъка до 31 януари 2018 г.\n\nНай-бързо и лесно по интернет декларация се подава с персонален идентификационен код (ПИК).\n\nАко пък не успеете да подадете документите си до края на месеца, стандартният срок за данъчните декларации е 30 април 2018 г.\n                    ", "date": "2018.01.25", "title": "НАП прати 174 хил. мейла на данъкоплатци"}
{"url": "http://www.monitor.bg/a/view/12709-%D0%A8%D0%B5%D1%81%D1%82-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%B8-%D0%B2%D0%BB%D0%B0%D0%BA%D0%B0-%D1%89%D0%B5-%D0%B2%D0%BE%D0%B7%D1%8F%D1%82-%D0%BF%D1%8A%D1%82%D0%BD%D0%B8%D1%86%D0%B8-%D0%B7%D0%B0-%D0%A1%D1%83%D1%80%D0%B2%D0%B0/", "text": "\n                    Държавната железница ще осигури 4 000 допълнителни места във влаковете, които се движат между София и Перник този уикенд.\n\nУвеличаването на броя на вагоните и мотрисите за влаковете между двата града се прави за удобство на всички, които желаят да посетят Международния фестивал на маскарадните игри „Сурва”, който ще се проведе в гр. Перник през периода 26 - 28 януари 2018 г.\n\nС увеличени състави ще се движат четири бързи и шест крайградски влака. От държавната компания осигуряват и допълнителна възможност за пътуване между София и Перник на 27 и 28 януари, когато ще се движат извънредно шест крайградски влака.\n\nЦената на билет за пътуване от София до Перник е 2.30 лв. Притежателите на железопътни карти ползват намаление от крайната цена, като за тези клиенти билетът е на стойност 1.35 лв. „БДЖ - Пътнически превози” ЕООД предлага и еднодневни карти за неограничено пътуване между София и Перник в рамките на един ден на цена 4 лв.\n                    ", "date": "2018.01.25", "title": "Шест извънредни влака ще возят пътници за „Сурва“"}
{"url": "http://www.monitor.bg/a/view/77417-%D0%A1%D0%B8%D1%80%D0%B5%D0%BD%D0%B5-%D0%B8-%D0%BA%D0%B0%D1%88%D0%BA%D0%B0%D0%B2%D0%B0%D0%BB-%D0%BE%D1%82-%D0%BC%D0%B0%D0%B3%D0%B0%D1%80%D0%B5%D1%88%D0%BA%D0%BE-%D0%BC%D0%BB%D1%8F%D0%BA%D0%BE-%D0%B1%D0%BE%D1%80%D1%8F%D1%82-%D0%B0%D0%BD%D0%BE%D1%80%D0%B5%D0%BA%D1%81%D0%B8%D1%8F%D1%82%D0%B0/", "text": "\n                    Сирене и кашкавал от магарешко мляко от сливенска ферма са едни от новите продукти, които ще бъдат показани в рамките на изложбата „Фудтех” в Панаира в Пловдив. Продуктите помагат при редица заболявания, включително и анорексия, са категорични производителите от село Селиминово. Те отглеждат животните си пасищно, за да гарантират високото качество на млякото и месото. Друг акцент в изложбата е телешкото клас „Премиум”, което ще зрее пред очите на клиентите в дизайнерска хладилна витрина на щанда. По време на барбекю шоу готвач ще пече на скара различни видове месо, а презентация ще разкрие особеностите на висококачественото телешко от порода „Блек Ангъс”, както и спецификите в неговото производство и обработка.\n\nТрадиционни храни, гурме деликатеси и възможности за фюжън кулинария ще представят участниците в изложбата, която започва на 21 февруари в Пловдив.  „Фудтех 2018“ ще бъде фестивал на креативната кухня, тъй като ще покаже много богат спектър продукти от различни видове и региони. Основната част от експозициите са на български производители. Дистрибутори ще презентират марки от Гърция, Италия, Франция, Холандия, Белгия, Испания, Германия, Норвегия, Великобритания, Австралия, Аржентина, Нова Зеландия и други страни. По-широко присъствие във „Фудтех” вече имат консервите, билките и подправките, био- и екохраните. Голямо е разнообразието от месни, сладкарски, захарни и тестени изделия. Изискани акценти внася гурме салонът. Фермерски пазар ще допълва вкусната палитра с яйца от пъдпъдък, сладка и сиропи от биоплодове, сушени плодове и зеленчуци, ядки, продукти от овче, биволско, козе и краве мляко, различни видове чай, хляб с квас. При консервите се налага гурме линията. Посетителите ще тестват специалитети, създадена съвместно от професионални готвачи и баби, пастети от маслини, билки, чушки, патладжани, готови ястия от зеленчуци. На „Фудтех 2018“ се откроява и биотенденцията. Няколко фирми ще демонстрират екологично чисти храни и консумативи тях. Изложбата е разположена в Града на виното и деликатесите, където се презентират също вина и алкохолни напитки. \n                    ", "date": "2018.01.25", "title": "Сирене и кашкавал от магарешко мляко борят анорексията"}
{"url": "http://www.monitor.bg/a/view/59838-%D0%9D%D0%B8%D1%81%D0%BA%D0%BE%D1%82%D0%B0%D1%80%D0%B8%D1%84%D0%BD%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D1%89%D0%B5-%D0%BB%D0%B5%D1%82%D0%B8-%D0%BC%D0%B5%D0%B6%D0%B4%D1%83-%D0%91%D1%83%D1%80%D0%B3%D0%B0%D1%81-%D0%B8-%D0%91%D1%80%D0%B0%D1%82%D0%B8%D1%81%D0%BB%D0%B0%D0%B2%D0%B0/", "text": "\n                    Нискобюджетният превозвач Ryanair пуска директен полет от Бургас до Братислава от 27 март т.г. Еднопосочен билет струва 20 лева, показва справка на сайта на авиокомпанията.\n\nКлиентите, които направят резервация до края на месеца за полети през април или май, ще могат да се възползват от промоционални цени на билетите. Превозвачът ще изпълнява маршрута до столицата на Словакия два пъти седмично. \n                    ", "date": "2018.01.25", "title": "Нискотарифна компания ще лети между Бургас и Братислава"}
{"url": "http://www.monitor.bg/a/view/73873-%D0%92%D0%B8%D1%82%D0%BE%D1%88%D0%BA%D0%B0-%D1%81%D1%82%D0%B0%D0%B2%D0%B0-%D0%BB%D0%B0%D0%B9%D1%84%D1%81%D1%82%D0%B0%D0%B9%D0%BB-%D1%83%D0%BB%D0%B8%D1%86%D0%B0/", "text": "40% от офис площите наети „на зелено“\n                    Столичният пешеходен булевард „Витоша“ е на път да смени прозвището си от търговска на лайфстайл улица. Причината е, че все по-малко търговци на дрехи и обувки искат да наемат помещения там за сметка на кафенета и ресторанти. Това стана факт през последните години, тъй като потокът от пазаруващи хора се измести към големите търговски центрове в София, а центърът остана като място за срещи и свободно време, коментираха експерти от консултантската компания Cushman&Wakefield Forton.\n\nСпоред данните заетостта в софийските молове през последното тримесечие на 2017 г. е около 90%, а\n\n \n\n\n\n \n\nЕкспертите обаче прогнозират, че в следващите месеци ще има лек ръст. По-осезаемо увеличение има при наемите на търговските улици, като за магазин за мода с добра локация и площ между 100 и 200 квадрата собствениците искат средно по 48 евро/кв.м. Това е основният фактор известните марки да предпочитат моловете пред центъра. За търговските центрове напирали основно дрогерии, аптеки и магазини за спортни стоки.\n\nТенденцията сега е големите международни компании, които са заели позиции в големите градове, да търсят търговски площи и в по-малките - Хасково, Велико Търново, Сливен, Ямбол и Плевен.\n\nСтатистиката за 2017 г. показва, че пазарът на офиси остава най-активен спрямо останалите – търговски и индустриални площи. През миналата година в столицата са отдадени под наем 198 хил. кв.м, като обемът се увеличава с 46 на сто в сравнение с предходната година и е рекордно висок за пазара до момента. Само през последното тримесечие са били наети 64 109 кв.м, което превръща края на миналата година в най-силния период от 2008 г. насам. Основни наематели пък са\n\n \n\n\n\n \n\nПрез настоящата година ще бъдат построени още 180 хил. квадрата, а 40% вече от тях са договорени от наематели. Средната цена на квадрат върви по 13,5 евро, което е с 4 на сто повече на годишна база.\n\nБул. „Цариградско шосе“ си остава основна офис артерия, друго място с интерес към наемане на офиси е районът около Бизнес парка. Като офисни хъбове се очертават също терените около сградата на „Кепитъл форт“ отново на „Цариградско шосе“, както и около мол „Парадайс“.\n\nОтносно индустриалните терени пък консултантите отчитат, че ограниченото предлагане на имоти за складиране и логистика е причина за по-малкия брой сделки в София. Интересен факт е обаче, че\n\n \n\n\n\n \n\nТе имали проблем с намирането на качествена работна ръка във втория ни по-големина град в страната. Около Плевен обаче има големи градове откъдето могат да се привлече огромен човешки ресурс.\n\nОтносно жилищните сгради Владимир Гюрджиев, мениджър \"Индустриални имоти и развитие на парцелите\", разказа, че инвеститорите в жилища търсели в няколко квартала в София терени, на които да изградят високи сгради с много апартаменти в тях, които на практика да заменят старите панелни и ЕПК домове. При тях очакването е 1 кв.м жилищна площ да се продава за около 600-700 евро на кв.м.\n\nПри тази заявка е логично търсенето на терени за такива жилища да е в \"Люлин\", \"Надежда\", \"Обеля\", \"Модерно предградие\", Западната дъга на Околовръстния път. Идеята на тези комплекси е да се даде възможност на\n\n \n\n\n\n \n\nс модерно строителство, в което общите площи се управляват от инвеститора, има зони само за пешеходци и съответните зелени зони. Такъв комплекс при успешно скорошно приключване на преговорите за покупка на терена може да започне да се строи и в рамките на тази година, допуска Гюрджиев. Според него такъв тип комплекси са бъдещето на сегашните квартали спални, чийто жилищен фонд започва да изчерпва живота си.\n\nИзвън тези специфични проекти инвеститорите в жилищни сгради търсят терени за ново строителство в \"Кръстова вада\", \"Манастирски ливади-изток\", които имат незастроени терени. Има интерес и към кварталите, където на практика незастроени площи няма, като \"Изток\", \"Изгрев\", \"Гео Милев\", \"Редута\".\n                    ", "date": "2018.01.25", "title": "„Витошка“ става  лайфстайл улица"}
{"url": "http://www.monitor.bg/a/view/7143-lidl-%D0%BE%D0%B1%D0%BE%D0%B3%D0%B0%D1%82%D1%8F%D0%B2%D0%B0-%D0%BF%D1%80%D0%BE%D0%B4%D1%83%D0%BA%D1%82%D0%B8%D1%82%D0%B5-%D1%81%D0%B8-%D1%81-80-%D0%B2%D0%B8%D0%B4%D0%B0-%D1%88%D0%BE%D0%BA%D0%BE%D0%BB%D0%B0%D0%B4-%D0%BA%D0%B0%D1%84%D0%B5-%D0%B8-%D1%87%D0%B0%D0%B9/", "text": "\n                    Клиентите на Лидл България може да намерят над 80 вида шоколад, кафе и чай собствена марка. Веригата обогатява трите продуктови категории, като добавя нови вкусове с характерното за Lidl оптимално съотношение качество - цена.\n\nЕдни от най-доволните безспорно ще бъдат почитателите на шоколада. Във всички Lidl магазини те могат да намерят над 40 шоколада собствена марка, което прави Лидл България веригата с най-голямо разнообразие от собствени марки шоколад на българския пазар. Една от новостите е, че познатата собствена марка Fin carre вече ще се предлага в двойно по-голям грамаж от 200 гр., както и в неустоими нови вкусове. Клиентите на веригата вече могат да опитат млечен шоколад с бисквити NEO, а съвсем скоро ще се насладят и на бял шоколад с цели лешници, бял шоколад с цели бадеми, както и на една напълно нова комбинация – млечен шоколад с мед, сол и цели бадеми. Нови изкушения предлага и другата собствена марка висококачествени шоколади на Lidl – JD Gross. За първи път под тази марка шоколюбителите ще могат да опитат вкусове с шам фъстък, морска сол и леко пикантен чили вкус. Освен богатото разнообразие и високото качество, всички шоколади на Fin carre и на JD Gross са сертифицирани. Първите са със сертификат UTZ (което на езика на маите означава „добро“), а вторите – със сертификат Fairtrade Cocoa Program. И двата сертификата гарантират, че използваното какао е отглеждано съгласно изискванията за социално отговорно земеделие и с мисъл за бъдещето.\n\nСъщо толкова интересни са и продуктовите гами на кафето и чая, където веригата отново залага на висококачествени и сертифицирани сортове на изгодна цена. Общо 13 вида кафе от собствената марка Bellarom и близо 30 вида чай собствена марка очакват любителите на двете ароматни напитки. Сред новите кофеинови предложения е комбинацията между Арабика и Робуста, която вече се предлага в нова по-голяма разфасовка от 1 кг.\n\nНе спира да се обогатява и селекцията чайове в Lidl. През следващите месеци аристократично звучащата марка Лорд Нелсън ще предложи серия от нови вкусове с джинджифил, а любителите на плодовите нотки ще бъдат изкушени с червен портокал, ябълка с витамин С, горски плодове и комбинация от ягода и малина. На богата гама от зелен, черен и плодов чай залага и другата собствена марка чай – Сър Едуард. Зелен чай с мента и жасмин, зелен чай с мандарина, черен чай с лимон, портокал и горски плодове, както и плодов с боровинки, цитрус и круша са сред нейните най-любопитни вкусове.\n                    ", "date": "2018.01.25", "title": "Lidl обогатява продуктите си с 80 вида шоколад, кафе и чай"}
{"url": "http://www.monitor.bg/a/view/26735-%D0%9C%D0%B8%D1%82%D0%BD%D0%B8%D1%87%D0%B0%D1%80%D0%B8-%D1%82%D0%B0%D0%B9%D0%BD%D0%B8-%D0%BA%D0%BB%D0%B8%D0%B5%D0%BD%D1%82%D0%B8-%D1%85%D0%B2%D0%B0%D0%BD%D0%B0%D1%85%D0%B0-1-%D1%82%D0%BE%D0%BD-%D0%BD%D0%B5%D0%BB%D0%B5%D0%B3%D0%B0%D0%BB%D0%B5%D0%BD-%D0%B0%D0%BB%D0%BA%D0%BE%D1%85%D0%BE%D0%BB/", "text": "\n                    1010 литра нелегален етилов алкохол в туби и бидони откриха служители бургаски митничари. Те са действали като „тайни клиенти\", съобщиха от Агенция \"Митници\". Алкохолът е иззет при митническа проверка в частен имот на територията на гр. Сливен.\n\nАдресът е посетен от митническите служители в средата на месеца, след събрана и анализирана оперативна информация за нерегламентирана търговия с акцизни стоки.\nПристигайки на място, митническите служители са се представили за клиенти и собственикът на имота им е предложил наливна ракия по 8 лв. за литър. При последвалата митническа проверка, митническите служители откриват складирана в различни помещения в имота в пластмасови туби и бидони общо 1010 литра алкохолна течност с характеристики по цвят и мирис на ракия.\n\nИзмереното на място алкохолно съдържание на течността в различните съдове е от 48 до 57 об.%. За алкохола не са представени никакви документи за произход или платен акциз, според Закона за акцизите и данъчните складове. Нелегалният алкохол е иззет.\nВзети са проби от него за лабораторен анализ. По случая ще бъде образувано административно-наказателно производство. \n                    ", "date": "2018.01.25", "title": "Митничари „тайни клиенти“ хванаха 1 тон нелегален алкохол"}
{"url": "http://www.monitor.bg/a/view/36892-%D0%A2%D1%8A%D1%80%D1%81%D0%B8%D0%BC-%D0%B6%D0%B8%D0%BB%D0%B8%D1%89%D0%B0-%D0%BD%D0%B0-%D1%86%D0%B5%D0%BD%D0%B8-%D0%BE%D1%82-1200-%D0%B5%D0%B2%D1%80%D0%BE-%D0%B7%D0%B0-%D0%BA%D0%B2%D0%B0%D0%B4%D1%80%D0%B0%D1%82/", "text": "\n                    По-богатите жители на столицата търсят луксозни имоти за покупка на цени от 1200 евро за квадрат, сочи анализ на Unique Estates. Оказва се, че най-желаните райони за подобни жилища са около мол „Парадайз“, „Камбаните“ и „Резиденшъл парк София“.\n\nВ централната част на града интересът за развитие на проекти и покупки се разраства и в посока Паметника Левски и бул. „Дондуков“ и очакванията са той да търпи силно развитие през следващите години. Други перспективни райони са квартал „Изгрев“ и периферията на „Дианабад“, където на мястото на бившия завод „Фурнир“ се появи зона с висок клас жилищни проекти. Тази част на София също коренно променя облика си през последните години и се радва на силен интерес от страна на купувачите. Данните сочат, че в района вече има и вторичен пазар, а цените на имотите започват от 1500 евро/кв.м.\n\nКато цяло 2017 г. e преминала под знака на активен пазар на луксозни имоти, като отбеляза 9% ръст на наемните сделки и 6% повече продажби, показва статистиката. Значителен ръст са отбелязали сделките в най-високия ценови сегмент – над 800 хил. евро. В тази категория попадат основно еднофамилни къщи и резиденции, които през изминалата година са се радвали на нарастващ интерес.\n\nРазбира се, през миналата година са купувани и по евтини лъскави къщи на цени до 300 000 – 350 000 евро. Основните покупки в този ценови клас са били от хора, търсещи апартаменти в централната част на София и къщи с инвестиционна цел. Възможността за отдаване под наем на такива имоти през Airbnb и напливът на чужди туристи през последните години още повече увеличават атрактивността им, категорични са специалистите.\n                    ", "date": "2018.01.25", "title": "Търсим жилища на цени  от 1200 евро за квадрат"}
{"url": "http://www.monitor.bg/a/view/48537-%D0%9D%D0%B0%D0%BB%D0%B8%D0%B2%D0%B0%D1%82-%D1%87%D0%B5%D1%82%D0%B2%D1%8A%D1%80%D1%82-%D0%BC%D0%B8%D0%BB%D0%B8%D0%B0%D1%80%D0%B4-%D0%B2-%D1%82%D1%83%D1%80%D0%B8%D1%81%D1%82%D0%B8%D1%87%D0%B5%D1%81%D0%BA%D0%B8-%D0%B0%D1%82%D1%80%D0%B0%D0%BA%D1%86%D0%B8%D0%B8/", "text": "\n                    Регионалното министерство осигурява 200 млн. лв. за развитие на туристическите атракции по оперативната си програма „Региони в растеж“. Това е първата схема, която е изцяло с комбинирано финансиране – чрез кредит и субсидия, тъй като проектите по нея ще реализират приходи.\n\n100 млн. лв. от средства се осигурават чрез финансов инструмент, посредством посредници, избрани от Фонда на фондовете, и 100 млн. лв. – чрез безвъзмездни средства. Максималният размер на субсидията по проект може да достигне до 50% от общата стойност на комбинираното финансиране в зависимост от извършения от финансовия посредник анализ на бизнес плана и риска, уточняват от ресорното ведомство.\n\nПроектите трябва да са насочени към консервация, опазване и популяризиране на културното и религиозно наследство от национално и световно значение. Ще бъдат финансирани проекти за популяризиране и развитие на обекти, които привличат значителен брой туристи.\n\nСред допустимите кандидати по схемата са общини, институции на вероизповеданията и техни местни поделения. Документите за кандидатстване са публикувани за обществено обсъждане, след което се очаква процедурата за набиране на проекти да започне.\n                    ", "date": "2018.01.25", "title": "Наливат четвърт милиард в туристически атракции"}
{"url": "http://www.monitor.bg/a/view/66480-%D0%9F%D0%BE%D0%B3%D0%B2%D0%B0%D1%82-%D0%91%D0%B3-%D1%85%D0%BE%D1%82%D0%B5%D0%BB%D0%B8%D1%82%D0%B5-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%B8-%D0%B2-booking/", "text": "Ангелкова: 60% ръст на португалските туристи у нас \n                    Министърът на туризма Николина Ангелкова ще проверява всички родни хотели, които се рекламират през платформата booking.com. Ще се следи за нелоялна конкуренция и дали местата за настаняване са регистрирани по Закона за туризма. Това стана ясно след проведена среща на Ангелкова с Петер Лохбийлер, директор на „Публични дейности“ към сайта, която се състоя в рамките на Световния икономически форум в швейцарския град Давос.10 000 са местата за настаняване от България в мрежата на Booking. Сайтът помага на бизнеса да предлага продуктите си, а на потребителите даразчитайки на винаги коректна информация, заяви министърът. И допълни, че това улеснява хората да опознават света, на бранша да подобрява продукта си, а на нас да рекламираме България като конкурентна и интересна дестинация.По време на срещата ресорният ни министър представи и изгодните условия за вложения в сектор туризъм, които страната ни предлага. Важно предимство на България в тази сфера е ниският данък. Туризмът има и важен принос за икономиката, коментира Ангелкова. Тя посочи, че приходите в сектора за 11-те месеца на 2017 г. са 6,6 млрд. лв., като делът на отрасъла в БВП е близо 13%.Ангелкова и Лохбийлер са коментирали и възможностите за бъдещи общи инициативи. Тя акцентира, че министерството работи последователно за рекламирането на страната като целогодишна дестинация и утвърждаването й като място заМеждувременно стана ясно, че с над 60% са се увеличили туристите от Португалия, които са посетили родината ни за периода януари-ноември 2017 г. Общо над 15 хил. португалци са дошли в България за 11-те месеца на миналата година, сочат данните на НСИ.Родният министър се е срещнал и с Мануел Калдейра Кабрал, министър на икономиката на Португалия, чийто ресор е и туризмът. Те са се разбрали за сътрудничество и насърчаване на участия в туристически панаири, изложби, семинари и събития, провеждани в другата страна, както и посещения на представители на медиите с цел популяризиране на дестинациите.“За нас би било полезно да обменяме опит в областта на програмите за образование и обучение, също и информация за програми за развитието на туризма, които да стимулират инвестициите в сектора“, категорична бе Ангелкова.По време на срещата е била обсъдена и идеята португалски експерти да се обучават в българския Център за квалификация и преквалификация на кадри в туризма, който се подготвя в момента. Очаква се скоро министър Калдейра да дойде на визита в България.\n\n\n                    ", "date": "2018.01.25", "title": "Погват Бг хотелите, регистрирани в Booking "}
{"url": "http://www.monitor.bg/a/view/4814-%D0%91%D0%B5%D0%B7%D0%BF%D0%BB%D0%B0%D1%82%D0%B5%D0%BD-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82-%D0%B7%D0%B0-16-350-%D0%BF%D1%8A%D1%82%D1%83%D0%B2%D0%B0%D1%89%D0%B8-%D1%83%D1%87%D0%B8%D1%82%D0%B5%D0%BB%D0%B8/", "text": "Плащат част от наема на преподавателите, ако се преместят  \n                    Безплатен транспорт за всички 16 350 пътуващи учители предвижда наредба на образователното министерство, която предстои да бъде публикувана за обществено обсъждане. Това съобщиха за „Монитор“ от ведомството. В момента право на това имат учителите, които пътуват, за да преподават в населено място по-малко от селището, в което живеят. Възможност за погасяване на тези разходи имат и педагозите, които бият път, за да водят уроци в по-голям район от този, в който живеят, при условие че разходът се поема от бюджета на съответното училище. В момента като малко населено място се определя селище с до 5000 жители. Както „Монитор“ вече писа, в този обхват попадат 50% от детските градини и над 45% от училищата в страната. В тях работят над 75% от пътуващите педагози. Разходите на останалите 25% от учителите, които работят извън селището, в което живеят, могат да бъдат възстановени по преценка на директора, ако в училищната каса има достатъчно пари. Оттук нататък обаче всички пътуващи учители ще получават пари за транспорт без никакви условности, уточниха от образователното министерство. В новата наредба ще бъдат разписани и правилата и условията, по които учителите могат да получат и средства, с които да покриват част от квартирата си в случай, че се заселят в селището, в което преподават. Идеята на промените еда се осигурят по-добри условия за учителите, на които им се налага да работят извън селището, в което се намира домът им. 90 млн. лв. допълнително се отпускат за школата в малките населени места. От тях 55 млн. лв. са предвидени за заплати на преподаватели, а останалите 35 млн. лв. са за работа с деца от уязвими групи. За тях са предвидени и маломерни паралелки, защото обучението при хлапетата в риск е по-ефективно при по-малки групи ученици. Така например ако в един клас има 24 деца, те ще могат да бъдат разделени на две паралелки.\n\n\n                    ", "date": "2018.01.25", "title": "Безплатен транспорт за  16 350 пътуващи учители "}
{"url": "http://www.monitor.bg/a/view/4659-%D0%94%D0%B8%D1%80%D0%B5%D0%BA%D1%82%D0%BE%D1%80%D0%BA%D0%B0%D1%82%D0%B0-%D0%BD%D0%B0-%D0%B4%D0%BE%D0%BC-%D0%A5%D1%80%D0%B8%D0%B7%D0%B0%D0%BD%D1%82%D0%B5%D0%BC%D0%B0%D0%B5-%D1%83%D0%B2%D0%BE%D0%BB%D0%BD%D0%B5%D0%BD%D0%B0/", "text": "\n                    Ръководителката на Центъра за деца и младежи с увреждания „Хризантема” в Габрово, Маринела Лазарова е дисциплинарно уволнена. Това стана ясно днес, след като кметът на общината Таня Христова е подписала заповедта за отстраняването на директорката от заеманата от нея в продължение на три години длъжност. Причината са изнесените със знанието на Лазарова в интернет видеозаписи, на които се вижда упражнявано физическо насилие от страна на служителки от персонала над питомци от социалното заведение. Уволнението на директорката е заради това, че не е уведомила за случаите на насилие ресорната си шефка в общината Даниела Василева или самата кметица. „Всички, които са си позволили непристойно поведение към децата, трябва да си тръгнат и да понесат отговорността си”, категорична бе кметицата Таня Христова.От самото начало на разразилия се скандал ръководителката на Центъра Маринела Лазарова твърди, че не е мълчала и прикривала, а е отправила при това неведнъж, а няколко пъти сигнали за случаите на физическо насилие в Център „Хризантема”. Но тези сигнали не са били взети под внимание. А когато скандалът гръмна, общинската образователна и социална шефка Даниела Василева категорично отрече някога да е била уведомявана за подобни сигнали от Лазарова.Уволнението на ръководителката на Центъра в Габрово стана ден, след като премиерът Бойко Борисов поиска освобождаването на шефката на Агенцията за закрила на детето Офелия Кънева.Самата Маринела Лазарова заяви пред „Монитор”, че ще търси правата си по съдебен път, тъй като според нея уволнението и е абсолютно несправедливо. „Аз бях тази, която първа подаде сигналите за насилието в Центъра. Но никой от хората, които са над мен не взе предвид тези сигнали и не реагира на тях. И сега след като гръмна скандалът, изведнъж аз станах жертвата. Категорично ще заведа съдебни дела както по повод на уволнението ми, така и срещу служителките, които ме оклеветиха публично”, заяви Лазарова. Днес следобед тя предаваше поста и документацията пред комисията, назначена от общината. Все още продължават и разпоредените проверки от страна на Агенцията за закрила на детето и прокуратурата. Очаква се следващата седмица оттам също да излязат със становища по случая. \n                    ", "date": "2018.01.25", "title": "Уволниха и директорката на дом „Хризантема” (ОБНОВЕНА)"}
{"url": "http://www.monitor.bg/a/view/49016-%D0%9E%D1%82%D1%85%D0%B2%D1%8A%D1%80%D0%BB%D0%B8%D1%85%D0%B0-%D0%B2%D0%BE%D1%82%D0%B0-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-%D0%BA%D1%8A%D0%BC-%D0%BA%D0%B0%D0%B1%D0%B8%D0%BD%D0%B5%D1%82%D0%B0/", "text": "\n                    Очаквано депутатите отхвърлиха вота на недоверие срещу кабинета „Борисов” 3. Зад правителството и срещу вота гласуваха 131 депутати - ГЕРБ, патриотите и „Воля”. В подкрепа на вота на недоверие гласуваха само БСП и ДПС, които събраха точно 103 депутати. Това обаче не се оказа достатъчно, за да свалят правителство, тъй като за това са нужни 121 гласа. Цветанов на свой ред заяви, че било задължение на Караянчева да се противопостави на опитите на президента да урони престижа на парламента. Той дори изтъкна, че не чули в отчета му нищо за „неговата полезност“ през последната година. По думите му не прави чест на Радев да унижава парламента. Премиерът Бойко Борисов пък отсъствал от залата защото изпълнявал ангажиментите си по повод българското председателство на Съвета на ЕС и е заминал за Давос.След гласуването лидерът на „Воля“ Веселин Марешки заяви, че този вот е започнал като безсмислен и е завършил като циничен.\n                    ", "date": "2018.01.25", "title": "Парламентът отхвърли вота на недоверие към кабинета (ОБНОВЕНА)"}
{"url": "http://www.monitor.bg/a/view/79349-%D0%9E%D1%82%D0%BB%D0%B0%D0%B3%D0%B0%D1%82-%D0%98%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F/", "text": "Патриотите благодарни, БСП внесе 74 подписа с искане за референдум\n                    \n                    ", "date": "2018.01.25", "title": "ГЕРБ отлага Истанбулската конвенция (ОБНОВЕНА)"}
{"url": "http://www.monitor.bg/a/view/41330-%D0%A1%D0%BE%D1%84%D0%B8%D1%8F-%D1%81-%D0%BD%D0%B0%D0%B4-15-%D0%BC%D0%BB%D1%80%D0%B4-%D0%BB%D0%B2-%D0%B1%D1%8E%D0%B4%D0%B6%D0%B5%D1%82-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0/", "text": "Проектобюджетът на София за настоящата година е 1,549 млрд. лв, което е с 220 млн. лв повече от средставата за изминалата година. Това обяви кметът на София Йорданка Фандъкова, която представи пред Столичния общинския съвет крайния вариант на бюджета на града. Той беше приет след близо 4-часов дебат, като \"за” гласуваха 42-ма общинари, а \"против\" бяха 14.  Първоначално от “Московска” 33 бяха заложили средства на стойност 1,433 млрд. лв., но заради преходния остатък и прогнозирано повишаване на собствените приходите, парите за 2018 г. бяха допълнени с още над 100 млн.лв. “Повишихме средствата за поддържане и изграждане на уличната инфраструктура с 58 млн. лв., за образование с 18 млн. лв., за здравеопазване с 4,8 млн. лв. и за социални дейности с 4 млн. лв. Това е промяна, станала в рамките на един месец”, заяви Фандъкова.  Над 124 млн. лв. са заделени за ремонти на булеварди, улици и трамваен път. 37 млн. лв. ще отидат само за реконструкцията на квартални улици. Най-основният ремонт, който е планиран тази година е реконструкцията на ул. „Граф Игнатиев“, ще продължи работата и по “Каблешков”. 135 млн. лв. ще бъдат дадени за закупуването на 142 автобуса на природен газ и 20 електробуса. По софийското трасе ще тръгнат и 13 нови трамвая на стойност 35,6 млн.лв. За миене на улици “Московска” 33 предвижда 4,7 млн.лв. Кметът на София обяви, че ще започне и строителството на първите детски градини в „Манастирски ливади“, „Кръстова вада“ и Курило, район „Нови Искър“. Строителство на нови сгради и физкултурни салони към съществуващи детски градини ще започне в кваралите „Павлово“, „Княжево“ и районите „Витоша”. “Основен приоритети за нас остават транспорта, образованието, енергийната ефективност и по-чиста околна среда и въздух”, каза Фандъкова. В началото на заседанието от групата на Реформаторския блок в СОС обявиха, че няма да подкрепят бюджета, а от БСП предлагат своя алтернативна сметка за това с колко пари трябва да разполага София. На заседанието бяха разгледани и мерките на общината за борбата с мръсния въздух, както и предоговарянето на концесията на водата. ", "date": "2018.01.25", "title": "София с над 1,5 млрд. лв бюджет за годината"}
{"url": "http://www.monitor.bg/a/view/40578-%D0%9F%D0%B0%D1%86%D0%B8%D0%B5%D0%BD%D1%82%D0%B8-%D0%B7%D1%8A%D0%B7%D0%BD%D0%B0%D1%82-%D0%BD%D0%B0-%D0%BC%D0%B8%D0%BD%D1%83%D1%81-4-%D0%B3%D1%80%D0%B0%D0%B4%D1%83%D1%81%D0%B0-%D0%B2-%D0%BF%D0%BE%D0%BB%D0%B8%D0%BA%D0%BB%D0%B8%D0%BD%D0%B8%D0%BA%D0%B0/", "text": "\n                     В столична поликлиника лекарите преглеждат пациентите на студено, защото парно няма. Става дума за 9-и ДКЦ, в който и миналата година е имало същия проблем. Температурата в един от лекарските кабинети е 9,9 градуса, като помещението се отоплява с две духалки. В чакалнята пък хората чакат за преглед на 4 градуса.От половин година няма и тоалетна за пациентите, затова някои от тях използват двора, обясни пред Нова ТВ д-р Гергана Николова.„Това не е приемливо“, заяви Веселин Милев, председател на Комисията по здравеопазване в Столичния общински съвет.  каза той, като допълни, че в крайна сметка е било решено да се отпусне целева субсидия за изплащане на задължения на клиниката и изготвяне на паспорт на сградата за бъдещи ремонти.Управителят на поликлиниката неколкократно е докладвал за лошото състояние на тоалетната, добави Милев. Той обеща, че днес щял да изпрати в 9 ДКЦ представители на общината. Сред тях щяло да има както експерти по строително – ремонтните дейности, така и представители на постоянната комисия по здравеопазване. „Въпросът ще бъде разрешен, медицинската дейност ще се извършва”, обеща Милев и добави, че ще се положат усилия за осигуряване на подходящи условия за пациентите и за лекарите. \n                    ", "date": "2018.01.25", "title": "Пациенти зъзнат на 4 градуса в поликлиника "}
{"url": "http://www.monitor.bg/a/view/21876-%D0%93%D0%BB%D0%BE%D0%B1%D0%B0-%D0%BE%D1%82-10-000-%D0%B4%D0%BE-50-000-%D0%BB%D0%B2-%D0%B3%D1%80%D0%BE%D0%B7%D0%B8-%D0%BC%D0%B5%D0%B1%D0%B5%D0%BB%D0%BD%D0%B0-%D1%84%D0%B0%D0%B1%D1%80%D0%B8%D0%BA%D0%B0-%D0%B7%D0%B0-%D0%B7%D0%B0%D0%BC%D1%8A%D1%80%D1%81%D1%8F%D0%B2%D0%B0%D0%BD%D0%B5-%D0%BD%D0%B0-%D0%B2%D1%8A%D0%B7%D0%B4%D1%83%D1%85%D0%B0/", "text": "\n                    Глоба от 10 000 до 50 000 лв. грози мебелната фабрика“ Колорадо“ в Пазарджик, след като от местната Регионална инспекция за опазване на околната среда и водите ще съставят акт за констатирано нарушение-нерегламентирано изгаряне на производствени отпадъци. Това информираха от екоинспекцията. нейни служители извършиха незабавна проверка по сигнал за замърсяване на атмосферния въздух, подаден в инспекцията на 23 януари от живеещи на улица „Хеброс” в Пазарджик. Гражданите се оплакаха, че особено сутрин районът, в който живеят, бил обгазяван от комина на мебелната фирма. Хората подозираха ,че в котелното на локалната парна инсталация се горят отпадъци от дървени плоскости с лепило, които отделят вредни за въздуха газове. Проверката установи, че сигналът е основателен. Констатира се наличие на тъмен дим от котела в парова централа и складирани дървени отпадъци от производството пред котела. За констатираното нарушение - нерегламентирано изгаряне на производствени отпадъци, на собственика на фирмата ще бъде съставен акт по Закона за управление на отпадъците, който предвижда глоба между 10 000 и 50 000 лв.\n                    ", "date": "2018.01.25", "title": "Глоба до  50 000 лв. грози мебелна фабрика за замърсяване на въздуха"}
{"url": "http://www.monitor.bg/a/view/55596-404-%D1%83%D1%87%D0%B8%D0%BB%D0%B8%D1%89%D0%B0-%D0%B2-%D0%B3%D1%80%D0%B8%D0%BF%D0%BD%D0%B0-%D0%B2%D0%B0%D0%BA%D0%B0%D0%BD%D1%86%D0%B8%D1%8F/", "text": "От утре няма да се учи в Ямбол и Габрово \n                    Грипът затвори приблизително всяко шесто училище. 404 станаха школата в страната от общо 2380, в които днес нямаше учебни занятия поради висока заболеваемост, съобщиха от Министерството на образованието и науката. По-късно от здравното министерство съобщиха, че от утре грипна епидемия се обявява и за област Ямбол и община Габрово. Съответно класните стаи ще останат празни и там. В Ямбол няма да се учи до сряда включително, а в Габрово до понеделник включително.До второ нареждане се преустановяват детските и женските консултации свижданията в лечебните заведения за болнична помощ и провеждането на профилактични имунизации, съобщиха още от здравното министерство. Главният държавен здравен експерт д-р Ангел Кунчев обясни пред „Монитор“, че болните се увеличават и в София-град и е възможно през следващата седмица епидемия да бъде обявена и в столицата. Днес пък грипът повали София-област.До края на седмицата 121 школа в Стара Загора остават затворени. В област Бургас учениците от 138 училища няма да посещават класните стаи до понеделник включително. В 98 учебни заведения в Софийска област също няма уроци, а във Видинско затворените школа са 17.В област Хасково днес няма занятия в 14 училища – ОУ „Христо Ботев“ - с. Крепост, ОУ „Васил Левски“ - с. Ябълково, ОУ „Д. Матевски“ - град Меричлери, ОУ „Христо Смирненски“ в село Радиево и 10 училища в Димитровград.В област Габрово днес беше обявена грипна ваканция за 6 училища – СУ „М. Райкович“ и ПГИ „Рачо Стоянов“ в град Дряново, ОУ „Проф. П.Н.Райков“, СУ „П.Р. Славейков“ и НГПИ „Тревненска школа“ в град Трявна, както и ОУ „В.Левски“ – с. ПлачковциДо края на седмицата в област Кюстендил няма да има занятия в 7 училища – ОУ “Н. Вапцаров“, СУ „Хр. Ботев“ и ПГ в гр. Бобов дол, ОУ „Хр. Ботев“ - село Невестино, НУ „Св. Кирил и Методий“ в Раждавица, ОУ „Хр. Павлович“ и СУ „Св. Климент Охридски“ в град Дупница.Класните стаи останаха празни и в ОУ „П.К.Яворов“ и ОУ „Св. Кирил и Методий“ в гр. Стралджа, област Ямбол, и в СУ „Св. Кирил и Методий“ в град Криводол, област Враца.\n                    ", "date": "2018.01.25", "title": "Всяко шесто школо  в грипна ваканция (ОБНОВЕНА)"}
{"url": "http://www.monitor.bg/a/view/2693-%D0%A1%D0%B5%D1%81%D1%82%D1%80%D0%B0-%D1%82%D1%8A%D1%80%D1%81%D0%B8-%D0%B1%D1%80%D0%B0%D1%82-%D1%81%D0%B8-%D1%80%D0%BE%D0%B4%D0%B5%D0%BD-%D0%BF%D1%80%D0%B5%D0%B4%D0%B8-45-%D0%B3%D0%BE%D0%B4%D0%B8%D0%BD%D0%B8-%D0%B2-%D0%91%D0%B0%D1%82%D0%B0%D0%BA/", "text": "\n                    Моника Ненова от Дупница търси своя брат, роден преди 45 години в град Батак. Момченцето е изплакало на 13 юли 1972 г. в малкото родопско градче и е било записано с имената Ивайло Малинов Николов, но тъй като майката била едва на 18 години и заради строгите си родители, тя го оставила. Неслучайно и отишла да роди в друга област, далеч от дома й. Къде се намира сега, се опитва да разбере неговата сестра Моника, която обещала на родителите си, преди да склопят очи, да издири  родения в родопското градче свой брат. След раждането си Ивайло е бил оставен за около 2 години в дом за деца без родители, а междувременно младата майка Малинка създала семейство и през 1974 г. родила Моника. През тези 2 години обаче жената не спирала да тъгува за изоставения си син и с мъжа си посетила няколко пъти момченцето в социалното заведение. По-късно детето е било осиновено и служителите в дома казали на майката Малина, че детето й е в добро семейство, но отказали да дадат информация в коя част на страната живее. Малинка Николова почива от тежко онкологично заболяване през 2014 г. , а тежката болест  покосила 3 години по-късно и мъжа й Иван. Баща ми не говореше за детето и го разбирам, защото двамата с майка ми са преживели много тежко всичките тези неща, споделя 44-годишната Моника Ненова. През последните дни на болестта си беше много зле, но не спираше да говори, че има син. Аз бях в шок от загубата и на майка, и на татко, но им обещах, че ще направя всичко възможно да намеря Ивайло, категорична е младата жена. И опитва дори чрез социалната мрежа Фейсбук, където се регистрирала в групите „ Търсим се!“ и „Къде си?“ Драматичната семейна история трогва десетки хора. Има такива, които разбират и подкрепят Моника, други я укоряват, трети я съветват да остави нещата каквито са. Но жената е твърдо решена да издири своя изгубен брат. Тя е проверила вече в Батак, където  е бил роден Ивайло, но родилният дом е закрит през януари 1975 г. Няма информация и в кой дом за деца без родители е бил настанен тогава. „ Искам да го намеря. Ще се опитам да го разбера и ако не желае връзка с мен, въпреки че ще ми е трудно да приема такъв развой на нещата, казва Моника Ненова, която е детска учителка по професия. И споделя, че за нея най-голямата  утеха ще е да усети поне веднъж братската му прегръдка, ако пожелае да се видят. Много бих се радвала да го намеря и да се запознаем, казва Моника. Тя срещала подкрепа и от съпруга си и искала децата й да се запознаят с вуйчо си.\n\n\n                    ", "date": "2018.01.25", "title": "Сестра търси брат си, роден преди 45 години в Батак"}
{"url": "http://www.monitor.bg/a/view/48284-%D0%91%D0%BE%D1%80%D0%B8%D1%81%D0%BE%D0%B2-%D0%B8-%D0%95%D1%80%D0%B4%D0%BE%D0%B3%D0%B0%D0%BD-%D0%BE%D0%B1%D1%81%D1%8A%D0%B4%D0%B8%D1%85%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%95%D0%A1-%D0%A2%D1%83%D1%80%D1%86%D0%B8%D1%8F/", "text": "\n                    Премиерът Бойко Борисов разговаря по телефона с президента на Турция Реджеп Таийн Ердоган. Поводът е идеята за организиране на среща в България между лидерите на европейските институции и тези на Турция. Премиерът Борисов посочил, че такава среща може да способства нормализирането на диалога между ЕС и Турция, което е от взаимен интерес, съобщиха от пресцентъра на правителството.Президентът Ердоган от своя страна поздравил Борисов за старта на БГ председателството на Съвета на ЕС и му пожелал то да е успешно както за ЕС, така и за страните от региона.Още преди месец вицепремиерът Екатерина Захариева даде да се разбере, че работим за провеждамето на такава среща. При посещението на колежа на комисарите от ЕК пък Борисов обясни, че това няма да стане на срещата на върха през май в София за Западните Балкани, а ще се търсят други форми на комуникация. Така само преди седмица, при визитата на немския канцлер Ангела Меркел стана ясно, че се планира работна среща, която да се проведе през март във Варна, а самият Борисов ще влезе в ролята на посредник.\n                    ", "date": "2018.01.25", "title": "Борисов и Ердоган обсъдиха по телефона срещата ЕС-Турция"}
{"url": "http://www.monitor.bg/a/view/41986-%D0%91%D0%BE%D1%80%D0%B8%D1%81%D0%BE%D0%B2-%D0%9F%D1%80%D0%B8%D0%B5%D0%BC%D0%B0%D0%BC%D0%B5-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F%D1%82%D0%B0-%D1%81-%D1%80%D0%B5%D0%B7%D0%B5%D1%80%D0%B2%D0%B8-%D1%81-%D0%B2%D0%BE%D1%82%D0%B0-%D0%B8%D1%81%D0%BA%D0%B0%D1%85%D0%B0-%D0%B4%D0%B0-%D0%BD%D0%B8-%D0%B8%D0%B7%D0%BB%D0%BE%D0%B6%D0%B0%D1%82/", "text": "Ще приемем Истанбулската конвенция с резерви, така че всички да за сигурни и спокойни. Това заяви премиерът Бойко Борисов, който вече е в Давос за срещата на Световния икономически форум, а след това ще отскочи до Лихтенщайн, където по-късно ще има среща с престолонаследника и с премиера на страната. Поводът за коментара му се оказа решението на ГЕРБ за отлагането на гласуването на ратификацията на конвецията в пленарна зала, като за целта през това време се направи широк дебат. Борисов от своя страна коментира, че ако БСП искат да инициират референдум, то той трябва да бъде ясно разписан, а именно - „За или против ли сме да се пребиват жени в България\". По думите му „трети пол“ или „гейбракове“ не фигурират в документа. „Въпреки всичко винаги съм работил в диалог с обществото, затова помолих колегите да направим още едно обсъждане и тези псевдоносители на морал да ги чуем“, каза Борисов като добави, че надали има по-религиозен човек от него в управлението на държавата. Той обясни, че не може да не защитим жените и децата, а конвенцията е именно за защита на слабите. Премиерът призова опозицията да си мери приказките, като уточни, че те са двулични – в Европа говорели едно, а у нас друго. „Жалко е да лъжеш в България и да страхуваш хората, а в Европа да се правиш на европеец“, каза Борисов и увери, че е готов да приемаме текстовете един по един с резерви. Именно затова като се върне от Давос ще попита и църквата и мюфтиите какво точно ги смущава в искането на властта да няма насилие над жени и деца. „Не мога да допусна, че от всички държави ние сме от няколкото, в които дори има дискусия по тази тема\" , каза Борисов. Премиерът коментира и вота на недоверие, който по-рано днес бе отхвърлен от парламента. Той разкритикува опозицията за подпобора на дата, когато половината от министрите били в Брюксел. “Те знаеха, че да изберат тогава да е вотът на недоверие, е един начин да ни изложат. Аз съм възпитан човек и по-добре да изчакаме да свърши председателството. Балканите и другите ни големи съседи чакат да видим какво да направим\", каза още той. Борисов благодари и за поканата да присъствам на срещата в Давос и обясни, че усилията които полага в България са достатъчна оценка защо толкова години не са канени наши държавници. „Потвърждават се моите думи, че светът се намира във фаза, в която всички разумно мислещи хора трябва да направим необходимото да успокоим обстановката\", каза той. Премиерът заяви, че темата за Западните Балкани е вдигната на високо ниво и вече е приоритетна и това се доказвало от срещите му там с Полша, с македонския премиер Зоран Заев и със сръбския президент Александър Вучич. „Имаме шанс да направим модел, от който другите държави да се поучат.“, каза Борисов от Давос. Той припомни и за разговора си по телефона с турския премиер Реджеп Ердоган за срещата, която подготвят между ЕС и Турция. Именно на нея трябва да подготвят и следващия кръг от преговори за новото споразумение с Турция за бежанците. \"Мисля, че ние вървим по нашата програма и то успешно\", добави Борисов. Малко по-рано през деня Борисов участва  и на работен обяд на световните икономически лидери на тема: „Общо бъдеще на един фрагментиран свят“.  Преди това той успе да разговаря с бившия държавен секретар на САЩ Джон Кери, премиера на Македония Зоран Заев и с президента на Литва Далия Грибаускайте. Борисов поздравил колегата си Заев за волята, с която работи за евроинтерграцията на Македония. Премиерът го насърчил за продължаване на преговорите с Гърция за окончателно разрешаване на въпроса с името на държавата. С бившия държавен секретар на САЩ Джон Кери пък обсъдили ситуацията на Балканите и желанието на България по време на председателството на ЕС да фокусира вниманието на международната общност върху евроатлантическата интеграция на страните от Западните Балкани. Борисов е разговарял в неформална обстановка и с премиера на Естония Юрий Ратас и с президента на Косово Хашим Тачи. \"Предстои интересна дискусия, в която ще взема участие на тема “Ускоряване на дългосрочното развитие на Западните Балкани”, какъвто е и един от основните приоритети на нашето председателство\", написа пък Борисов в профила си във Фейсбук.  По време на дискусията за интегрирането на страните от региона в рамките на форума, който тази година ще събере над 350 политически и икономически лидери от 70 държави от цял свят, премиерът каза: „Има една несправедливост, която Европа трябва да поправи - Западните Балкани.“ Той постави фокус върху необходимостта от придвижване напред на процеса на интеграция, тъй като тези страни правели всичко необходимо да отговорят на критериите. Борисов посочи също така, че сега, докато страните от региона се подготвят за членството си в НАТО и ЕС, е най-подходящият момент да бъдат подкрепени за развитие на инфраструктурата - транспортна, комуникациона, енергийна и екологична.", "date": "2018.01.25", "title": "Борисов: Приемаме конвенцията с резерви, с вота искаха да ни изложат"}
{"url": "http://www.monitor.bg/a/view/49603-%D0%9E%D1%82%D1%80%D1%8F%D0%B7%D0%B0%D1%85%D0%B0-%D0%A1%D0%B0%D1%88%D0%BE-%D0%94%D0%BE%D0%BD%D1%87%D0%B5%D0%B2-%D0%B7%D0%B0-%D0%B3%D0%B0%D0%B7%D0%B0-%D0%B2-%D0%94%D0%BE%D0%B1%D1%80%D1%83%D0%B4%D0%B6%D0%B0/", "text": "С дупченето можел да натрови водата за жителите в региона\n                    Мераците на Сашо Дончев да надупчи в търсене на газ Добруджа бяха попарени. Експертният екологичен съвет към РИОСВ – Варна, излезе с отрицателно становище за инвестиционното намерение на свързаната с Газовия барон фирма \"Русгеоком БГ\" за добив в Житницата на България.На негово заседание бе разгледан докладът за оценка на въздействието върху околната среда на исканото от дружеството усвояване на находище „Спасово“, с площ 219 кв. км, на територията на област Добрич. Инвестиционното предложение е отхвърлено почти единодушно от членовете на съвета, като 33-ма души са гласували против него, а само трима са били \"за\". Това са представителите на Минно-геоложката камара, на Геологическия институт към БАН и на Минно-геоложкия институт.Според Тодор Колев, председател на експертния съвет, мотивите за решението са свързани най вече с опасността от замърсяване на „водоносните хоризонти“. Основното притеснение е, че в района има три сондажа на ВиК - Добрич, които се използват за питейни нужди. Не бе изяснено как по време на добив на газ при една евентуална авария, ако водата се замърси, тя ще бъде почистена. Становището на „Басейнова дирекция“ е, че има несъответствие между инвестиционното предложение и плановете за управление на водния хоризонт.Решението е експертно, отчитайки желанието на населението да не се извършва добив на газ на тяхна територия с оглед недопускане на замърсяване на подземните води, изтъкна Колев. Той коментира, че всички математически прогнози се основават на някаква база данни и не може на 100% да се гарантира, че няма да има замърсяване.Докато течеше заседанието на експертния съвет, пред сградата на РИОСВ се събраха протестиращи срещу мераците на Дончев от Генерал Тошево, Варна и Добрич. Хората държаха плакати с надписи „Не на химическия геноцид”, „Отровата в Житницата на България е холокост за българския народ”, „Не на отровите в храната и водата ни! Да – за здравето на децата ни” и др.„Това е победа за Генерал Тошево. Очакваме обжалване на решението, но ние ще продължаваме да наблюдаваме случая и със сигурност няма да допуснем добива на газ. Знаете, че имаше проведен референдум, на който 97 на сто от жителите на община Генерал Тошево казаха „не” на добива на газ”, коментира кметът на Генерал Тошево Валентин Димитров.Председателят на инициативния комитет срещу добива на газ Атанас Атанасов пък каза: „За всички нас, които в продължение на толкова месеци се борихме против добива на газ в Генерал Тошево и в Добруджа изобщо, е първа победа и бих казал, че от името на всички граждани ние сме доволни.”Инвестиционното намерение на „Русгеоком БГ” касае землищата на 18 села, в които фирмата иска да изгради 8 площадки с 41 сондажа за добив на газ, с дълбочина на сондите от 1080 до 2 700 м. Дружеството иска концесия върху терена за срок от 35 години. В началото на октомври миналата година се проведоха девет обществени обсъждания на доклада за ОВОС на проекта. Резултатът от всички бе един и същ - Добруджа каза „не” на добива на газ, а хората, според които дупченето за газ ще доведе до мащабни замърсявания на полята, на подземните води и на крайбрежието, дори излязоха на протести, като земеделци изкараха тежки селскостопански машини в центъра на Генерал Тошево. Всички казаха на инвеститорите - „Отивайте си, иначе ви чака народен съд“.\n                    ", "date": "2018.01.25", "title": "Отрязаха Сашо Дончев за газа в Добруджа"}
{"url": "http://www.monitor.bg/a/view/47926-%D0%A0%D1%83%D1%81%D0%BA%D0%B8%D1%8F%D1%82-%D0%BF%D0%B0%D1%82%D1%80%D0%B8%D0%B0%D1%80%D1%85-%D0%9A%D0%B8%D1%80%D0%B8%D0%BB-%D0%B8%D0%B4%D0%B2%D0%B0-%D1%83-%D0%BD%D0%B0%D1%81-%D0%B7%D0%B0-%D0%A2%D1%80%D0%B5%D1%82%D0%B8-%D0%BC%D0%B0%D1%80%D1%82/", "text": "Руският патриарх Кирил ще посети страната ни за 3 март по повод честването на 140-годишнината от Освобождението на България от турско робство. Това потвърдиха пред „Монитор“ от Светия Синод. Визитата е тридневна и е по покана на Негово Светейшество патриарх Неофит. Вече има изготвена проектопрограма, която трябва да бъде потвърдена. Според нея е предвидено на 3 март да бъде отслужена панихида в храм-паметника „Рождество Христово“ в град Шипка, а след това главата на Руската православна църква заедно с българския патриарх Неофит ще уважат и тържествата на връх Шипка. На 4 март пък двамата ще отслужат тържествена света литургия в храм-паметника „Св. Александър Невски“. Новината за подготвяното посещение на Негово светейшество Кирил се завъртя в публичното пространство още миналата година и бе потвърдена на 20 декември. Главата на руската православна църква бе на първо официално посещение у нас след избирането му за патриарх през април 2012 година. Тогава тридневният му престой бе част от т.нар. „мирни визити“. Още със стъпването си на наша земя изтъкна, че сърцето му винаги е открито към вярващите православни българи и към българския народ. Следващото посещение на Негово светейшество Кирил у нас пък бе през февруари 2016 година. Патриарх Кирил, чието светско име е Владимир Гундяев, е роден на 20 ноември 1946 г. в семейство на духовници, репресирани по съветско време. От най-ранна детска възраст проявява влечение към богослужението и монашеството. След завършване на средното си образование постъпва в Ленинградската духовна семинария, а след това - в Ленинградската духовна академия, която завършва с отличие през 1970 г. Дядо му Василий Гундяев се е борил активно срещу закриване на християнски храмове, заради което е преминал през седем затвора и няколко интернирания. В публичното пространство е известно, че главата на руската православна църква е близък приятел с руския президент Владимир Путин. ", "date": "2018.01.25", "title": "Руският патриарх Кирил идва у нас за Трети март"}
{"url": "http://www.monitor.bg/a/view/2768-%D0%91%D0%B5%D0%B7%D1%80%D0%B0%D0%B1%D0%BE%D1%82%D0%B8%D1%86%D0%B0%D1%82%D0%B0-%D0%B2-%D0%A8%D1%83%D0%BC%D0%B5%D0%BD-%D0%BF%D0%B0%D0%B4%D0%BD%D0%B0-%D0%B4%D0%BE-36-%D0%BD%D0%B0-%D1%81%D1%82%D0%BE/", "text": " Предприятия обявиха в бюрата по труда 5035 работни места\n                    \n                    ", "date": "2018.01.25", "title": "Безработицата в Шумен падна до 3.6 на сто"}
{"url": "http://www.monitor.bg/a/view/58727-%D0%90%D0%B2%D1%80%D0%B0%D0%BC%D0%BE%D0%BF%D1%83%D0%BB%D0%BE%D1%81-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D1%85%D1%83%D0%B1%D0%B0%D0%B2-%D0%BF%D1%80%D0%B8%D0%BC%D0%B5%D1%80-%D0%BA%D0%B0%D0%BA-%D1%81%D0%B5-%D0%BE%D1%85%D1%80%D0%B0%D0%BD%D1%8F%D0%B2%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0/", "text": "\n                    България е хубав пример за това как може да охраняваш собствената си външна граница и същевременно да пазиш външната граница на ЕС. Това коментира еврокомисарят Димитрис Авармопулос преди началото на неформалния съвет по правосъдие и вътрешен ред, който започна тази сутрин в НДК.Той заяви, че трябва да се намери начин да се приеме обща европейска система за бежанците и допълни, че вътрешните министри ще направят конструктивен принос в постигането на решение по време на обсъжданията в съвета. Аврамопулос отбеляза още, че ЕС трябва да бъде по-ефективен във връщането на емигранти, които нямат право да останат в Европа.\nВъпреки това той обясни, че системата за разселване на мигранти работи успешно. Европейският съюз е релоцирал над 30 000 мигранти от Италия и Гърция в други страни от общността. Молбите намаляват, но системата работи. Презаселването също работи и имаме положителни резултати, допълни Аврамопулос. Живеем в общ дом, принадлежим на едно семейство и трябва да започнем да мислим и действаме в една посока, добави той. \n\n\n                    ", "date": "2018.01.25", "title": "Аврамопулос: България е хубав пример как се охранява границата"}
{"url": "http://www.monitor.bg/a/view/56924-%D0%94%D0%B5%D1%81%D0%B5%D1%82-%D0%BF%D1%8A%D1%82%D0%B8-%D0%B5-%D0%BD%D0%B0%D0%BC%D0%B0%D0%BB%D1%8F%D0%BB-%D0%BD%D0%B0%D1%82%D0%B8%D1%81%D0%BA%D1%8A%D1%82-%D0%BD%D0%B0-%D0%B1%D0%B5%D0%B6%D0%B0%D0%BD%D1%86%D0%B8-%D0%BF%D0%BE-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D0%BD%D0%B8-%D0%B7%D0%B0-3-%D0%B3%D0%BE%D0%B4%D0%B8%D0%BD%D0%B8/", "text": "\n                    Бежанският натиск по границите ни е намалял близо 10 пъти през последните три години. Това съобщи вътрешният министър Валентин Радев след приключване на неформалния съвет на министрите на вътрешните работи по време на Българското Европредседателство. През 2015 г. 90 хил, души са атакували границата ни, през 2016 г. - 40 хил., а през 2017 г. – 9 хил. „Това се дължи на добрите отношения между премиера Бойко Борисов и турския президент Реджеп Ердоган на оградата по границата и добрата работа на полицията с помощта на армията“, каза Радев.Еврокомисарят по миграцията, вътрешните работи и гражданството Димитрис Аврамопулос пък заяви, че споразумението между ЕС и Турция работи и обещанията се спазват. „Сделката беше оповестена миналата година. Тогава имаше 13-14 хил. ежедневни атаки по границите, сега са 50-70. Сделката ЕС – Турция работи добре. Всички страни спазват своите ангажименти. В Турция има 3,3 млн. сирийски бежанци, които се радват на гостоприемство там. Ние изпълняваме нашите финансови задължения. Договорени са 3 млрд. евро и 1,85 млрд. евро вече са платени по 72 проекта. Останалите ще бъдат платени до края на годината по други проекти“, каза Аврамопулос.На днешния съвет европейските министри на вътрешните работи са се съгласили с предложението на България за реформиране на Дъблинското споразумение и дебатите за задължителните квоти за разселването на бежанци да бъдат отложени.\n                    ", "date": "2018.01.25", "title": "Десет пъти е намалял натискът на  бежанци по границата ни за 3 години "}
{"url": "http://www.monitor.bg/a/view/30160-%D0%A0%D0%B0%D0%B7%D0%B3%D1%80%D0%B0%D0%B4%D1%81%D0%BA%D0%B8-%D1%83%D0%BF%D1%80%D0%B0%D0%B2%D0%BD%D0%B8%D1%86%D0%B8-%D1%80%D0%B0%D0%B7%D0%B8%D0%B3%D1%80%D0%B0%D0%B2%D0%B0%D1%82-%D1%86%D0%B8%D1%80%D0%BA-%D1%81-%D0%BB%D1%8A%D0%B2%D1%87%D0%B5%D1%82%D0%B0%D1%82%D0%B0/", "text": "\n                    Местните управници в Разград в лицето на кмета Валентин Василев и областния управител Гюнай Хюсмен се опитват да си измият ръцете и да се отърват от двете лъвчета Масуд и Терез, като ги предадат в лапите на псевдоеколозите от Зеления октопод. Съдбата на двете новородени лъвчета, които едва не бяха стъпкани от своята майка в разградския зоопарк, трогна цяла България и драмата по намирането на нов дом за животинките се следи изкъсо от всички, в това число от „Монитор“ и от „Телеграф“, който плати за изхранването на Масуд и Терез с изключително скъпото сухо мляко, от което те се нуждаеха в първите месеци след раждането си. Опитът на псевдоеколозите от „Четири лапи“ и „Дивите животни“ да екстрадират лъвчетата в чужбина под опеката на международни НПО-та, които ги финансират, обаче има опасност да се увенчае с успех. Причината е, че местните управници в Разград размотават топката и с панаирджийски трикове, в това число жалби и сигнали до прокуратурата се опитват само да замажат очите на обществото в полза на разградския олигарх Иво Прокопиев. В същото време нелегалното изнасяне на Масуд и Терез вече се подготвя от НПО-тата. Общинският съвет в Разград вече реши да ги изпрати в Пазарджик, където има подходящи условия за тях. Областният управител отмени решението, а утре местният парламент трябва отново да гласува дали лъвчетата ще останат на българска територия или ще бъдат екстрадирани в Холандия. Показателно е, че именно в родния град на олигарха Иво Прокопиев, известен не само с близките си отношения със Зеления октопод, а и с антибългарската пропаганда на неговите медии, да се предприеме поредната срамна за страната ни постъпка. Ще търсим докрай правата си за лъвчетата Масуд и Терез и няма да се откажем да ги вземем и да заживеят в нашия зоокът в парк-острова „ Свобода“, коментира кметът на Пазарджик Тодор Попов. Той е категоричен, че въпросът къде ще се отглеждат лъвчетата е въпрос на взаимоотношения между общинските съвети на Разград и Пазарджик и държавата не е страна по този спор. По повод обвиненията на фондация“ Четири лапи“, че в Пазарджик животните са обречени на смърт, тъй като нямало условия за живот, той заяви, че за 2 месеца ще бъдат обучени специалисти, а от една седмица върви и строителството на нов дом, който да приюти Масуд и Терез.\n                    ", "date": "2018.01.25", "title": "Разградски управници разиграват цирк с лъвчетата "}
{"url": "http://www.monitor.bg/a/view/14673-%D0%A1%D0%B0%D0%BC%D0%BE-391-%D0%B4%D1%83%D1%88%D0%B8-%D0%BE%D1%82-%D1%84%D0%B0%D0%BB%D0%B8%D1%80%D0%B0%D0%BB%D0%B8-%D1%84%D0%B8%D1%80%D0%BC%D0%B8-%D0%B2%D0%B7%D0%B5%D0%BB%D0%B8-%D0%BE%D0%B1%D0%B5%D0%B7%D1%89%D0%B5%D1%82%D0%B5%D0%BD%D0%B8%D0%B5/", "text": "Ощетените получили средно по 1833 лв. от НОИ \n                    Само 391 служители на фалирали фирми, чиито заплати не са били изплатени, са получили обезщетение през миналата година. В същото време 27 млн. лева заплати не са били преведени навреме през 2017 г. Това показват справка на „Монитор“ в Националния осигурителен институт (НОИ), към който е Фондът за гарантиране на вземанията на работници и служители. Статистиката показва, че броят на служителите със забавени заплати, получили обезщетение след фалита на шефа си, намаляват. През 2016 г. такава компенсация са взели 444 работници.По закон гарантираните вземания на работниците са в размер на последните 6 начислени, но неизплатени заплати за последните 36 месеца. Фондът може да изплаща на служители до 1300 лв. на месец за начислени, но неизплатени заплати и други видове обезщетения. Така максималната сума, която работниците от фалирали фирми могат да получат, е 7800 лв.Данните на НОИ показват, че през миналата година средното обезщетение, което са получили 391 служители, е било е 1833,61 лв.За сравнение през 2016 г. средната сума, която фондът е изплащал, е била 4531,49 лв.„Към края на 2017 г. фондът разполага с 259 млн. лв., по-голямата част от които са инвестирани в държавни ценни книжа“, обясниха от НОИ. \n                    ", "date": "2018.01.25", "title": "Само 391 души от фалирали фирми взели обезщетение "}
