{"url": "https://www.monitor.bg/bg/a/view/shtastliv-kraj-za-semejstvo-ot-dobrich-predi-koleda-vypreki-strashnata-diagnoza-na-nashi-lekari-152266", "text": "В навечерието на един от най-светлите празници – Коледа, за едно семейство от Добрич той ще бъде най-щастливият от две години насам. 20-годишният Божидар Славов – момчето, за което„Монитор” писа, и за което ни помолиха за финансова подкрепа за лечение на страшна диагноза – злокачествен тумор в синусите, поставена от български лекари, вече е напълно здрав. Щастливият край сложиха проф. Назъм Коркут и д-р Алпер Юздилек от клиниката Аджъбадем Маслак в Истанбул. Само преди дни Божидар бе на контролен преглед в Турция. „Професорът му каза: „Перфектен си! Ще се видим след две години“, казва щастливата майка на младежа Веселина Славова. „Прегледът бе на 28 ноември. До днес се чудех дали да споделя с приятелите си радостната новина. Но реших да я кажа, заради всички хора, които помогнаха и се интересуват как е синът ми.Така че, добри хора, отново Ви благодарим, че подадохте ръка на Божко, да му се сбъдне мечтата да е здрав и днес да бъде сред нас“, казва майката. Кошмарът за семейството започва през август 2016 г., когато на Божидар е поставена диагноза „хемангиоперицитом на максиларния синус“. Това е тумор на синусите и е изключително рядко заболяване. Във Варна отказват да оперират момчето и насочват Славови към светилото в тази област – проф. Иван Ценев в УМБАЛ \"Царица Йоана\" в София. Професорът отсича, че туморът е злокачествен и прави операция. Туморът е отстранен, но се появява отново. След 3 месеца момчето е оперирано за втори път в същата софийска болница – операцията беше 4 часа, спомня си майката. Тъй като туморът е злокачествен, според медиците, трябва да бъде извършена лъчетерапия. Тук се намесва сестрата на Божидар – Гергана, която търси помощ от клиниката в Турция. Родителите решават процедурите да бъдат направени в Аджъбадем Маслак. Назначени са 30 процедури, но необходимите средства са непосилни за семейството. Съучениците на Божидар, който вече е абитуриент във Финансово-стопанска гимназия „Васил Левски“ в Добрич, правят група във фейсбук „Да помогнем на Божидар. Ръка, която дава, не обеднява“ и отправят апел за помощ. Основните инициатори са четирима от най-верните приятели на Божидар – Наталия Лефтерова, Николета Миленова, Александър Марев и Момчил Колев. Подетата кампания се разраства и в нея се включват много добричлии, а след публикациите на „Телеграф” и „Монитор” – и хора от цялата страна. Един от дарителите е отец Сионий – игумен на Троянския манастир, който дари 1 100 лева, а след операцията на Божидар в Турция лично го покани да му гостува в манастира. В крайна сметка са събрани 60 000 лева, като 40 000 от тях – от края на февруари до края на март 2017 година. Божидар вече е в клиниката в Истанбул, за да му бъде направена лъчетерапия. Професорът го преглежда и установява, че туморът – с големина 7.5 на 3.5 сантиметра, въобще не отстранен от българските лекари и си стои. И още – заболяването на Божидар не е злокачествено, а доброкачествено. Тъй като младежът вече е пълнолетен, сам трябва да вземе решение дали да се подложи на операция. Той сам реши и каза „да”, разказва майка му. Много скоро след това кошмарът за семейството приключва. Божидар е опериран успешно и не са нужни никакви последващи процедури. В продължение на седмица младежът и баща му, който го придружава в Турция, се в дома на българската изселничка Айтен. „Изключително сме благодарни на тази жена, защото тя сама предложи да ги приюти, грижеше се изцяло за тях през цялото време”, спомня си Веселина. След щастливата развръзка Божидар дарява 3 700 лева от набраните средства за неговото лечение на две деца и жена на 40 години. Следва абитуриентски бал, кандидатстване. В момента Божидар Славов е студент във втори курс в специалност „Телекомуникации“ в Техническия университет в София. В столицата е и по-голямата му сестра Гергана, която работи като счетоводител. Първоначално след операцията момчето ходи на прегледи в Турция на всеки три месеца, след това – на година. Следващият преглед ще е чак след две години. На Коледа се събираме всички – с децата, идват моите родители, сестра ми, техните деца, ставаме около 20 души. Спазваме всички традиции, разказва Веселина Славова и допълва, че тази Коледа ще е най-щастлива за всички.", "date": "2018.12.14", "title": "Щастлив край за семейство от Добрич преди Коледа, въпреки страшната диагноза на наши лекари"}
{"url": "https://www.monitor.bg/bg/a/view/trudnoto-bjagstvo-ot-avtentichnata-typota-152250", "text": "Оказва се, че едно от най-висшите умения в този живот е да избягаш от идиотщината. Българите сме народ с доста достойнства, но това не е сред тях. Дори я наслагваме. Да кажеш, че ни липсва исторически опит, няма да е вярно, но експериментите продължават. Ще посоча два примера - единият е битово-обществен, а другият - исторически катастрофален. Не знам дали друг народ има подобна песен в градския си фолклор като „Канят ме, мамо, на тежка сватба, на първо либе млад кум да стана“. Ама това от пръв прочит е емоционален садизъм и духовна лоботомия. Безспорно ясно е, че подложен на тази извратенящина, от лирическия герой ще стане завършен идиот. На всичкото отгоре публиката го разбира и харесва гърчовете му! В духа на Холивуд направо го виждам като сериен изнасилвач и убиец в някаква класика от типа „Целуни момичетата“ с Морган Фриймън. Втората класическа идиотщина, но с много зловещи последствия, е обявената преди 77 години „символична война“ на САЩ и Англия през Втората световна война, без България да има подобно задължение по Тристранния пакт. Резултатът от „символиката“ е, че през януари родният ми град София е направен на качамак, за жертвите направо ми е тежко да говоря. С две думи – от идиотщината има дълготрайни и тежки последствия, независимо малко или много невинна изглежда на пръв поглед. Ето такъв ненадеен и мощен идиотски десант бе направен в едно столично училище, където обявиха, че ако не си вземеш детето до 18 часа, ще го оставят в районното полицейско управление. Това е типичен пример на „тъпота с взлом“ според блестящите Илф и Петров. Не знам на кой реинкарниран Антон Макаренко, на кой баданаркаджия на „Педагогическа поема“ е хрумнало това. Ще напомня – от училище се взимат малки деца. Пъпчивият гимназист, оцеляващ сред вулкан от хормони, най-малкото не иска никой да го взема след часовете. Представете си невръстни хлапета след 8 учебни часа, където оцеляването също е на ниво, да попаднат във вечерния уют на районното управление. Полицаите, защото нямат друга работа, какво да ги правят – да ги разхождат с патрулки, да им показват пищови или клетките с буйстващи наркомани, да им търсят храна, или да издирват родителите на ревящите малчугани. Ако това не е травма за децата, значи инцестът е забавление за семеен празник. А след тази визита в РПУ какво ще стане от тях в бъдеще, питате ли се, педагогически иноватори? Мощта на този вулканичен идиотизъм идва и от факта, че се прави перверзният опит чрез хлапетата да бъдат наказвани и дисциплинирани родителите. Това освен че е неморално е и незаконно, защото никое правораздаване не допуска деца като лост, а ако го прави, е свръхделикатно. Това е все едно да заколиш баба си, защото майка ти те е отсвирила. А и да не забравяме - в огромната си част тези родители не берат дренки от люляков храст, а блъскат по 10 часа минимум, за да отгледат децата си и да опазят семействата си. Образованието е тежка система още от римско време, няма спор. Затова там все повече се налага да има скенер – дали ще пищи, или ще вие, но трябва да предотвратява малоумните хрумвания. Знам, утопия е - скенер за идиоти е гарантирана Нобелова награда. Но пък всеки ден се заричаме за големи хайтек иновации в образователния процес. Тъжното е, когато стане ясно как автентичната тъпота е в състояние да победи дори и изкуствения интелект.", "date": "2018.12.14", "title": "Трудното бягство от автентичната тъпота"}
{"url": "https://www.monitor.bg/bg/a/view/cakat-ni-s-uvehnali-jivi-elhi-152264", "text": "Дни преди Рождество в някои магазини и по пазарите започнаха да се предлагат живи коледни дръвчета, които обаче на практика са поувехнали, научи „Монитор“. Почти във всички случаи става дума за вносни растения. Според специалисти продаваните големи елхи и борчета са с минимални количества почва в корените си и това след празниците и като бъдат засадени. Експерт от едно от горските стопанства в страната обясни, че най-важното е надземната част на растението да съответства на обема на почвата в саксията. По думите му сега се продават коледни дръвчета с височина от 1,50 м, а корените им са в саксия с обем едва от 5 литра, като целта е да се спестява от транспортни разходи. Така шансът им да оцелеят е много малък. „За смърч или ела в саксия с височина от около 1 метър саксията трябва да бъде с вместимост от поне 25 л. Само при това положение шансът за оцеляване е над 80%. Във въпросните по-обемни саксии дръвчето може да расте повече време, но не по-дълго от 2 до 3 години“, казва лесовъдът и припомня, че растението се храни чрез най-фините краища на корените. Той съветва живата елхичка  защото на топло в помещението се увеличава отделянето на влага. Директорът на Югоизточното държавно предприятие в Сливен инж. Пейчо Върбанов пояснява, че и тази година се акцентира на предлагането на живи дръвчета в саксии. „Най-търсени са растенията от 0,70 до 1,50 м, защото са по-удобни за жилищата“, пояснява той. От разсадника на друго държавно ловно стопанство в планински район поясниха, че за живите растения в контейнери с почва най-много поръчки има за тези с височина около метър, а за отсечените се предпочитат дръвчета, високи от 1,50 до 2 м. Горският служител, пожелал анонимност заради указания от началниците му да не се дава информация на медиите, припомни, че за транспорта на всички коледни дръвчета се пуска превозен билет и растенията задължително се маркират. Горските държавни предприятия обикновено даряват най-големите отсечени елхи на училища и домове за деца и социално слаби. Милко Денев, експерт по залесяването в предприятието в Габрово, информира, че досега са раздали с договор за дарение над 60 коледни дръвчета с височина между 2 и 3 м. „Над 3 м елхи не продаваме и не даряваме“, поясни той и добави, че продадените досега отсечени елхи са само 150, като цената им варира от 5 до 22 лв. „От живите досега сме предложили около 1400, но засега сме продали около 50 за от 5 до 22 лв., защото в района няма голям интерес“, поясни експертът. Около 17 хиляди коледни дръвчета са предложили на пазара от предприятието в Смолян, като 13 000 от тях са отсечени, а останалите - в саксии, информира директорът му инж. Ботьо Арабаджиев. „Най-предпочитаните са с височина между метър и метър и половина, максимум до 2 м за отсечените, а за живите - до метър, но е обясни той. „Като вид най-търсени са смърчът и елата. Смърчът е по-кичест, а елата малко по-рехава. На елата обаче, докато е на топло, по-трудно й капят игличките, а смърчът след десетия ден започва да жълтее и да окапва. Масовият потребител не прави разлика между дървесните видове и приема всичко за коледна елха“, обясни инж. Арабаджиев. Той добави, че живите елхи в зависимост от възрастта им и саксията се продават на цена от 4 до 22 лв. Със заповед на земеделския министър цената по тарифа „на корен“, на която се продават от държавните предприятия отсечените коледни дръвчета до 1 м, е 3 лв., от 1 до 2 м е 3,50 лв. Над 2 метра цената е 3,50 плюс 3 лв. за всеки метър нагоре. По думите на Янко Георгиев от разсадник в Несебър от живите коледни дръвчета в саксии най-търсени са смърч и ела, а „Повече се предпочитат растения с височина до 1,50 м, за да може да се превозват по-лесно в кола. Клиентите, имащи голям двор, си купуват и по-високи растения. Цените в общи линии са същите като миналата година - 36 лв. с ДДС излиза малко дръвче от 1,25 м в контейнер от 25 л, а по-големите - по 1,50 м, са по 48 лв. с ДДС в саксия от 50 л. По 68 лв. са елхи от 1,70 м в контейнери от 60 л“, добави той. По информация, предоставена на „Монитор“ от Изпълнителната агенция по горите (ИАГ), през тази година държавните горски предприятия и ловните стопанства могат да предложат за нуждите на пазара, в зависимост от търсенето, общо 30 139 отсечени коледни дръвчета, а тези в саксия са почти 13 500.", "date": "2018.12.14", "title": "Цакат ни с увехнали живи елхи"}
{"url": "https://www.monitor.bg/bg/a/view/nameriha-pachki-s-banknoti-i-revolver-nedaleko-ot-trupa-na-todor-nikolov-152265", "text": "Пачки с банкноти от различен номинал, включително и валута са намерени на около 40 м от мястото, където се е намирала колата с мъртвото тяло на Тодор Николов, шефът на КАТ – Казанлък, съобщи окръжният прокурор на Стара Загора Дичо Атанасов след продължителен оглед на местопроизшествието. Парите се намирали на дъното на бетонов утайник след преливника на канал, отвеждащ води на язовир Копринка. В съседство с мокрите пачки бил захвърлен кожен кобур с револвер от неустановена марка в него и няколко кутийки боеприпаси за него. Върху револвера и останалите находки липсвали годни дактилоскопски следи, нямало и диря от утайника до „Мерцедеса“ с трупа на 44-годишния Николов, който е бил открит около 13,30 часа на 14 декември при обходен на полицейски служители. Всичко това е дало основание на прокуратурата да образува досъдебното производство по член от НК за евентуално склоняване към самоубийство, по тази причина то ще бъде наблюдавано и от районната прокуратура в Казанлък. Съдебният медик е уточнил евентуалният час за гибелта на полицейския шеф, тя е настъпила следствие една огнестрелна рана в дясното слепоочие малко преди полунощ на 12 декември, броени часове след като е бил подаден сигнал от сестра му за изчезването. Изстрелът е бил произведен със служебния „Макаров“ на Николов, оръжието е открито в ръката на мъжа. Няма сигнали за корупционни практики спрямо мъртвия полицай, категоричен е директорът на ОД на МВР – Стара Загора Георги Хаджиев, за пореден път той отрече връзка между Николов и дисциплинарното производство срещу подчинения му катаджия Радослав Баросов, който е бил задържан за часове при акция на „Вътрешна сигурност“. Задържането било заради случай на надупчени 4 гуми на лек автомобил преди време по улиците на Казанлък, имало данни че Баросов по този начин отмъщавал на своя близка. Има текучество както в РУ „Полиция“ – Казанлък, така и в сектор „Пътна полиция“, през последните няколко месеца рапорти за напускане от там подали 4-5 редови служители, което било в рамките на нормалното предвид напрежението на работата, сподели старши комисар Хаджиев. Той разпоредил психологът на старозагорската дирекция да разговаря с близките на Тодор Николов, сестра му Мирослава и племеницата Елица, които не бяха допуснати до мястото на инцидента и останаха часове наред да чакат в невидение на далечно разстояние.  В родното село на Тодор Николов не искат да повярват, че той се е самоубил, всички го описват като приветлив и готов да помогне. От няколко години мъжът е бил председател на местното читалищно настоятелство и дори бил барабанист в самодейния състав. Бузовградчани твърдят, че мъжът не е демонстрирал някакъв висок стандарт на живот, живеел на първия етаж в наследствената къща на родителите си, които са покойници. На втория живее семейството на сестра му, поддържал и нормални отношения с бившата си съпруга, която имала втори брак.", "date": "2018.12.14", "title": "Намериха пачки с банкноти и револвер недалеко от трупа на Тодор Николов"}
{"url": "https://www.monitor.bg/bg/a/view/bdj-s-nov-izpylnitelen-direktor-152269", "text": "Никола Василев е избран за изпълнителен директор на „Холдинг БДЖ“ ЕАД от Съвета на директорите на дружеството, съобщиха от дружеството. За председател на Съвета на директорите е избран Григори Григоров, за негов заместник – Светломир Николов и за изпълнителен директор на дружеството Никола Василев. Никола Василев притежава магистърска степен по „Бизнес администрация“ от университета в Блед, Словения, както и по „Електроника и Автоматика“ от Техническия университет, София,. Това става ясно от кратката автобиография, изпратена до медиите от БДЖ.", "date": "2018.12.14", "title": "БДЖ с нов изпълнителен директор"}
{"url": "https://www.monitor.bg/bg/a/view/nad-60-zagubi-na-voda-otcheteni-prez-2017-g-152263", "text": "Над 60% загуби на вода по мрежата на ВиК дружествата са отчетени през 2017 г. Това съобщи директорът на дирекция \"Водоснабдителни и канализационни услуги\" към Комисията за енергийно и водно регулиране (КЕВР) Ивайло Касчиев, който представи сравнителния анализ на ВиК сектора за 2017 г. През изминалата година не само, че не се отчита подобрение в този показател, но той дори повишава спрямо 2016 г. През 2017 г. са отчетени 61,24% загуба на вода по мрежата, докато година по-рано те са били 60,76%. Една мерките, които ВиК дружества трябва да направят, за да намаляват загубите на вода, е мрежата да бъде зонирана, смята Касчиев. Т.е. мрежата трябва да бъде разделена на обособени зони на входа, на които да има постоянно измерване. По този начин операторът ще може следи отделните части на мрежата и ще може да определи местата, които са с по-големи загуби, за да планира мерки за тяхното отстраняване, обясни той. За 2017 г. едва 15% от тези зони, които трябва да бъдат изградени в България, са факт. Това показва, че ВиК операторите нямат надеждни данни за входа на водоснабдителната система. Освен това малко над половината от всички водомери, които са монтирани на сгради и водопроводни отклонения, са в техническа и метрологична годност. Само 8,5% от водомерите през 2017 г. са преминали техническа проверка, въпреки че една пета годишно от тях трябва да бъдат задължително проверени, показа анализът на КЕВР. Другият важен проблем е ниският дял на мрежата, която е рехабилитирана. Едва 0,5% от водопроводната мрежа през изминалата година е била ремонтирана и реконструирана, въпреки че 1,25% годишно е трябвало да бъдат ремонтирани, изтъкна директорът на дирекция ВиК услуги към КЕВР. Сериозен проблем от КЕВР отчитат и във високата неефективност на персонала. Повечето от ВиК дружествата са държавни, като според регулатора, те имат прекалено много служители. През 2017 г. са отчетени 85 аварии на 100 км. във водопроводите и над 200 аварии на 100 км. в канализацията, посочи Касчиев. Общо 193 млн. лева са инвестирани във ВиК сектора през 2017 г. Това показа информацията, която от КЕВР са изискали от всички институции, които осигуряват инвестиции на ВиК системи и съоръжения в България. Според одобрената от Министерския съвет стратегията за развитието на водния сектор от 2014 до 2023 г. трябва да бъдат инвестирани 12 млрд. лева, припомни Касчиев.", "date": "2018.12.14", "title": "Над 60% загуби на вода отчетени през 2017 г."}
{"url": "https://www.monitor.bg/bg/a/view/pochina-italianski-jurnalist-zastreljan-ot-kilyra-v-strasburg-152268", "text": "Италиански журналист е сред жертвите на терориста от Страсбург, предадоха световните агенции, като се позоваха на източници от италианското външно министерство. 28-годишният Антонио Мегалици стана четвъртата жертва на Шериф Шекат, който във вторник извърши нападение на коледния базар в Страсбург. Мегалици почина днес в болница от получените рани. Нападателят Шекат беше ликвидиран вчера при полицейска операция след двудневно издирване в Страсбург. Мегалици е от северната италианска провинция Тренто и е работил за Еурофоника, паневропейска мрежа от университетски радиостанции, базирана в сградата на Европейския парламент. “Новината ме натъжи”, заяви днес италианският премиер Джузепе Конте на пресконференция в Брюксел след края на срещата на върха на ЕС.", "date": "2018.12.14", "title": "Почина италиански журналист, застрелян от килъра в Страсбург "}
{"url": "https://www.monitor.bg:443/bg/a/view/zakysnjavash-ot-rabota-tyrsish-si-deteto-v-rajonnoto-152253", "text": "Столичното 39 СУ „Петър Динеков“ заплашва родителите, че ще се наложи да вземат децата си от районното управление, ако закъснеят. „Децата от занималня, които не са взети до 18 часа, ще бъдат отвеждани в 7 РУ на МВР“, пише върху предупредителна бележка, залепена на вратата на школото. Директорката Евелина Китова обясни пред „Монитор“, че по този начин родителите се дисциплинират. „В началото на годината родителите попълват декларация, в която са уведояват какво е работното време на училището и групите за целодневно обучение. То е до 17, 30 ч., а до 18 ч. остават дежурните педагози“, обясни Китова. Тя заяви, че решението на педагогическия съвет на училището е продиктувано от и не взимат децата си навреме. Директорката разказа, че на 30 ноември и 3 декември имало деца, които не били потърсени до 19 ч. Това надхвърля с час работното време на учителите от занималня. „От 8 до 18 ч. са 10 часа, а до 19 ч. стават 11 часа., в които детето е в учебна среда. Те имат нужда от топла храна, почивка, контакт с родителите“, допълни притесненията си Китова. Тя обясни, че бележката е помогнала родителите да се дисциплинират малко повече и да спазват задълженията си. „Сложихме за няколко дни тази бележка и вече родителите прибират децата си навреме. След 18 часа вече няма останали“, заяви директорката на 39-о. Тя уточни, че от началото на седмицата бележката е махната. От МВР съобщиха за „Монитор“, че нямат подобна практика. Въпреки това, от вътрешното ведомство поясниха, че ако по някаква причина им бъде заведено дете, което не е потърсено от родителите си, то те ще го приютят на топло и ако се налага, ще приютят родителите му. От МВР допълниха, че подобни сигнали трябва да се отправят към социалните служби, а не към тях. „Поискахме обяснение от директорката, каза шефката на Регионалния инспекторат по образованието Ваня Кастрева. - Разбирам желанието на директорката за по-голяма дисциплина, но мерките са пресилени. Важно е да има комуникация между двете страни – родител – учител “, допълни тя. След като „Монитор“ потърси информация от Държавната агенция за закрила на детето как се процедира в случай, че детето не взето навреме и дали от училището имат право да го изпратят в районното управление, от службата обясниха, че ще започнат проверка по казуса. Публикацията стана причина и за дискусии в социалните мрежи. „В училищата работят хора, които също имат семейства и ангажименти. За да се сложи това предупреждение, вероятно има родители, които злоупотребяват с работното време на учителите, знаейки, че са с вързани ръце и ще чакат заради децата“, коментира една от майките в защита на педагозите. Мнозина обаче се зачудиха какво се случва, ако родителят също работи до 18 ч. и няма възможност да вземе детето на момента. Друг от коментиралите появилата се информация обясни, че в детските градини не е по-различно. „Ако остане дете след 19 ч. и трябва да се заведе в РУ на МВР. Родителите са запознати още на първата родителска среща“, сподели майката, която уточнява, че това е записано в правилниците, които в началото на всяка година подписват всички родители. Друг от родителите, който се включва в дискусията, пък споделя, че в други европейски държави се плаща глоба след третото закъснение вместо да бъдат водени в РПУ.", "date": "2018.12.14", "title": "Закъсняваш от работа, търсиш си детето в районното"}
{"url": "https://www.monitor.bg:443/bg/a/view/sa-sht-sa-podobrili-ofertata-si-za-f-16-152254", "text": "САЩ и американската компания „Локхийт Мартин” са подобрили офертата си за самолетите F-16. Това стана ясно от думите на вицепремиера и външен министър Екатерина Захариева след срещата й със зам.-държавния секретар на САЩ Джон Съливан в сградата на МС.  Захариева обясни, че са разговаряли по важни двустранни въпроси, обединени като стратегически съюзници. Сред темите били търговските ни отношения, които можели да се подобрят, европейската перспектива на Западните Балкани, както и модернизацията на армията ни. Захариева припомни, че сме в процедура по избор на нови самолети. Днес сме чакали оферта от американска страна, която е била подобрена. Тя обаче побърза да уточни, че правителството не влияе на работата на комисията, но трябва да изберем такъв самолет, който най-добре да защити българия интерес и да съвместим способностите си с тези на партньорите ни в НАТО.  На свой ред Съливан обясни, че обсъдили нашите планове за модернизация на армията и диверсификация на енергийните източници.  По думите му всичко зависи от българските власти, които оценяват офертите и ще вземат решение. Най-важното нещо е сигурността на България и тя да изпълни изискванията по отношение на отбраната. По думите му американската компания е направила атрактивна оферта за самолетите, като изтъкна, че други държави от НАТО притежавар такива. Ако се закупят самолетите F16, те ще бъдат оперативно съвместими с тези на партньорите в НАТО, обясни Съливан. Той поясни, че очакват решението на българско правителство, което обаче е суверенно. САЩ са готови да дадат и допълнителна информация, за да подпомогнат това решение. Той потвърди ангажимента на САЩ към сигурността на България. Нашите отношения са по-силни от всякога, каза Съливан. България е важен партньор и приятел в региона, каза Съливан.  Утре той ще има срещи с премиера Бойко Борисов, с военния министър Красимир Каракачанов, както и с президента Румен Радев.  Захариева пък изрази надежда в близко бъдеще да отпаднат визите за САЩ. Тя обясни и, че имаме еднаква позиция относно подкрепата за членството на Македония, Албания и другите страни от Западните Балкани в ЕС и НАТО.  Двамата бяха попитани и за Турски поток, който също трябва да минава през България. Съливан обясни, че от гледна точка на САЩ, енергийната диверсификация е важна за България, за да повиши националната ни сигурност и да не зависим само от един източник. Пи думите му обаче това не типичен български проблем. Той поясни, че решението ни е суверенно. Захариева пък припомни че един от приоритетите на кабинета е диверсификация на доставките, като по време на разговорите обсъдили хъба Балкан, връзката с Гърция и разговаряли малко за Турски поток.  Междувременно и шведското правителство излезе с ново предложение - не за 8, а за 10 изтребителя \"Грипен\", които да ни продаде в рамките на зададения бюджет.", "date": "2018.12.14", "title": " САЩ са подобрили офертата си за F-16"}
{"url": "https://www.monitor.bg:443/bg/a/view/inspektoratyt-na-vss-podhvashta-panov-za-proverkata-sreshtu-apelativnija-specsyd-152255", "text": "Съдийската колегия на Висшия съдебен съвет предаде председателя си и шеф на ВКС Лозан Панов на Инспектората на ВСС. Искането им е инспекторите да проверят и да кажат дали Панов е накърнил независимостта на съдебната власт, като е разпоредил проверка в апелативния спецсъд по делата за мерките за неотклонение на подсъдимите за подкуп в големи размери бивша кметица на столичния район „Младост“ Десислава Иванчева и заместничката й Биляна Петрова. Предложението за изпращането на въпроса в ИВСС бе на представляващия ВСС Боян Магдалинчев. До него се стигна, след като 11 апелативни спецсъдии, сред които и председателят им Георги Ушев, поискаха да се отговори дали разпоредената от Панов проверка е тенденциозна и редно ли е изобщо да се прави насред течащото дело срещу Иванчева и Петрова. 7 от кадровиците на Темида подкрепиха предложението на Магдалинчев.  Останалите 6 подкрепиха алтернативно предложение – съдийската колегия да остави без решение исканията за отговори на спецсъдиите. „Смущаващо е да се прави проверка между две инстанции. Защо само това дело в апелативния спецсъд се проверява? Считам, че това е форма на натиск от ВКС и лично от вас, г-н Панов, върху апелативните спецсъдии. Гражданската инициатива „Правосъдие за всеки“ организира поход за правосъдие за защита на Иванчева, Петрова и вас. От каква защита сте се нуждаели? Считам, че и проверката, и изводите са тенденциозни. Проверих и се оказа, че в България няма такова чудо – за първи път първоинстанционен съд нарежда незабавно освобождаване преди да се е произнесла втората инстанция.Моят отговор на питането на апелативните спецсъдии е: Да, има тенденциозност спрямо съда“, заяви един от кадровиците на ВСС- Драгомир Кояджиков. „Законът дава правомощие на председателя на ВКС да прави или възлага проверки на организацията на работата в съдилищата, но буди учудване, че става дума за проверка на висящо дело в момента, когато съдът трябва да бъде оставен на спокойствие да проучва делото, точно в този момент то е изискано от проверяващите. Моето лично мнение е, че констатациите в проверката отговарят на фактическото положение, но интерпретацията на фактите е неправилна и излиза извън пределите за оценка на организацията на администриране на делото.  Моето становище е, че е извършена намеса с тази проверка върху работата на апелативните спецсъдии и е осъществен натиск върху тях“, коментира и друг от членовете на ВСС Вероника Имова. „Искам да попитам на какво основание председателят на ВКС през лятото попита апелативният спецсъд била ли е Иванчева с белезници в съдебната зала? По каква процедура сте направил това? Попита и шефът на ВАС Георги Чолаков. Вместо да отговори на въпросите дали и какви му е връзката с Иванчева и „Правосъдие за всеки“ обаче Панов заяви само, че законът му давал това правомощие, както и че нямало разлика дали проверките са по приключили или неприключили дела, тъй като се разглеждала не същността, а организацията и движението на документацията по делото. В опит да го извадят от ситуацията Цветинка Пашкунова и Атанаска Дишева пък заявиха, че не било работа на съдийската колегия да упражнява контрол над ВКС.  В крайна сметка Магдалинчев прекрати дебатите, като посочи, че има сериозно основание за проверка дали Панов не си е прескочил правомощията, но тъй като това е от компетентността на ИВСС предложи кадровиците да предадат казуса за проверка на Инспектората.", "date": "2018.12.14", "title": "Инспекторатът на ВСС подхваща Панов за проверката срещу апелативния спецсъд  "}
{"url": "https://www.monitor.bg/bg/a/view/otide-si-jana-levieva-152267", "text": "На 51 години си отиде талантливата българска илюстраторка Яна Левиева. Десетки колеги, приятели и ценители изразиха тъгата си и изказаха съболезнования към близките ѝ в социалните мрежи. Яна Левиева е родена в София на 23 март 1967 г. Завършила е Художествената гимназия в София и Националната художествена академия със специалност “илюстрация и оформление на книгата” в класа на проф. Борислав Стоев. От 1989 г. работи на свободна практика като графичен дизайнер и илюстратор, а от 2004 г. е хоноруван преподавател в НХА в специалност „Книга и печатна графика”. Има множество реализирани издания, предимно книги на издателствата „Петриков”, „Факел”, „Стигмати”, „Жанет 45”, „Рива” и др.", "date": "2018.12.14", "title": "Отиде си Яна Левиева"}
{"url": "https://www.monitor.bg:443/bg/a/view/trima-bylgari-se-klasiraha-za-presledvaneto-v-avstrija-152256", "text": "Трима от четиримата стартирали български биатлонисти се класираха в топ 60 в спринта на 10 км и ще участват в съботното преследване във втория кръг от Световната купа, който се провежда в австрийския зимен център Хохфилцен. Най-напред от нашите завърши Красимир Анев, който бе безпогрешен на огневия рубеж и повали всички 10 мишени. Той финишира на 22-ра позиция с изоставане от 1:15,6 минути от победителя. Димитър Герджиков, който пропусна спринта и преследване в Поклюка, днес направи отлично състезание. Състезателят от Чепеларе завъртя една наказателна обиколка след първата стрелба и завърши 37-ми с изоставане от 1:39,4 мин. Владимир Илиев сбърка три пъти в стрелбата и е 47-ми (+1:54,0 мин.). Извън съботното преследване остана само Антон Синапов, който повали 7 от 10 мишени, но зае 81-ва позиция, на 2:47,6 мин. от първия. Победата в трети пореден старт този сезон постигна норвежецът Йоханес Тингнес Бьо. Той допусна една грешка при второто си влизане на огневия рубеж, но въпреки това бе най-бърз по 10-километровото трасе и финишира за 24:49,2 мин. Втори, след 10 затворени мишени и на 8,6 сек. след победителя завърши френската звезда Мартен Фуркад, който явно навлиза във форма след неубедителното си представяне в Поклюка. Германецът Бенедикт Дол също се запази от наказателен рунд и зае трета позиция с изоставане от 10,2 сек. от Бьо. При жените в утрешното преследване от нашите ще стартира само Десислава Стоянова, която ще потегли с 56-и номер и на 2:07,5 мин. след първата. След спринта Йоханес Бьо увеличи преднината си в генералното класиране за Световната купа, като води с 216 т. На втора позиция се изкачи Антонен Гигона, който завърши 4-и в спринта, със 162 т. Трети е Симон Едер (Ав) със 150 т. Краси Анев се изкачи с 8 места в подреждането и вече е 39-и с актив от 32 точки, Синапов е 46-и с 22, Илиев – 59-и с 8 т., а Герджиков е 61-ви с 4 точки в актива си.  ", "date": "2018.12.14", "title": "Трима българи се класираха за преследването в Австрия"}
{"url": "https://www.monitor.bg:443/bg/a/view/dermendjiev-se-predloji-na-cska-152243", "text": "Бившият наставник на „Лудогорец“ Георги Дерменджиев направи интересен коментар относно своето бъдеще като треньор. Специалистът е категоричен, че иска да продължи кариерата си в клубния футбол, като не изключва възможността отново да е начело на отбор в Първа лига. „Желанието ми е още няколко години да работя в клубен тим. Разбира се, че е възможно да поема национален отбор, но Хубчев си върши отлично работата с играчите, с които разполага. Не изключвам възможността някои ден да поема ЦСКА. Обичам професията си и искам да работя. Не бих се ангажирал да кажа, че със сигурност някой ден отново ще стана треньор на „Лудогорец“, коментира Дерменджиев в момент, когато постът на Нестор Ел Маестро не е никак сигурен на стадион „Българска армия“. Там в неделя от 17.30 ч. „червените“ излизат в сблъсък с „Ботев“ (Пд), а преди двубоя бразилският нападател Евандро се обеща, че „армейците“ ще зарадват привържениците с нова победа. „Доволен съм от това, което се случи през сезона. За мен този сезон се развива по-добре, отколкото си представях. Успях да се адаптирам доста бързо, вкарах няколко гола, дадох асистенции. Във всички мачове, в който играх, се представих добре. Мисля, че оправдавам очакванията на клуба. Щастлив съм тук и се надявам да помогна на отбора да изпълни целите си\", коментира Евандро за TVE BRASIL.", "date": "2018.12.14", "title": "Дерменджиев се предложи на ЦСКА"}
{"url": "https://www.monitor.bg:443/bg/a/view/germanija-uzanoni-tretija-pol-152249", "text": "Германия легализира присъствието на трети пол в актовете за раждане, което прави страната пионер в Европа в признаването на интерсексуалните хора, предаде Франс прес. Според законовия текст, одобрения снощи от Бундестага (долната камара на парламента), наред с традиционните женски и мъжки пол, в документите ще присъства и трети вариант - \"друг\". С това коалиционното правителство на консерваторите на Ангела Меркел и социалдемократите прилага решение на Конституционния съд от 2017 г. Най-висшата германска съдебна инстанция даде на депутатите срок до края на тази година да гласуват законодателството за \"трети пол\". От май 2013 г. досега в Германия беше възможно да не се дава сведение във връзка с пола, като полето за обозначаването му се остави празно. Така в течение на живота си човек можеше да избере мъжки или женски пол, или да не постави отметка.  И други европейски страни, като Холандия и Австрия, са на път да признаят съществуването на трети пол. Във Франция до петия ден след раждането новороденото трябва да бъде записано като момче или момиче. Миналата година Касационният съд отхвърли признаването на \"неутрален пол\", отклонявайки молбата на човек, който по рождение няма нито пенис, нито вагина. Според статистиката на ООН между 0,05 и 1,7 процента от световното население е интерсексуално.", "date": "2018.12.14", "title": "Германия узакони третия пол"}
{"url": "https://www.monitor.bg:443/bg/a/view/fejsbuk-otkri-greshka-sys-snimkite-152261", "text": "Социалната мрежа Фейсбук съобщи, че е открила грешка, която е позволила на приложения да получат достъп до снимките на повече от 5 милиона души, информира Ройтерс. Компанията поясни в блог, че проблемът е оправен, но може да засегне до 1 500 приложения, създадени от 876 предприемачи. \"Фейсбук\" подчертава, че някои приложения може да са получили достъп до повече снимки от обикновено за период от 12 дни между 13 и 25 септември. През последните месеци социалната мрежа на няколко пъти имаше сериозни проблеми с изтичане на лични данни, включително засягане на близо 30 милиона профила през октомври.", "date": "2018.12.14", "title": "Фейсбук откри грешка със снимките"}
{"url": "https://www.monitor.bg:443/bg/a/view/jylti-jiletki-protestirat-i-v-izrael-152258", "text": "Няколкостотин израелски \"жълти жилетки\" участваха днес в протести в Тел Авив и Ерусалим срещу предстоящо повишаване на цените, следвайки примера на движението, разтърсило в последните седмици Франция, предадоха Франс прес и ДПА. Видеоклипове в социалните мрежи от проявите в двата града показаха хора в сигналножълти светлоотразителни жилетки, които носят израелски знамена, мегафони и плакати. Тази седмица израелците научиха от медиите, че в резултат на обезценяването на шекела спрямо долара и еврото от следващата година се вдигат цените на хранителните продукти, на тока, водата, на телефонните абонаментни планове, както и местните данъци. Израел и досега беше известен с високата цена на живота, отбелязва АФП. Според информационния уебсайт Ynet участниците в днешните протести са настояли да се сложи край на икономическите монополи, които според тях са в основата на увеличаването на цените и бремето за всички израелци. През 2011 г. десетки хиляди израелци излязоха по улиците на мирни протести срещу високите наеми и високата цена на живота. Тогавашните демонстрации обаче не постигнаха почти нищо. \"Борбата срещу повишаването на цената на живота едва започва\", заяви 63-годишният Ази Нагар, един от организаторите на проявата на площад \"Франция\" в Ерусалим, недалеч от резиденцията на премиера Бенямин Нетаняху. Искаме да последваме примера на французите, за да постигнем истински промени, каза активистът на Партия на труда (\"Авода\") - опозиция на дясното правителство. Тази седмица министърът на финансите Моше Кахлон обяви създаването на комисия, натоварена да намери решения. Въпреки завидния икономически растеж, ниската безработица и пренебрежимата досега инфлация в страната, над 20 процента от населението на Израел живее под прага на бедността.", "date": "2018.12.14", "title": "\"Жълти жилетки\" протестират и в Израел "}
{"url": "https://www.monitor.bg:443/bg/a/view/evropejskite-lideri-shte-borjat-dezinformacijata-ot-rusija-152260", "text": "Лидерите на ЕС призоваха за спешни действия в борбата с фалшивите новини в интернет. Те подчертават, че трябва да се положат повече усилия за защита на изборите за Европейски парламент през май 2019 г. срещу дезинформацията, информира Ройтерс. На втория ден на срещата на върха на ЕС 28-те лидери подкрепиха план за предотвратяване опитите на Русия да подкопае западните демокрации с дезинформационни кампании, които водят до разделение. Планът призовава за система за ранно предупреждение, която ще известява правителствата и технологични гиганти като Facebook и Google да направят повече за премахването на подвеждащо или незаконно съдържание. \"Бързи и решителни действия на европейско и национално ниво\" са необходими, за да се гарантират честни европейски избори, се заключва в комюникето след края на срещата. Според тях систематичната дезинформация е част от хибридната война, която е стратегическо предизвикателство за демокрацията. \"Необходим е спешен отговор\", подчертават лидерите. Планът включва отпускане на повече пари и власт на регулаторите в Брюксел в борбата с разпространението на руска дезинформация.", "date": "2018.12.14", "title": "Европейските лидери ще борят дезинформацията от Русия "}
{"url": "https://www.monitor.bg:443/bg/a/view/vlakyt-ot-sofija-za-skopie-trygva-prez-2027-g-152259", "text": "Влакът от София за Скопие ще тръгне през 2027 г. Жп линията от Скопие до българската граница трябва да се построи до 2025 г., а за цялостното жп свързване ще трябва да почакаме още две години, когато се очаква да бъде изградена (основно реконструирана - б. р.) линията от София до българо-македонската граница, съобщи скопската телевизия „Алсат М“. Министерството на финансите в Скопие подписа днес договор за грант от 68,6 милиона евро, отпуснат чрез Инвестиционната програма за Западните Балкани, договорена миналото лято на срещата на високо равнище в Триест. С тези средства се финансира втората фаза от изграждането на жп линията от Беляковци от Крива паланка, която е част от коридор номер 8, дълга е 34 км и струва общо 145 млн. евро. За тази отсечка бе обявен търг и се очаква изграждането да започне догодина. \"През тези няколко години, тъй като това е стратегически проект за коридор номер 8, ние от наша страна ще бъдем максимално посветени, надявам се да няма проблем и от страна на България\", каза министърът на транспорта и съобщенията Горан Сугаревски.", "date": "2018.12.14", "title": "Влакът от София за Скопие тръгва през 2027 г."}
{"url": "https://www.monitor.bg:443/bg/a/view/sedmichen-monitoring-10-14-dekemvri-152234", "text": "Надиграването през годината достига кулминация в месеца, в който всички бързат планово да приключат с работата, за да запразнят. На изпроводяк шефът на ВКС реши да тури пръта в колелата на каруцата и да блокира една камара дела за изземане на незаконно имане. Защо да е лесно, когато може и да е трудно? Тълкувателните решения би трябвало да имат някакъв смисъл, дори когато изглеждат лишени от всякакъв смисъл. Но точно хората, които най-много ратуваха за съдебна реформа и плещеха дитирамби за противодействието на корупцията, правят и невъзможното, за да пречат на всички. Да ги питаш защо ли? Във всички училища с до 350 ученици да бъде назначаван психолог, а в по-големите дори по двама. Това предвижда Националната програма за превенция на домашното насилие. Де го чукаш, де се пука, както казват някои хора. Всъщност агресията в училище нерядко е рожба на домашното насилие, така че стратезите са прави. Само на думи обаче. От синдикат „Образование“ от години опяват, че трябва да има психолози във всяко училище. От елитното, та до най-смотаното. Но това, че осигуряването им е предвидено в поредната програма, съвсем не означава, че ще се случи. Даже е по-вероятно да не се. Тези дни се завъртяха данни за бройката на служителите в едно министерство. Ужасяваща и стресираща цифра, която затвърждава убедеността, че живеем в държавата на чиновниците. Барабар с привилегиите и коледните им бонуси. И тъй като данъкоплатецът е работодател на чиновниците, всяко българско семейство си изглежда поне стотина от тях. На фона на тези изводи, 500 психолози и педагогически съветници, предвидени за назначаване следващата година, звучат твърде скромно. Колко му е да се резнат 500, а защо не и 1000 чиновнически заплати, за да се реши проблема с въпросните кадри. Инцидентите в училищата и нивото на агресия категорично показват необходимостта от психолози, които да „хващат“ симптомите навреме. Както много други неща в образованието обаче, немалко от сега действащите психолози също не са си на мястото. Някои са принудени да складират и разнасят безплатни закуски в кабинета си, други описват кексове за благотворителни кулинарни прояви, трети коват пирони, защото се явяват и байчовци. С оглед на всичко това психолозите не само трябва да фигурират като бройка в една или друга стратегия, но и работното им време да бъде уплътнено. Иначе всичко ще си остане на хартия. А статистиката за инцидентите и проявите на агресия в училище ще нараства. В кабинета на училищния психолог влиза омърлушен ученик: - Да, кажи, какъв е проблема? - Чувствам се недооценен, никой в къщи не ми обръща внимание, в училище съучениците ми ме обиждат или избягват, някои изобщо не ме отразяват, имам чувството, че съм невидим... - Добре. Следващият! Да припомним – в края на миналата седмица Върховният касационен съд си науми да блокира работата на комисия „Антикорупция“ (КПКОНПИ) с тълкувателно решение. Речено-сторено. Олигарсите и бандитите, които се къпят в охолство, могат само да ръкопляскат на такива тълкуватели. Колко кожи обаче са свалени от гърба на народа, за да се радват на днешния си комфорт. Нека не ги мислим как спят и как са трансформирали спомените за престъпленията си в благочестиви думи и дела. Има кой да ги мисли и да тълкува в тяхна полза. Вторнишки на депутатите им се наложи спешно да ремонтират антикорупционния закон, променен на 180 градуса, благодарение на тълкувателите от ВКС. Заради тях Комисията за противодействие на корупцията и за отнемане на незаконно придобито имущество (КПКОНПИ) трябвашe да оттегли от съдилищата в страната 19 производства за близо 22 млн. лв. Мастит бандит е на разпит в КПКОНПИ: - Кажете как натрупахте това имане? - Много лесно – труп, труп, труп. Алкохолният бос Миню Стайков се чучна в съда в инвалидна количка. Шуреят му Белун Хазърбасанов също поиска да го пуснат от ареста заради високо кръвно и диабет. Темпото, с което се поболяват ВИП арестантите, дето уж не били ВИП, навява на мисълта, че освен фалшивите ТЕЛК-ове, не е зле да се упражнява по-строг контрол и върху експертизите за здравословното състояние на една категория арестанти, дето се имат за повече от останалите. Всички вестници са отразили новината за новия софтуер, скапал работата на КАТ. Ще рече човек, че катаджиите си търсят поводи да не работят. Интересно как никой още не се е сетил да изкара всички на пътя, докато се решат проблемите със софтуера. Идват празници, трябва да се работи. Йероглифът \"вадзавай\", в превод \"бедствие\", \"беда\", \"нещастие\" беше обявен в Страната на изгряващото слънце Япония за символ на отминаващата 2018 година. След допитване до народа „вадзавай“ бе обявен за дума на прехода в Страната на залязващото слънце България, където бедата никога не идва сама. Тема с продължение: отделните министерства и ведомства са си раздали 118 млн. лв. като бонуси за добре свършена работа на администрацията в края на годината. Халал да са им парите. Изработили са си ги все пак. А дано, ама надали. Селфи модата не подмина и американския космически апарат „ИнСайт“. Малко след като кацна на повърхността на Марс, той си направи снимка с изглед отгоре, използвайки камера и дългата си роботизирана ръка, съобщи Асошиейтед прес. Мичето от Фейсбук отбеляза, че апаратът се е сбабичосал много и препоръча на следващата снимка да си поизглади бръчките с фотошоп. След което демонстрира на всичките си десетина живи връстнички как стават нещата. Девет от тях не го преживяха, десетата бере душа. Психиатричните грижи в България са пред срив. Констатация от доклад на Европейската психиатрична асоциация, представен в парламента. Изводите за катастрофата в това отношение не ги оспорва никой, който пътува в масовия градски транспорт и/или се реди по опашки за записване на първолаци в елитни столични училища. Полицаите са разбунтуваха отново – сто лева бонус по празниците им били малко. Изчислили са си бонуса на 385 лева. Те хубаво смятат, но ако тръгнем да смятаме какво са изработили, да не се окаже, че имат да връщат? Не са всички в кюпа, ама не са малко и тези, които вече са си изкарали бонусите. Ще се глобяваме май, а? Рекламна кампания на КАТ: „Съберете 100 банкноти по 10 лева и ще получите обратно книжката си.“ Съобщение на МВР за разбита банда за производство на фалшиви дипломи. - Наложи се да ги пуснем – заяви професор, академик, член кореспондент, доктор на икономическите науки, сержант Иванов. Със 116 гласа \"за\", шестима \"против\" и 25 въздържали се, парламентът одобри на първо четене предложените от управляващите промени в закона за противодействие на корупцията. Поправките се наложиха след тълкувателното решение на ВКС в стил „Как дяволът чете евангелието“. Добра новина за хората, които се чудят как да се сгреят. Ако шефът ги скастри, че са зачервили бузите, могат да се оправдаят, че се грижат за здравето си. Учени установиха, че хората, които пият всеки ден по 125 милилитра вино, по-рядко се нуждаят от лекарски грижи в сравнение с пълните въздържатели, пише в. „Дейли мейл“. Запознати твърдят, че изследването не е съвсем коректно. Докато броели консуматорите на вино, трезвениците пърхали над тях с ангелските си крилца.", "date": "2018.12.14", "title": "Седмичен мониtоринг  (10 – 14 декември)"}
{"url": "https://www.monitor.bg:443/bg/a/view/svindal-triumfira-na-super-g-vyv-val-gardena-152233", "text": "Норвежецът Аксел Лунс Свиндал спечели супергигансткия слалом от Световната купа по ски-алпийски дисциплини във Вал Гардена (Ит). 35-годишният Свиндал, който е олимпийски шампион в спускането от Пьончан 2018, финишира за 1:28,65 мин. и записа първа победа за сезона и 36-а в кариерата си. Той триумфира на тази писта за седми път от 2009 г. насам. Втори на 5 стотни от секундата остана представителят на домакините Кристоф Инерхофер. Още един норвежец влезе в призовата тройка. Киетил Янсруд финишира трети на 27 стотни зад своя сънародник Свиндал. Олимпийският шампион в дисциплината от Пьончан 2018 Матиас Майер (Ав) остана седми с 1:29,48 мин. След победата Аксел Лунд Свиндал излезе начело в генералното класиране за сезона с 297 точки. Той води със 17 точки пред седемкратния носител на Световната купа Марсел Хиршер (Ав). Трети е Макс Франц (Ав) с 260 т. В подреждането за малкия трофей Свидал отново е начело с 205 т., пред Янсруд със 186 и Мауро Кавизел (Швейц) със 164 т. В събота във Вал Гардена предстои спускане за мъже.", "date": "2018.12.14", "title": "Свиндал триумфира на супер-Г във Вал Гардена"}
{"url": "https://www.monitor.bg:443/bg/a/view/vejdi-rashidov-vdiga-tost-s-akvareli-i-skulpturi-152246", "text": "Изложба „Скулптури и акварели“ открива председателят на Парламентарната комисия по култура и медии Вежди Рашидов в 18 ч. във вторник в галерия „Сан Стефано“. Авторът посвещава събитието на 67-ия си рожден ден, който е днес, но художникът предпочете да остави за следващата седмица вернисажа, който се очаква да събере столичния арт елит на ул. „Сан Стефано“ 22. В експозицията Рашидов е включил 40 акварела (пейзажи) и 11-12 пластики (глави), над които е работил в последните месеци. След официалното откриване той ще вдигне тост и ще почерпи посетителите с елитно вино. Като творец бившият министър на културата е познат на широката публика главно в амплоато си на скулптор, но акварелите са негова стара любов – когато преди години е приет за член на Парижкия есенен салон на изкуствата, това става именно с акварелни работи. Докато се бореше с коварно заболяване, докторите бяха забранили на Вежди Рашидов да се занимава с тежкия за обработка бронз и тогава той отново се отдаде на акварела. Ето защо и досега изпитва сантимент към тази техника и четката, но през февруари с изложбата „Завръщане“, пак в галерия „Сан Стефано“ ознаменува и „сдобряването“ си със скулптурата. В момента Рашидов без съмнение е в творчески подем: в началото на седмицата шефът на Комисията за култура в Народното събрание откри още една своя изложба – с акварели в по-малък формат, в галерия „Стил 2“ на политика-меценат и лидер на „Атака“ Волен Сидеров.", "date": "2018.12.14", "title": "Вежди Рашидов вдига тост с акварели и скулптури"}
{"url": "https://www.monitor.bg:443/bg/a/view/pyrvijat-tanker-s-us-vtechnen-gaz-ot-teksas-trygna-za-gyrcija-152232", "text": "От щата Тексас за Гърция е отплавал корабът \"Мария Енерджи\" с товар от втечнен природен газ, който до края на годината ще бъде разтоварен в новия резервоар на Гръцкия оператор на националната газопреносна система в Ревитуса близо до столицата Атина, съобщава \"Катимерини\". Според съобщение на гръцкото министерство на околната среда и енергетиката, публикувано в профила в Туитър на американското посолство в Атина, първите количества американски втечнен природен газ ще пристигнат в терминала в Ревитуса на 29 декември.  Вчера по време на първия стратегически диалог Гърция - САЩ във Вашингтон американският държавен секретар Майк Помпейо заяви, че \"първата покупка от Гърция на американски втечнен природен газ доказва още повече ангажимента й да диверсифицира доставките и да укрепи общите икономически връзки\".    ", "date": "2018.12.14", "title": "Първият танкер с us втечнен газ от Тексас тръгна за Гърция "}
{"url": "https://www.monitor.bg:443/bg/a/view/dimitri-ivanov-priet-v-bolnica-sled-insult-152245", "text": "Журналистът от култовите тв предавания \"Всяка неделя\" и \"Панорама\" Димитри Иванов е бил приет в столичната болница \"Св. Наум\" с инсулт. От здравното заведение съобщиха, че той вече се възстановява. Димитри Иванов е приет в болница. Джимо, както го наричат приятелите му, е роден на 1 януари 1932 г. в Асеновград. Дълги години работи в БТА. След това представя новините в предаването на БНТ „Всяка неделя“. Сред водещите на седмичното обзорно политическо предаване „Панорама“. След 1989 г., заедно с Тома Томов води седмичното предаване „Наблюдател“. Прави много интервюта със световноизвестни политици, писатели и журналисти. Сега е колумнист във в-к „Сега“, където рубриката му е на границата между художествената литература и публицистиката. Анализите му са изпълнени с лични спомени за събития и хора. „Стара планина“ за „изключителни заслуги в областта на журналистиката и по повод 70 години от рождението“. В края на 2004 г. получава наградата „Черноризец Храбър“ за цялостно творчество. През юни 2008 г. на фестивала Mediamix'08 в Албена получава награда за цялостен принос в медиите. Димитри Иванов е превел от английски език много творби на американски писатели. Автор е на предговори и послеслови към романи, повести и сборници с разкази.", "date": "2018.12.14", "title": "Димитри Иванов приет в болница след инсулт"}
{"url": "https://www.monitor.bg:443/bg/a/view/lubimec-na-sektor-b-ne-pipajte-slavisha-152242", "text": "Един от най-големите любимци на привържениците в съвременната история на „Левски“ Боян Йоргачевич оказа подкрепа на треньора Славиша Стоянович преди последното изпитание за „сините“ тази година. 26-кратните шампиони излизат срещу „Берое“ в Стара Загора утре от 17.30 ч., а според бившия страж на тима колебливите игри напоследък не трябва да поставят под съмнение качествата на специалиста. „Стоянович е много добър треньор. Той знае какво прави, но трябва да си признаем, че на отбора му Ето вижте, когато „Лудогорец“ или ЦСКА сгрешат, „Левски“ губи или взима само точка. За мен това си е липса на късмет. Той трябва да продължи работата си независимо от моментните спадове. Работил е в „Цървена звезда“, така че е добре запознат с това как да се оправя с напрежението и натиска“, заяви Йоргачевич пред topsport.bg и загатна за завръщане на „Герена“. „Да си фен на „Левски“ е нещо, което не може да се опише с думи. Нашите привърженици са топ. Пожелавам им да са живи и здрави, и дано бъдат зарадвани с титлата. Ще се виждаме“, допълни сърцатият сърбин. В същото време стана ясно, че руският „Арсенал“ (Тула) ще изпрати скаути за двубоя между „сините“ и „заралии“. В полезрението им ще са като с повишен интерес ще бъдат следени изявите на Станислав Костов от „Левски“ и Борислав Цонев от „Берое“. С двубоя помежду си двата тима ще затворят полусезона, а за предстоящата подготовка столичани ще се готвят в Кипър. Там „сините“ ще играят контрола със сръбския „Чукарички“. Мачът бе потвърден от спортния директор на белградчани Ненад Миросавлевич, а други възможни съперници за „Левски“ са УФА, „Судува“, РФС и „Гурник“.", "date": "2018.12.14", "title": "Любимец на Сектор „Б“: Не пипайте Славиша"}
{"url": "https://www.monitor.bg:443/bg/a/view/pusnaha-za-izdirvane-v-mediite-myj-za-grabej-na-starica-152238", "text": "Полицията в Шумен търси съдействието на медиите и обществеността в издирването на мъж, извършил грабеж на старица през януари т. г. Снимки и видеозапис, който е запечатал образа на нападателя бяха разпространени в петък следобед съгласувано с прокуратурата след като оперативното издирване на мъжа в средите на криминалния контингент в Шумен и страната не е дало резултат. Грабежът е извършен на 20 януари т. г. Малко преди 19 часа в района на ул. \"Константин Преславски\" в самия център на Шумен била нападната 76-годишна жена. Нямала у себе си пари, но нападателят издърпал чантата й с лични документи, чадър и други вещи и изчезнал. Жертвата успяла да даде доста добро описание на непознатия млад мъж. Районът на грабежа се оказал богато оборудван с видокамери и криминалистите успели да възстановят хода на събитията преди самото нападение. Бандитът се навъртал около супермаркет на бул. \"Симеон Велики\", влязъл вътре и вътрешните камери уловили, че още там си набелязал жертвата. После тръгнал след нея, което също е фиксирано от видеонаблюдението, а малко по-късно последвала атаката. Всички опити да бъде идентифициран грабителят не успели, въпреки доброто качество на снимките и видеоматериала с негово участие. \"Молим всички, които имат информация за самоличността на мъжа от видеото и снимката да подадат сигнал в най- близкото поделение на МВР при гарантирана анонимност, на телефони 054 800-588 и 054 877-221, както и на телефон 112. Благодарим предварително.\" - призоваха от ОДМВР в Шумен.", "date": "2018.12.14", "title": "Пуснаха за издирване в медиите мъж за грабеж на старица"}
{"url": "https://www.monitor.bg:443/bg/a/view/syr-tom-djouns-s-koncert-v-starija-plovdiv-152244", "text": "Легендарният британски певец Том Джоунс се завръща в България, за да изнесе концерт на Античния театър в Пловдив от 20 ч. на 24 юни 2019-а – малко повече от 2 седмици след 79-ия си рожден ден. Няколко поколения фенове у нас все още помнят гостуването на великия изпълнител в новата тогава „Арена Армеец“ на 18 ноември 2011 г., когато със Sexbomb, Delilah, Green Green Grass of Home и другите си неувяхващи шлагери разтанцува и просълзи и младите, и своите връстници сред публиката... Сега изявата на родения в Уелс певец – част от световното му турне, се организира от „София Мюзик Ентерпрайсис“, Live Nation и ще бъде сред гвоздеите в международната програмата на „Пловдив – Европейска столица на културата 2019“. Mалко артисти могат да се похвалят със забележителна над 55-годишна кариера, която при това става все по-успешна с течение на времето. Том Джоунс получава Long Lost Suitcase, Spirit In The Room и Praise & Blame, които затвърждават неговата световна популярност като изпълнител и творец. Критиците са единодушни в адмирациите си – както за великолепните студийни записи, така и за концертните му изпълнения на живо. Том Джоунс е един от най-продуктивните артисти в света. Албумът от 1999 г. Reload продава 5 милиона копия и е сред най-търсените в дискографията му. Той умело експериментира с различни музикални стилове – поп, кънтри, денс, техно, мелодии от мюзикъли. Топлият му „черен“ глас е особено вълнуващ, когато пее ритъм енд блус, соул и госпел. Самият той в интервюта е споделял, че на младини по света често са го питали дали в Уелс живеят много афроамериканци, тъй като звучи точно като тях. Том Джоунс е прочут с хитове като Sexbomb, Kiss, It’s Not Unusual, Delilah, What’s New Pussycat, I’ll Never Fall In Love Again, If I Only Knew, но в творчеството му има и изключителен рок и блус заряд. Певецът завладява хората по цялото земно кълбо със силата на гласа си, неподражаемия му тембър и неповторимата си харизматичност. В своя творчески път – награда BRIT за изключителен принос към музикалната индустрия (2003), Silver Clef Award за цялостен принос (2007), награда Hitmakеr на американската Зала на славата (2009), Music Industry Trust Award (2010)... През 2006 г. певецът е удостоен с рицарско звание от кралица Елизабет II и става Сър. Том Джоунс е безспорен идол на няколко поколения. За него няма музикални граници, жанрове и епохи. В това ще се уверят и късметлиите, които ще го гледат и слушат на 24 юни у нас. Поради ограничения капацитет на Античния театър в Пловдив билетите за концерта са само 3000 на брой и от вчера са в продажба на цени от 80 до 170 лева. Концертът се осъществява с подкрепата на Община Пловдив, като част от Календара на културните събития за 2019-а.", "date": "2018.12.14", "title": "Сър Том Джоунс с концерт в Стария Пловдив"}
{"url": "https://www.monitor.bg:443/bg/a/view/borisov-voennite-piloti-iskat-f-16-152239", "text": "Пилотите от ВВС предпочитат военния ни авиопарк да бъде обновен с F-16, който е и най-масовият и оборудван вече със системи от 5-о поколение изтребил в Света. Това стана ясно от коментар на премиера Бойко Борисов във връзка с проекта за модернизирането на бойната ни авиация, според който първоначално срещу 1,8 млрд. лв. ВВС, които все още разчитат на старите и несъвместими с натовските системи руски МиГ-ове, трябва да се сдобият с една ескадрила изтребители от нов тип. “Надявам се да дадат по-добри условия, защото това, което съм разговарял с пилотите-нов F-16 е значително по-добър самолет от всички останали, които се предлагат“, заяви Борисов, визирайки очевидно и другите оферти освен тази за нови машини от САЩ, а именно за заводски „Gripen”-и от Швеция и за „Eurofighter“-и втора ръка от Италия. Премиерът побърза да уточни, че в никакъв случай думите му не бива да се приемат като вмешателство по отношение на избора на новите изтребители. „Има комисии, които разглеждат тези оферти. По никакъв начин не се меся, дебело подчертавам, освен че искам за нашата авиация да има най-добрия самолет, защото ситуацията в района се усложнява. Трябва ни боен самолет, който може да навлиза във военни действия и да надделява“, посочи министър-председателят. И добави, че очаква в най-скоро време решение. „В момента имаме само транспортни. В последните 10-15 години в други правителства са купувани само транспортни Кугари, Спартани, Пантери-без въоръжение“, констатира Борисов в Брюксел, където участва в заседанието на Европейския съвет. Той се спря и на казуса със задържаните от Русия украински моряци. „Незабавно да се пуснат поне обикновените моряци. Това много би допринесло за разрешаване на кризата между Русия и Украйна и независимо от вътрешнополитическите си проблеми, които искат да решават тези държави, да седнат и да затворят този конфликт“, призова премиерът. И припомни, че в четвъртък евролидерите единодушно са гласували за удължаването на санкциите срещу Русия и са категорични, че трябва да се спазват Минските споразумения. „България е изключително уязвима по този конфликт, не само заради транзита на газ, но просто заради близостта и акваторията на Черно море. Истински се надявам руските власти да погледнат с добро око на това предложение и обикновените моряци да бъдат пуснати“, добави Борисов. По отношение на досието по миграцията пък, той подчерта, че България е против разделянето на Пакета, защото това би могло да постави под риск сигурността. „Ние сме държава на първа линия справяме се прекрасно всички го отчитат, а всяко едно решение и разделяне на пакета ни поставя под риск. Защото ако се разделят, може да се окаже, че ние не само ги спираме, но след това трябва да се грижим и за тях и след като мине определен период от време, те започват да се движат свободно, обясни Борисов, цитиран от пресслужбата на кабинета. Премиерът коментира също така идеята за преструктурирането на болница „Лозенец“, известна повече като Правителствена болница, в Национална детска педиатрия и отхвърленото в четвъртък от здравната комисия в НС предложение лечебното заведение да бъде извадено от шапката на МС. „Не считам, че МС или администрацията на МС, или инспекторатът към МС е компетентен да управлява болница“, каза Борисов и допълни, че ще настоява пред НС болницата да не е под управлението на МС. „Държат да остане такава каквато е, нека остане. Но държа тя да си отиде към МЗ. Там са компетентните органи, там е контролът, там е медицински одит“, подчерта премиерът, чиито думи бяха приветствани от ръководството на болницата. Борисов разказа още, че е настоял пред евролидерите в Брюксел за приемане на финансовата рамка на ЕС в сегашния мандат на ЕП и ЕК, както и за запазване на кохезията и общата селскостопанска политика.", "date": "2018.12.14", "title": "Борисов: Военните пилоти искат F-16"}
{"url": "https://www.monitor.bg:443/bg/a/view/toto-pechalbi-tiraj-99-152225", "text": "„6 от 49“: Числа – 8, 18, 20, 38, 40, 41. Печалби: 6 – няма, 5 – 11 по 2720,10 лв., 4 – 460 по 65,00 лв., 3 – 8143 по 5,10 лв. ДЖАКПОТ: 5 320 145 лв.  Числа – 1, 11, 35, 36, 40, 42. Печалби: 6 – няма, 5 – 5 по 1997,40 лв., 4 – 273 по 36,60 лв., 3 – 4246 по 3,40 лв. ДЖАКПОТ: 554 222,39 лв.  I теглене: 10, 14, 21, 28, 32. Печалби: 5 – няма, 4 – 197 по 185,50 лв., 3 – 6214 по 7,80 лв. II теглене: 2, 18, 27, 30, 35. Печалби: 5 – няма, 4 – 221 по 165,40 лв., 3 – 6150 по 7,90 лв.  Числа – 3, 14, 19, 39, 46; Зодия 11 – Водолей. Печалби: 5+1 – няма, 5 – няма, 4+1 – 1 по 5000,00 лв., 4 – 14 по 500,00 лв., 3+1 – 11 по 100,00 лв., 3 – 168 по 10,00 лв., 2+1 – 175 по 5,00 лв., 1+1 – 969 по 1,50 лв., 2 – по 2366 по 0,80 лв., 1 – 1792 по 1,00 лв. ДЖАКПОТ: 3 000 000,00 лв.  Позиция – 4, 6, 7; Цифра – 7, 4, 7. Печалби: 3 – 6 по 4113,20 лв., 2 – 719 по 34,30 лв.  Година 47, месец 4, дата 11, ден 2. Печалби: I група – няма, II група – няма, III група – няма, IV група – 2 по 113,10 лв., V група – 5 по 45,30 лв., VI група – 9 по 20,10 лв., VII група – 14 по 16,20 лв., VIII група – 31 по 5,80 лв., IX група – 55 по 4,90 лв., X група – 92 по 3,40 лв., XI група – 163 по 2,20 лв. XII група – 209 по 2,20 лв., XIII група – 526 по 1,80 лв., XIV група – 1231 по 1,30 лв., XV група – 2053 по 1,20 лв. ДЖАКПОТ: 6903,93 лв. Печалба Игра Фиш № Район „Форд фиеста“ 6/49 094826391 Калища 5000 лв. 5/35 719278548 София 5000 лв. 5/35 459100663 София", "date": "2018.12.14", "title": "Тото печалби, тираж №99"}
{"url": "https://www.monitor.bg:443/bg/a/view/bylgarija-posreshtna-kupa-na-real-ot-sh-l-152240", "text": "Бившият президент на „Реал“ (М) Лоренцо Санс донесе в България една от 13-те купи, спечелени от „белия балет“ в Шампионска лига. Трофеят е седмият за „белите“, а те го завоюваха след победа с 1:0 над „Ювентус“. Санс и легендата Мичел Салгадо са у нас по покана на бившия футболен съдия и настоящ кмет на Симитли Апостол Апостолов и неговият син - Стефан Апостолов. Испанците са специални гости юбилейния 20-ти турнир в памет на Иван Янчев, който ще се проведе днес, а след надпреварата ще започнат разговори за създаване на академия на „Реал“ у нас.", "date": "2018.12.14", "title": "България посрещна купа на „Реал“ от ШЛ  "}
{"url": "https://www.monitor.bg:443/bg/a/view/antyni-ivanov-s-novi-3-rekorda-na-svetovnoto-po-pluvane-152229", "text": "Антъни Иванов подобри още три национални рекорда - два индивидуално и един с щафетата, по време на световното първенство по плуване в малък басейн в Ханчжоу, Китай. Най-добрият български плувец в момента счупи постиженията на 50 м бътерфлай и на 200 м св. стил за мъже в четвъртия ден на шампионата на планетата. На 50 бътерфлай Иванов финишира 30-и в сериите с време 23,42 сек. и си върна рекорда в дисциплината, който за кратко бе притежание на Иван Алмаджиев (23,81). Преди това Антъни направи поправки и на собствените си върхови постижения на 200 и 100 м бътерфлай, като в първата дисциплина плува във финала, където завърши осми в света. 19-годишният търновец затвърди топформата си и с фамозно плуване в щафетата на 4 по 200 м свободен стил, където падна близо 35-годишен рекорд. Заедно с Йордан Янчев, Калоян Братанов и Светлозар Николов нашите финишираха за 7:15,85 мин. и свалиха близо 9 сек. от един от най-старите държавни рекорди – 7:24,43 мин., поставен през март 1984 г. в Благоевград. Плуването на Антъни на първи пост е нов национален рекорд на 200 м св. стил. Състезателят на „Вихрен“ даде време 1:45,87 мин., с което подобри собственото си постижение от 1:45,94, поставено преди година на държавното първенство на Спортната палата.  ", "date": "2018.12.14", "title": "Антъни Иванов с нови 3 рекорда на световното по плуване"}
{"url": "https://www.monitor.bg:443/bg/a/view/bsp-i-gerb-s-spor-za-parite-ot-izlishyka-152222", "text": "БСП и ГЕРБ влязоха в пореден спор от парламентарната трибуна, но този път за излишъка в бюджета и как се разпределя той.  С декларация от името на БСП Антон Кутев определи като „кражба на годината“ разпределението на парите от излишъка, с което кабинетът \"Борисов 3\" отпусна над 1.3 млрд. лв. за изграждането на 134 км от автомагистрала \"Хемус\". Според него изграждането на участъка ще бъде възложено без обществена поръчка на държавната фирма \"Автомагистрали\", която няма капацитет за това и ще го възложи от своя страна на  други фирми. \"Двама-трима души ще решат на кои фирми да платят 1.5 млрд. лв. Те ще станат неприлично богати\", обяви Кутев и допълни, че знае името на поне един човек. Той попита на кого ще бъдат дадени тези комисионни и ги обвини,че допускат такова харчене от бюджета. Той отново припомни, че БСП са искали с излишъка да се преизчислят пенсии, за да се повишат те с 20-30%, както и по по-високо обезщетение за отглеждане на дете от 1 до 2 г. и други. \"Умишлено подценяват приходната част с цел Борисов да разпредели парите, заобикаляйки закона\", каза още депутатът. В отговор Спас Гърневски от ГЕРБ обяви,  че правителството работи великолепно и събра над 2 млрд.лева  излишък. По думите му правителството не дава тези пари персонално на този или онзи, а ги дава за българския народ и за политики.  Според него „кражбата на века“ станала, когато „комунистите се пребоядисали в социалисти“. Той определи партията като \"червена двуличница\". После отново разви тезата, че всички олигарси идвали от БКП и от ДС. Според  Гърневски БСП са популисти, които се плювят от трибуната и бягат.  Той се обърна към президента Румен Радев, когото критикува заради искането му за смяна на системата. И обяви две възможности - система на растеж, каквато била сега, и на разграбване, каквато била по времето на БСП. \"Влезте в ролята на обединител на нацията и излезте от тази на конфронтатор. Не ви влиза в задълженията да сеете интриги във властите\", каза още Гърневски.", "date": "2018.12.14", "title": "БСП и ГЕРБ в спор за парите от излишъка"}
{"url": "https://www.monitor.bg:443/bg/a/view/48-000-pensioneri-invalidi-podavat-zajavlenie-do-socialnite-152221", "text": "48 000 от 340 000 пенсионери, които взимат четвъртинката социално-инвалидна пенсия, която от догодина ще бъде заменена от новата финансова подкрепа и няма да се изплаща от Националния осигутителен институт (НОИ) към пенсиите, ще трябва да подата заявление-декларация в Агенцията за социално подпомагане (АСП). Това са тази част от възрастните, които в момента получават четвъртинката, но не и интеграционна добавка. За останалите Агенцията служебно ще отпуска помощта. В пенсионните разпореждания на 340-те хиляди пенсионери ще има обяснения защо от 1 януари четвъртинката няма да се изплаща към пенсиите, а преминава към АСП. Новата финансова подкрепа ще бъде получена през февруари, тъй като помощите се изплащат през следващия месец, а не авансово, както е при пенсиите.  Това означава, че през януари те ще вземат с по 30 лв. по-малко към парите си за старини. „Със закона за хората с увреждания, по който ще се отпуска и помощта, гарантираме, че няма да има хора, които да получат по-ниска финансова подкрепа от тази, която са получавали до момента“, обясни министър Бисер Петков. Освен инвалидизираните пенсионери заявления в Агенцията за социално подпомагане ще трябва да подадат и още 100 000 българи с увреждания. Това са тези, които са с инвалидност между 50 и 71 на сто и до момента не са имали право на финансово подпомагане. Останалите окооло 500 000, които получават интеграционни добавки няма да се налага да подават заявления. Добавките служебно ще бъдат трансформирани в новия вид помощ. Сумата, която ше получават ще бъде между 24.36 лв. и 198.36 лв. в зависимост от линията на бедност и процента инвалидност. Най-много ще взимат тези, които са с над 90% увреждание и право на чужда помощ. Те са около 16 000 души.", "date": "2018.12.14", "title": "48 000 пенсионери инвалиди  подават заявление до социалните "}
{"url": "https://www.monitor.bg:443/bg/a/view/myj-koli-nared-jeni-v-nurnberg-152231", "text": "Три жени са били нападнати с нож от неизвестен мъж в германския град Нюрнберг в четвъртък вечерта. Трите последователни атаки са извършени на улицата без повод и предупреждение. Полицията издирва нападателя с кучета и хеликоптери. Засега се изключва евентуален терористичен мотив. Трите жени са нападнати последователно в три различни атаки. Полицията смята, че са извършени от един и същи мъж. Към 19,20 часа той се приближил до 52-годишна жена на улицата и внезапно я намушкал в горната част на тялото, след което избягал. Жертвата е откарана по спешност в болница и оперирана. Все още е с опасност за живота. В 22,45 часа следва втора атака. Една 26-годишна жена е намушкана с нож по същия начин. Малко по-късно нападателят напада и трета жена, на 34 години. Те също са откарани в болница, едната е оперирана и се борят за живота й. Нападателят е висок мъж, на около 25-30 години. Жителите на Нюрнберг са предупредени да внимават, когато са извън дома си.", "date": "2018.12.14", "title": "Мъж коли наред жени в Нюрнберг"}
{"url": "https://www.monitor.bg:443/bg/a/view/sedem-arestuvani-zaradi-terora-v-strasburg-152227", "text": "Френският президент Еманюел Макрон пристига на коледния базар в Страсбург, съобщиха френските медии. Базарът е отворен за първи път, след като терористът Шериф Шекат уби трима и рани 13 души на 11 декември вечерта. Шекат бе неутрализиран снощи в район на Страсбург. Килърът от коледния базар в Страсбург Шериф Шекат бе застреля вечерта в четвъртък в склад недалеч от квартала Ньодорф. 29-годишният Шериф уби трима и рани 13 човека във вторник вечерта, след като откри стрелба по беззащитни хора. Шериф избяга с такси от органите на реда, но беше ранен. При неутрализирането му в четвъртък вечерта той е бил застрелян след престрелка с екип от трима души от френските специални части - двама мъже и една жена. До трупа му е намерено оръжието му. При сблъсъка няма ранени полицаи. Веднага след обезвредяването на Шериф, министърът на вътрешните работи Кристоф Кастанер написа в Туитър, че е горд от полицаите. Свидетели от мястото на претърсването разказват пред медиите, че хората в Ньодорф са аплодирали силите на реда. Терористите от „Ислямска държава“ поеха отговорност за атентата. Според свидетели Шекат е викал \"Аллах акбар\" (\"Бог е най-великият\" на арабски), когато нападнал с огнестрелно оръжие и нож минувачи в базара. Седем души са задържани за разпити във връзка с извършената във вторник терористична атака в Страсбург, съобщи френският главен прокурор за борба с тероризма Реми Ейц. Сред задържаните са четирима членове на семейството на Шериф Шекат, идентифициран като стрелеца, убил трима души и оставил още един човек в мозъчна смърт на коледния базар в източния френски град. Трима близки на Шекат също са задържани. Следователите опитват да установят дали някой е помогнал или е подтикнал Шекат да извърши нападението и дали някой му е помагал в двата дни, в които се укриваше. Междувременно стана известно, че мюсюлманин, баща на три деца, е сред жертвите на Шериф. Това е Камал Нахбанд, който е с афганистански произход. Друга жертва на килъра е 47-годишният тайландец Анупонг Субсамарн, а третата е 61-годишен пенсионер от Страсбург. Килърът има 27 обвинения за различни престъпления в Швейцария, Франция и Германия. В деня на атаката е бил търсен още сутринта от полицията заради обир. В дома му са били намерени гранати. Шериф е бил с досие S, което предполага, че е възможно да е бил радикализиран. Той е прекарал известно време в затвор в Германия, където се предполага, че се е радикализирал. Френската новинарска телевизия Бе Еф Ем се извини, че в ефира й прозвуча песента на Боб Марли \"Аз прострелях шерифа\" след убийството на Шериф Шекат, извършителя на нападението в Страсбург, предаде Франс прес.", "date": "2018.12.14", "title": "Макрон отива на базара в Страсбург"}
{"url": "https://www.monitor.bg:443/bg/a/view/germanski-syd-othvyrli-molbata-za-ubejishte-na-afganistanec-namushkal-dvama-v-amsterdam-152230", "text": "Германски съд отхвърли молбата за убежище на афганистански гражданин, обвинен, че е намушкал с нож двама души пред жп гара в Амстердам през август, предаде ДПА. Съдът в град Трир каза, че решението му се основава на убеждението, че 20-годишният мъж няма да бъде заплашен от изтезание, нехуманно отношение или смърт, когато бъде върнат. Твърди се, че на 21 август афганистанецът, който тогава е бил на 19 години, е нападнал и ранил тежко двама американски туристи, разгневен от конкурс за критична към исляма карикатура, организиран от крайнодесния холандски популист Герт Вилдерс. Съдебният процес трябва да започне през 2019 г. в Холандия. Преди това обвиняемият ще получи психологическа оценка. Решение е било в юрисдикцията на германския съд, защото последното официално местожителство на обвиняемия е било в град Ингелхайм близо до Франкфурт.", "date": "2018.12.14", "title": "Германски съд отхвърли молбата за убежище на афганистанец, намушкал двама в Амстердам"}
{"url": "https://www.monitor.bg:443/bg/a/view/vadnali-pusnaha-piratka-v-kutija-za-djado-koleda-152226", "text": "Вандали са пуснали пиратка, която е запалила една от пощенските кутии за писма до Дядо Коледа в Панагюрище, съобщиха от Регионалната дирекция „Пожарна безопасност и защита на населението“ в Пазарджик. Инцидентът е станал към 20,00 часа в четвъртък на площадчето пред църквата „ Свети Георги“ в средногорския град. В кутията, която е част от градската празнична украса, е пусната горяща пиратка, а при експлозията писмата са се разхвърчали наоколо.Унищожени са самото съоръжение и незначителна част от лампичките от градската украса. На място е изпратен един противопожарен екип, огънят е угасен за минути.Кутията и писмата са прибрани. Полицията издирва извършителите, които посегнаха на детските писма с желания и съкровени мечти.  ", "date": "2018.12.14", "title": "Ваднали пуснаха пиратка в кутия за Дядо Коледа"}
{"url": "https://www.monitor.bg:443/bg/a/view/berluskoni-pak-e-kavaliere-152223", "text": "Оказа се, че титлата „кавалиере“, която десетилетия бе „второто име“ на Силвио Берлускони и с която той се прости през 2014 г. заради влязла в сила осъдителна присъда, никога не му е била отнемана. Той става „кавалиере дел лаворо“ или „кавалер“ на най-високото италианско трудово отличие през 1977 г. заради успехите му като предприемач и съответният орден му е връчен лично от тогавашния президент на Републиката Джовани Леоне. Малко по-късно Берлускони се завихря всепобеждаващо и във футбола чрез закупения от него отбор на „Милан“, след което известният спортен журналист Джани Брера започва да го нарича в коментарите си „ил кавалиере“, тоест „рицарят“. Постепенно титлата - прякор става второто име на експрмиера, като над четири десетилтия така го наричат с уважение и приятели, и недолюбващи го политически опоненти. Но през 2013 г. Берлускони е осъден на четири години затвор за данъчни измами – наказание, от което изтърпява само една година под домашен арест, но което заличава автоматично всички получени от него държавни отличия. Знаейки много добре това, експремиерът действа изпреварващо на официалното отнемане на титлата от президентската институция и горделиво обявява, че сам се отказва от нея. Веднага след това симпатизантите му я забравят, а враговете му започват за известно време да го наричат със злорадство „екскавалиере“, тоест „бивш рицар“. Но напоследък никой повече не се сещаше за някогашното почетно звание и така до завчера, когато се разбра, че президентската институция по незнайно какви причини никога не е „разжалвала“ Берлускони. Научавайки изненадващата новина, той се появи с връченото му някога от Джовни Леоне отличие на пресконференция в Рим и обяви, че ще го носи с гордост до края на дните си. Между другото на срещата с журналисти Берлускони отправи и важно политическо послание към силния човек в сегашното правителство на Италия - вицепремиера и министър на вътрешните работи Матео Салвини. Четирикратният министър – председател го прикани да се откаже от партньора си в коалиционното правителство – движението „Пет звезди“ и да се върне в естествената за партията му „Лига“ политическа среда – десницата. Като в замяна членуващите в нея формации начело с „Форца Италия!“ на Берлускони обещават на Салвини да го подкрепят за следващ премиер на Италия – едно напълно осъществимо начинание, имайки предвид тяхната парламентарна тежест в момента.  ", "date": "2018.12.14", "title": "Берлускони пак е кавалиере "}
{"url": "https://www.monitor.bg:443/bg/a/view/uspokojavat-slonove-s-piano-v-zoopark-v-tajland-t-152224", "text": "Лам Дуан, 65-годишна сляпа тайландска слоница похапва, слушайки изпълнение на пиано на коледната песен \"Тиха нощ, свята нощ\", предаде Ройтерс.  От 8 години възрастни и преуморени слонове като Лам Дуан се възстановяват с музика в резерват за животни в западната тайландска провинция Канчанабури. Почти 80 процента от около 3000 слона в туристически обекти в Тайланд, Камбоджа, Индия, Лаос, Непал и Шри Ланка живеят в лоши условия и са недохранени, увериха от международната организация за защита на животните \"Уърлд енимъл протекшън\". Животните в тайландския резерват получават хубава храна и физическите им болки се лекуват, но музиката е допълнителна екстра, която изглежда много им допада. Седем пъти в седмицата 57-годишният британски пианист Пол Бартън сяда зад пианото и изпълнява композиции класическа музика за четириногите си приятели.  \"Може би някои от тези слепи слонове получават мъничко комфорт, слушайки от време на време композиции успокояваща класическа музика\", каза Бартън, който се е обучавал в Кралската академия за изкуства в Лондон. Лам Дуан доближи Бартън, когато той започна да свири. Слоницата изглежда се успокои и се фокусира върху музиката. Четиридесет и четири годишният собственик на резервата Самарт Праситпол заяви, че музиката изглежда осигурява специален комфорт на слоновете.", "date": "2018.12.14", "title": "Успокояват слонове с пиано в зоопарк в Тайланд "}
{"url": "https://www.monitor.bg:443/bg/a/view/drugata-sedmica-izbirat-novija-systav-na-buroto-za-srs-ta-152218", "text": "Другата седмица депутатите ще гласуват новия състав на Бюрото на СРС-та. Мандата на настоящият изтича на 19 декември, така че народните представители трябва да изберат техните наследници най-късно до края на годината. Днес ресорната комисия изслуша 6-та кандидати, като четири от тях са и настоящи членове на бюрото, а трябва да се изберат само 5 човека. БСП предложи двама кандидати – Илия Ганев и Бойко Рашков, който и в момента е шеф на Бюрото. ГЕРБ номинира. Огнян Атанасов, Обединени патриоти – Огнян Стоичков, ДПС – Илко Желязков, а Воля – Пламен Колев. Само последните двама досега не са били членове на Бюрото за СРС-та. Всеки от тях имаше време да се представи своите виждания за работата на бюрото. Вместо това Бойко Рашков използва времето, за да се похвали. Накрая той уточни, че през последната 1 година органите, които искат и разрешават СРС правят по-малко грешки и по-рядко неглижират закона. Илко Желязвко пък препоръчка електронен регистър на СРС-та, който да се позиционира в самото бюро, тъй като в момента всеки съд има такъв. На свой ред Илия Ганев поясни,че настоящият ред е добър вариант. Огнян Сточиков пък каза, че за времето от 2014 до 2017 година 7 магистрати и 1 политик са били уведомени, че са подслушвани неправомерно. В резултат на тяхната работа са спаднали  нерегламентираните подслушвания. Така през 2014 са били 4452, а само две години по-късно те са намалели един път и половина. Пламен Колев пък обеща, ако бъде избран, да се изработят ясни и точни критерии за извършване на проверките. Самото изслушване обаче премина във взаимни обвинения кой от досегашните членове на комисията ходи на работа и кой не. Повод пък бе писмо от страна на социалиста Славчо Велков до Рашков, в която той поискал информация за всеки един от кандидатите, които са членове в момента на бюрото. Така още на 7 ноември 2018 г. Рашков изпраща кратки справки за своите колеги, в които пише, че те масово не ходят на работа. В резултат те отрекоха тези твърдения и ги определиха като лъжа, а Илия Ганев дори се закани да си търси правата в съда. И Стоичков, и Атанасов и Ганев дадоха да се разбере, че е липсвала колегиалност и екипност в работата на бюрото под ръководството на Рашков, а Стоичков отправи насрещни обвинения към Рашков, че той също не ходи на работа.   Всички тези обвинения на Рашков към неговите колеги предизвикаха реакцията на Цветан Цветанов Той определи оценките като доста тенденциозни. Той изрази съжаление, че „някои политически формации се опитват да ползват бюрото за решаване на вътрешнопартийните си противоречия“, визирайки БСП. Той призна, че от 1 година няма добра комуникация между НС и бюрото и попита Рашков защо досега не е казвал за тези вътрешни проблеми в него. Рашков на свой ред потвърди, че нито веднъж досега не е повдигал въпроса на заседание на вътрешната комисия в НС, но се оправда с факта, че това не влизало в техните правомощия като орган.", "date": "2018.12.14", "title": "Другата седмица избират новия състав  на Бюрото за СРС-та"}
{"url": "https://www.monitor.bg:443/bg/a/view/vylchev-vyzpitanieto-na-decata-e-faktor-za-razvitieto-na-obshtestvoto-152214", "text": "Възпитанието на децата в уважение към другите е важен фактор за развитието на обществото, като най-важна роля за това има образователната система. Това заяви, образователният министърът Красимир Вълчев по време на 18-ия Синдикален съвет на Синдиката на българските учители, който бе посветен на темата „Хуманизъм в образованието“. Той заяви, че днешната дискусия поставя акцент върху общочовешките ценности. Вълчев пое ангажимент стратегията за възпитателна работа да бъде утвърдена и обясни, че целта на този документ е да бъде използван като база за обществен разговор. Образователният министър заяви, че това ще е и един от акцентите през следващите месеци. Вълчев подчерта ролята на педагозите за това. „Най - важният човек в обществото е учителят. На него разчитаме да се справи с всички предизвикателства, да възпита учениците да станат добри хора“, заяви Вълчев. „Хуманизмът стои в основата на формирането на човешките и европейските ценности системи, както и в мира и свободата“ заяви председателят на СБУ Янка Такева. Тя подчерта, че това е тема, на която трябва да се обърне внимание. „Качеството на образованието, успешните млади хора и учители зависи от хуманистичната функция на образованието“,каза Такева. Във връзка с подготвяната стратегия за възпитателна работа обясни, че тя трябва да бъде обърнато внимание и на образованието в хуманизъм. Тя се обърна към зам.-кметът на София Тодор Чобанов с апел общината да отпусне 4 млн. лв допълнително за детските градини. Такева сподели, че по нейни наблюдения част от персонала излиза в неплатен отпуск, защото децата са по 10-12 в група. Тя обясни, че в същото време обаче имало над 4 000 деца, които чакат да бъдат приети в детска градина или яслена група. Чобанов обясни, че общината гледа сериозно на своята мисията си да развие образователната инфраструктура, както прави вече 10 години. Той заяви, че за следващата година са предвидени близо 68 млн лв за развитието, подобряването и надграждането на образователната инфраструктура. От тях ще се работи 15 детски градини, спортните съоръжения на 12 училища, както и ще бъде продължена подготовката за изграждане на 4 новия училища. „Образованието на бъдещето е на ценности и умения, то е призвано да подготвиш човека за една динамична среда, в която всеки може да придобие всякаква информация. Най - голямото предизвикателство е да може за работи с нея, да има критични умения, да преценява кое трябва и кое не, да има ценностна система, която да му позволява да живее в епохата на дигитални предизвикателствата“, коментира още Чобанов.  Образователният министърът Красимир Вълчев заяви, че днешната дискусия поставя акцент върху общочовешките ценности. Той подчерта, че възпитанието на децата в уважение към другите е важен фактор за развитието на обществото, като най-важна роля за това има образователната система. Вълчев пое ангажимент стратегията за възпитателна работа да бъде утвърдена и обясни, че целта на този документ е да бъде използван като база за обществен разговор. Образователният министър заяви, че това ще е и един от акцентите през следващите месеци. Вълчев подчерта ролята на педагозите за това. „Най - важният човек в обществото е учителят. На него разчитаме да се справи с всички предизвикателства, да възпита учениците да станат добри хора“, заяви Вълчев. Вечерта предстои да бъдат отличени най - добрите синдикални партньори.", "date": "2018.12.14", "title": "Вълчев: възпитанието на децата е фактор за развитието на обществото"}
{"url": "https://www.monitor.bg:443/bg/a/view/88-godishna-samotnica-pochina-pri-pojar-v-sapareva-banja-152210", "text": "88-годишна самотница почина при пожар в община Сапарева баня. Нелепият инцидент е станал вчера, когато малко след 8 часа сутринта е подаден сигнал на тел. 112. На място пристигнали два екипа от Районната противопожарна служба в Дупница, които се заели с потушаването на пламъците. Там в една от стаите е отрит трупът на 88-годишната жена. „Бабата е била самотно живееща. Имала е проблеми с краката и е била трудно подвижна. Най-вероятно искра от печка на твърдо гориво е подпалило завивката на възрастната жена, която е починала от задушаване“, коментираха огнеборци. Вследствие на инцидента е унищожено обзавеждането в стаята, в която е живяла възрастната жена, спасена от опожаряване е цялата сграда.", "date": "2018.12.14", "title": "88-годишна самотница почина при пожар в Сапарева баня"}
{"url": "https://www.monitor.bg:443/bg/a/view/evakuiraha-uchilishte-sled-falshiv-signal-za-pojar-152217", "text": "Учениците от Езиковата гимназия във Велико Търново бяха евакуирани по спешност след фалшив сигнал за пожар в школото. Сигналът дошъл тази сутрин около 9,30 часа от задействалата се система за пожароизвестяване. На мястото веднага пристигнал екип от пожарникари, които установили, че огнище на пожар няма, а децата са изведени навън на безопасно разстояние. Денят е обявен за неучебен. Полицията разследва причините за задействане на пожароизвестителната инсталация. Дали поради внезапно възникнала техническа повреда, или пък някой умишлено е поставил под датчичиците пламък за да се задействат те. Според една от версиите възможно е това да е сторено от ученик с цел да провали учебните занятия и да се спаси от контролно или класно.", "date": "2018.12.14", "title": "Евакуираха училище след  фалшив сигнал за пожар"}
{"url": "https://www.monitor.bg:443/bg/a/view/policajat-na-godinata-stojcho-jakovski-obuchava-malchugani-na-pytna-bezopasnost-152212", "text": "Полицаят на 2018г. Стойчо Яковски и неговият колега от „Пътна полиция” Пловдив Ботьо Гиргинов от години обучават малчугани от пловдивските училища как да се пазят, докато пресичат и какви са основните правила на пътната безопасност. Двамата инспектори са толкова разпознаваеми сред хлапетата от началните и основните училища в града, че когато по улицата, в магазин или в барче някое дете ги срещне и познае, се обръща към тях с „Чичко, ти помниш ли ме?”. Това разказа отличеният с приза „Полицай на годината” Стойчо Яковски на извънреден брифинг с шефа на ОД на МВР в Пловдив ст. ком. Атанас Илков. Голямата награда обаче му е връчена заради спасения 4-годишен Павел, който на два пъти си гълта езика по време на демонстрации преди месец на Специалните полицейски сили. Най-близо до детето е бил полицай Яковски, който веднага е оказал първа помощ на детето. 7 минути по-късно пристигнала линейката и лекарският екип поел малкия Павел. През тези инфарктни минути обаче помощта от Стойчо Яковски е била неоценима. Момченцето е било откарано в болница, а ръководството на полицията в Пловдив е поддържало непрекъсната връзка с родителите му до изписването. След обстойни лекарски прегледи станало ясно, че Павел е напълно здрав и че най-вероятно си е глътнал езика, защото е дъвчел бонбон. „Благодарен съм за високото отличие, с което бях удостоен - то е плод на усилията на целия екип. Нито един човек не може да свърши сам нещо – признателен съм за пълната подкрепа на ръководството в последните години”, каза Яковски. Той призна, че е научил преди седмица за номинацията си, а на самата церемония е останал много изненадан, когато е било обявено името му. Стойчо Яковски е на 41 години и е в редиците на МВР от 20 години. Той има черен колан по бойното изкуство Да Дао, което тренира от 25 години. Бойното изкуство е българско и няма нищо общо, по думите на полицая, с китайските бойни изкуства. Яковски води курсове по самоотбрана за деца и жени, а за уроците по пътна безопасност сред децата казва, че има пълната подкрепа на ръководството на полицията в Пловдив. „Тези деца са бъдещи шофьори. След 8-10 години именно те ще са зад волана и ефектът от превантивната работа не може да се види веднага, но вярваме, че в бъдеще ще даде резултат”, каза Яковски.", "date": "2018.12.14", "title": "Полицаят на годината Стойчо Яковски  обучава малчугани на пътна безопасност"}
{"url": "https://www.monitor.bg:443/bg/a/view/petrolyt-na-opek-poevtinja-do-58-67-dolara-za-barel-152219", "text": "Средната цена на петрола на Организацията на страните износителки на петрол (ОПЕК) вчера се понижи до 58,67 долара за барел, информира днес на сайта си картелът. В сряда един барел от кошницата на ОПЕК се търгуваше за 59,20 долара. За определяне на цената на петрола на ОПЕК се използва т. нар. петролна кошница, включваща 14 сорта петрол за износ на страните членки на картела: Лек арабски (Саудитска Арабия), Басра лек (Ирак), Бони лек (Нигерия), Ес Сидер (Либия), Жирасол (Ангола), ирански тежък (Иран), Кувейт експорт (Кувейт), Мерей (Венецуела), Мурбан (ОАЕ), Ориенте (Еквадор), Катар марин (Катар), Шахаран бленд или \"Сахарска смес\" (Алжир), Раби лек (Габон) и Зафиро (Екваториална Гвинея). Историческият максимум за \"кошницата на ОПЕК\" е цената от 140,73 долара за барел, отчетена на 3 юли 2008 г. Цената на барел петрол се определя чрез извеждане на средна аритметична величина от котировките към момента на закриване на търговията с всички сортове от \"кошницата на ОПЕК\" предходния работен ден.", "date": "2018.12.14", "title": "Петролът на  ОПЕК поевтиня до 58,67 долара за барел"}
{"url": "https://www.monitor.bg:443/bg/a/view/500-ogranichiteli-mejdu-peshehodcite-i-tramvaja-po-grafa-152207", "text": "Новите ограничители, които ще разделят пешеходната зона от трамвая на столичната ул. „Граф Игнатиев“, ще са два пъти по-малки от първоначалните, които бяха поставени. Това обясни главният архитект на София Здравко Здравков при представянето им. Преди две седмици от „Московска“ 33 поставиха гранитни ограничители между площадите „Гарибалди“ и „Славейков“, които станаха нов повод за шеги с ремонта на централната улица, като бяха оприличени на перки на акула. Общината реши да ги смени с мотива, че заради големината им много хора ги използват за сядане и подпиране. Така новите 500 ограничители с форма на призма ще бъдат двойно по-малки и ще са на разстояние през 3,4 м. До поставянето на всички призми, ще има временна сигнализация от т.нар. бализи. „Разликата е значителна. Тези призми са намалени като габарит - от 40 на 18 см. Избрани са, така че на първо място да се осигури безопасност. Затова поставянето им ще бъде успоредно на движението на трамвая и на пешеходците. Така че да не дава възможност хора, които просто не внимават да бъдат препънати в тези малки ограничители“, обясни Здравков. В първоначалния вариант на проекта за реконструкция на „Графа“ не бяха предвидени подобни ограничители. След дебати и мнения на експерти, включително и от КАТ, бе взето решение за поставянето им, тъй като след приключването на ремонта по улицата няма да има тротоари и ще бъде първата в града със споделено пространство между минувачите и градския транспорт. Главният архитект съобщи още, че до приключването на ремонта през март, трябва да изготви схема къде и как ще бъдат разполагани летните градини. „Трябва в много ранна фаза да се вземе решение къде ще бъдат поставяни, за да не се случи същото, което на „Витошка“ - изникване на големи аквариуми пред търговските обекти“, каза Здравков. По думите му след ремонта „Граф Игнатиев“ ще заживее нов живот и изрази надежда, че столичани ще оценят направеното и новите придобивки.", "date": "2018.12.14", "title": "500 ограничители между пешеходците и трамвая по „Графа“ (ОБНОВЕНА)"}
{"url": "https://www.monitor.bg:443/bg/a/view/sled-sedmica-objavjavat-porychka-za-stroitelstvoto-na-gazovija-hyb-balkan-152215", "text": "След седмица обявяват се очаква да бъде обявена обществената поръчка, свързана с реализацията на проекта за изграждане на нова газова инфраструктура, която ще бъде част от газовия хъб „Балкан“. Тя ще бъде обявена в Официалния вестник на ЕС и в регистъра на обществените поръчки у нас. Това съобщи пред журналисти в парламента енергийният министър Теменужка Петкова, която отчете свършеното от министерството и „Булгартрансгаз“ по одобрената миналата седмица от НС актуализирана енергийна стратегия. Процедурата ще е за избор на изпълнител, свързана с доставка на материали, проектиране, реализация и въвеждане в експлоатация на съответното трасе. Още в рамките на следващата седмица тя ще бъде предоставена на Агенцията за обществени поръчки за проверка за законосъобразност. Петкова уточни още, че договорът, който ще е част от документацията, ще бъде под условие, тъй като до момента не е осигурен пълният размер на финансирането, и отделно от това влизането му в сила ще е обвързано пряко с успеха на третата фаза на пазарния тест. По думите й, пак от другия петък до 31 януари догодина се очаква газовият ни оператор „Булгартрансгаз“ да стартира третата фаза на пазарния тест за запълване на капацитета на хъба и по транзита през страната на синьо гориво. Друга важна част от актуализираната енергийна стратегия изисква Булгартрансгаз да предприеме действия до края на т. г. за създаване на борса за търговия с природен газ у нас. Дружеството е на финала на този процес. Другата седмица предстои да бъде подписан меморандум за сътрудничество с централния европейски газов хъб - компанията, която оперира на борсите за природен газ в Австрия и Чехия, подчерта Петкова. Документът засяга няколко области - регулаторна рамка на борсата, обмяна на опит и др. В стратегията се предвижда също „Булгартрансгаз“ да предприеме действия и да придобие дял в компанията, която ще реализира проекта за LNG терминал в Александруполис. Водят се преговори с \"Газтрейд\", българският газов оператор да придобие акционерно участие от 20 на сто от капитала на компанията, която ще оперира с този проект, обясни министърът на енергетиката. Относно преструктурирането на договора между \"Булгартрансгаз\" и \"Газпромекспорт\" тя увери, че се правят анализи и към това ще се пристъпи само в случай, че третата фаза на пазарния тест е успешна и руската компания резервира капацитет, който би ни дал сигурност и би довел до финансови ползи за страната ни.", "date": "2018.12.14", "title": "След седмица обявяват поръчка за строителството на газовия хъб „Балкан“"}
{"url": "https://www.monitor.bg:443/bg/a/view/arestuvaha-trima-pri-specakcija-v-ruse-152211", "text": "Арестуваха трима души в Русе при специализирана полицейска операция срещу незаконното притежание, употреба и разпространение на наркотични вещества, съобщиха от областната дирекция на МВР в крайдунавския град. Акцията се е провела на 11 и 12 декември под надзора на Окръжната прокуратура в Русе. При личния обиск и претърсването на жилища са открити около 1,3 кг марихуана, 15 г амфетамин, прибори за разфасоване и разтегляне, парични средства в различна валута, мобилни комуникатори, както и 160 литра алкохол без акцизен бандерол. По случая са образувани две досъдебни производства, допълват от полицията в Русе.", "date": "2018.12.14", "title": "Арестуваха трима при спецакция в Русе"}
{"url": "https://www.monitor.bg:443/bg/a/view/hranenicite-na-bg-madof-vyv-fejk-ataka-152216", "text": "Напълно очаквано сайтът „Фрогнюз“ на агента от ДС Академик – Огнян Стефанов, даде трибуна на пиарката Соня Колтуклиева. Така хранениците на Българския Мадоф – Цветан Василев, обединиха усилията си и се спуснаха в яростна фейк атака, представяйки се за жертви на тормоз от страна на държавата. Актуалният повод за гнева на Колтуклиева бе поредното заседание на СГС по обвинение на прокуратурата срещу нея, че не е платила данъци в размер на 7000 лева през периода 2011-2012 година. След като стигна дотам да отразява писанията на журналистката, публикувани в личния й профил във Фейсбук, сайтът на агент Академик реши да препечата и „анализ“ на пиарката, решила да пиарства сама на себе си. Общото между двамата е, че са получавали пари на ръка от банкера беглец, който доведе КТБ до фалит. За Огнян Стефанов някогашната дясна ръка на Василев, а днес свидетел на прокуратурата Бисер Лазов, казва пред разследващите7 \"Относно Огнян Стефанов от информацията, имам от Юлия разбирам, че са му давани пари и на ръка. Съответно суми в размер на 100 000 хиляди лева, получени на 06.08.201З г. и сума в размер на 150 000 хиляди лева - на 18.03.2014 г. Сумите са му предадени на касата, на бул. \"Цар Борис\" в касата на шестия етаж от Юлия Илиева.\" Тези дни в съдебно заседание бе потвърдено за пореден път, че Колтуклиева пък е получила 90 000 лева на три транша. Храненицата на БГ Мадоф обаче не е декларирала сумата в годишната си данъчна декларация. Това стана ясно от счетоводно- икономическа експертиза, приета на заседание на Софийския градски съд в понеделник по делото срещу Колтуклиева за укриване на данъци. Пред магистратите икономическият експерт Елисавета Асенова заяви, че в данъчната декларация на Колтуклиева тези пари не са отразени. По думите й няма и договор за пиар услуга и така не е ясно за какво са изплатени средствата. По делото има приложени единствено разписки от КТБ, че въпросните пари са били дадени на обвиняемата срещу подпис през 2010 г. и 2011 г. „Ако парите са били платени за дадена услуга, тогава лицето е било длъжно да ги декларира“, каза Асенова. Друг експерт - Александър Димитров, пък потвърди, че подписите в декларациите са именно на Колтуклиева. Още миналата година основният свидетел по делото за източване на трезора Бисер Лазов даде показания и по процеса срещу Колтуклиева. Тогава той обясни, че парите, които Колтуклиева е получила, са именно от активите на КТБ. Лазов разкри, че банкерът беглец лично му нареждал да изплаща месечно по 10 000 лева на журналистката. „Да се осигурят в брой, месечно, докато аз ти кажа“, наредил Василев на Лазов. Данъчните проверки очевидно притесняват толкова Огнян Стефанов и Соня Колтуклиева, че двамата зареваха в един глас, че са обект на тормоз. В т.нар. „анализ“, озаглавен „Как Пеевски, Цацаров и Горанов впрегнаха държавата за личната си вендета срещу мен“, усвоилата 90 000 лева от КТБ журналистка, атакува нашия издател, НАП и прокуратурата. В объркан и несвързан стил, присъщ на хора с гузна съвест, журналистката пише за данъчната „репресия“, която по същество според нея представляват проверките. Като цяло обаче т. нар. „анализ“ е защитна пледоария на довереницата на БГ Мадоф и за действията му, довели до източването на банката. Целта на мероприятието в стил „Крадецът вика: Дръжте крадеца“, е да се скрие грабежът на КТБ от Цветан Василев и вниманието да се пренасочи към Делян Пеевски, прокуратурата в лицето на главния прокурор Сотир Цацаров и НАП. Както многократно сме писали, нашият издател няма съдебни дела за активи от КТБ, а семейството му навремето е имало кредити към трезора, които е погасило ефективно. Нападките на Колтуклиева, тиражирани и от „Фрог“-а на агент Академик, са провокирани най вече от поправката за КТБ, внесена от Пеевски заедно с колегите му от ДПС Йордан Цонев и Хамид Хамид, която цели да върне в патримониума на банката откраднатите активи. Преди няколко дни синдиците на КТБ успяха да приберат 125 млн. евро от Цветан Василев, с които той се опита да заграби БТК. В деня на делото срещу Колтуклиева от „Фрогнюз“ следяха съвестно Фейсбук профила на пиарката, за да повтори защитната й теза: „Не не съм взела нито стотинка от КТБ под никаква форма, както твърдя от есента на 2014 година. Не съм!“. Всъщност, защитната теза на журналистката се основава преди всичко на това, че нямало документи да е извършвала пиар дейности за Цветан Василев или някоя негова фирма. Което не означава непременно, че парите, щедро отпуснати от банкера беглец на довереницата му, не са били усвоени. По този начин, опитната журналистка извърта нещата в своя угода, като отрича доказателствата срещу нея с епитети, квалификации и манипулации. Повече от естествено, Колтуклиева обвинява на свой ред и изданията, които отразяват обективната истина, вместо да дават трибуна на фейковете, които тя и агент Академик бълват заедно и поотделно. Целта на фалшивите атаки, които те произвеждат, е да се скрие вината на БГ Мадоф, който пък е лично протеже на гуруто на престъпната приватизация Иван Костов, при когото активи за 30 млрд. лв. преминаха в ръцете на шепа олигарси за 3 млрд.лв., а Цветан Василев беше коронясан за банкер на КТБ.", "date": "2018.12.14", "title": "Колтуклиева се сроди с агента от ДС Академик – Огнян Стефанов"}
{"url": "https://www.monitor.bg:443/bg/a/view/turski-tir-katastrofira-na-magistrala-trakija-152208", "text": "Пътно произшествие с товарен автомобил с турска регистрация е станало на автомагистрала „Тракия” в района на км 231, в посока град София. Водачът и пътник в автомобила, турски граждани, са откарани вболнично заведение в Стара Загора без опасност за живота. Сигналът за произшествието е получен в дежурната част на РУ-Нова Загора в 10.05 ч., съобщиха от МВР. Товарният автомобил се е преобърнал извън пътното платно. Произшествието не затруднява движението по автомагистралата.   На място има екипи на Пътна полиция. Извършват се процесуално-следствени действия.", "date": "2018.12.14", "title": "Турски ТИР катастрофира на магистрала „Тракия“"}
{"url": "https://www.monitor.bg:443/bg/a/view/bosch-predstavja-bydeshteto-na-prevoznite-sredstva-na-ces-2019-152204", "text": "Голяма част от технологиите, използвани в съвременните автомобили, са дело на компанията Bosch, която си е поставила за цел, да се превърне в технологичен лидер и при бъдещите автомобили с автономно управление. Концепцията представлява, четириместно електрическо превозно средство с просторен интериор, в който пътниците са разположени един срещу друг, а подобни на таблет екрани, предоставят на пътниците информация и развлечения, които според Bosch може да се използват и като подпомагащи работата инструменти. Превозното средство разполага с Wi-Fi, както и може да предоставя информация за времето, пътуването и да прави резервации. Система от камери предупреждава пътниците, ако са забравили чантата или телефона си, като системата различава подобни предмети от боклук и разлята течност, от което разбира, дали превозното средство се нуждае от почистване. Но Bosch си е поставил по-големи цели от разработването само на хардуер, като работи и върху много цифрови системи.   Perfectly Keyless е цифрова услуга за безжичен достъп, използваща смартфона на потребителя, като уникален ключ за достъп до превозното средство. Convenience Charging следи заряда на батерията на електрическите превозни средства и го комбинира с информацията за времето, трафика и данните за енергийната консумация на бордовите системи, като климатика, за да управлява процеса за вземане на решение кога и къде да се прекрати обслужването, за презареждане. Системата предварително резервира място в най-подходящата станция за зареждане, за да не се получава дублиране. Predictive road condition позволява на автономните превозни средства да разберат, къде на пътя може да има разлив на гориво или чакъл. Bosch Road Signature е по-точна версия на GPS, която позволява на автономните превозни средства да знаят и съобщават своите позиции, с точност от няколко сантиметра. Predictive diagnostic system следи важните компоненти в автомобила, уведомявайки контролния център, преди да възникне неизправност и да остави пътниците в нужда. Компанията работи още върху „over the air” система за обновяване на софтуера и платформа за свързване, която обединява всички системи, предоставяйки информация на мениджърите на автопаркове, на изпълнителите на транспортните услуги, както и на производителите на превозните средства за това, какво е общото им състояние, както и информация за всяко превозно средство.   Bosch предвижда големи флотилии от напълно автономни таксита, които ще бъдат на пътя „най-късно до средата на следващото десетилетие”, като вече дълго време се проучва, как тази революция на превозните средства ще промени автомобилния пазар, транспортния микс като цяло и градовете, в които ще живеем в бъдеще.", "date": "2018.12.14", "title": "Bosch представя бъдещето на превозните средства на CES 2019"}
{"url": "https://www.monitor.bg:443/bg/a/view/armijata-na-kosovo-veche-e-fakt-152213", "text": "Косовският парламент с голямо мнозинство одобри днес формирането на армия - стъпка, която разгневи Сърбия, която смята, че това ще застраши мира в региона. Всички 107 присъстващи депутати в 120-местния парламент гласуваха за приемането на три проектозакона за превръщане на Силите за сигурност на Косово с численост 4000 души в редовна, леко въоръжена армия.  Премиерът на Сърбия Ана Бърнабич заяви днес, че за нея това е \"тежък ден\", но Сърбия ще продължи по пътя на мира и просперитета. За мен това е тежък ден, не е ден, който допринася за сътрудничеството в региона, заяви Бърнабич пред журналисти в правителството на Сърбия, коментирайки решението на властите в Прищина да трансформират силите за сигурност във въоръжени сили на Косово, съобщи агенция Бета. Столицата на Косово Прищина тази сутрин бе украсена със знамена на страните, които подкрепят държавата в процеса на създаване на армия на Косово, съобщи МИА.  Освен косовските и многобройните американски знамена, които са издигнати в центъра на града и по булевардите \"Джордж Буш\" и \"Бил Клинтън\", днес в Прищина се развяват също и знамената на Великобритания и Германия - държави, които ясно подкрепиха формирането на армия на Косово, посочва агенцията. Освен тях са издигнати и знамена на Франция и Италия - другите две страни от така наречената петорка, допълва МИА.", "date": "2018.12.14", "title": "Армията на Косово вече е факт"}
{"url": "https://www.monitor.bg:443/bg/a/view/veche-se-izplashtat-dopylnitelnite-100-leva-kym-celevata-pomosht-za-otoplenie-152194", "text": "Агенцията за социално подпомагане (АСП) вече изплаща допълнителните 100 лв. към целевата помощ за отопление, за предоставянето на които Министерският съвет взе решение на 22 ноември 2018 г. С тях общият размер на помощта за отоплителен сезон 2018/2019 г. достигна сумата от 474,15 лв. Тази допълнителна финансова подкрепа компенсира най-нуждаещите се домакинства за поскъпването в цените на енергоизточниците. Сумите се изплащат по банковите сметки или чрез пощенските станции, в зависимост от предпочитанията на нуждаещите се, заедно с другите помощи.   Допълнителната финансова подкрепа се предоставя на одобрените за целева помощ за отопление лица и семейства, независимо от енергоизточника, който ползват, без да е необходимо те да подават допълнително документи.   За настоящия отоплителен сезон в страната, по последни данни на АСП, са били подадени общо 250 160 заявления-декларации за целева помощ за отопление, като към 3 декември одобрените за получаването лица и семейства са 209 647.", "date": "2018.12.14", "title": "Вече се изплащат допълнителните 100 лева към целевата помощ за отопление"}
{"url": "https://www.monitor.bg:443/bg/a/view/pensioner-dyrvodelec-zagina-pri-rabota-s-bancig-152200", "text": "68-годишен жител на село Биково загина при работа с банциг  след като главата му е попаднала под тежестта на единия от механизмите, който се опитвал да регулира. 68-годишен жител на село Биково загина при работа с банциг  след като главата му е попаднала под тежестта на единия от механизмите, който се опитвал да регулира. Сигналът за трагичния инцидент с възрастния  Петко Русев е бил подаден на 13 декември около 9,10 часа от управителя на фирма „Палисандър“, в чийто цех на територията на съседното градче Кермен е работел по трудов договор възрастният мъж. Образувано е досъдебно производство, в хода на проверката експертите от Инспекция по труда – Сливен не са констатирали документални нарушения, жертвата е имала необходимата правоспособност да работи на такава машина. В родното село на Русев не знаеха подробности около трагичната му гибел, до обяд в петък тялото все още не е било докарано в дома му за погребение. „Беше безкрайно добър човек.Много свестен майстор, тих, прибран, пенсионира се но не спря да работи, за да издържа жена си и децата й…“, коментира читалищния секретар в Биково Мария Михайлова.", "date": "2018.12.14", "title": "Пенсионер – дърводелец загина при работа с банциг"}
{"url": "https://www.monitor.bg:443/bg/a/view/razplatiha-oshte-112-mln-leva-po-shemite-za-jivotni-za-kampanija-2018-152209", "text": "ДФ \"Земеделие\" продължи с изплащането на финансовата подкрепа на животновъдите за Кампания 2018, преведени са 111 951 388 лева на 12 325 животновъди по шест схеми за обвързано производство, съобщиха от пресцентъра на разплащателната агенция. По Схемата за обвързано подпомагане за млечни крави под селекционен контрол са изплатени 35 405 312 лв. Съгласно заповед на земеделския министър за определяне на размера на плащането за едно животно по схемата подпомагането е 542,58 лева за първите 250 животни и 434,06 лева за над 250-то допустимо животно. По Схемата за обвързано подпомагане за млечни крави са изплатени 28 339 651 лв. За едно животно подпомагането е 301,15 лева. По Схемата за обвързано подпомагане за месодайни крави под селекционен контрол са преведени 3 131 835 лв. За едно допустимо животно по схемата подпомагането е 197,54 лева за първите 250 животни и 158,03 лева за над 250-то допустимо животно. По Схемата за обвързано подпомагане за месодайни крави и/или юници са изплатени 18 248 544 лв. За едно животно подпомагането е 152,55 лева. По Схемата за обвързано подпомагане за биволи са изплатени 3 615 633 лв., като за едно животно подпомагането е 367,30 лева за първите 250 животни и 293,84 лева за над 250-то допустимо животно. По Схемата за обвързано подпомагане за овце-майки и/или кози-майки под селекционен контрол са изплатени 23 210 412 лв. За едно допустимо животно по схемата подпомагането е 73.34 лева за първите 300 животни и 58.67 лева за над 300-то допустимо животно. С извършването на плащанията по тези схеми, ДФЗ към момента е разплатил над 150 млн. лв. на животновъдите за Kампания 2018.", "date": "2018.12.14", "title": "Разплатиха още 112 млн. лева по схемите за животни за Кампания 2018"}
{"url": "https://www.monitor.bg:443/bg/a/view/oblaci-vjatyr-i-valeji-prez-pochivnite-dni-nad-stranata-152202", "text": "В събота и неделя времето над страната ще бъде облачно и ветровито, очакват се валежи от дъжд и сняг.  Според прогнозите дъжд ще вали в равнинните части на Източна и Южна България, а сняг - на северозапад, в Предбалкана и планините. По-обилни ще бъдат валежите в неделя. Дневните температури обаче почти над цялата страна в близките дни ще останат положителни, по-високи на югоизток и по Черноморието. В неделя в северозападните райони ще се образува снежна покривка. Възможни са транспортни затруднения в планинските проходи.  Нов плитък център на ниско налягане във вторник и сряда ще донесе облаци и превалявания от дъжд и сняг над страната. Но към края на другата седмица анализираните синоптични модели дават надежда за затопляне, особено на изток.", "date": "2018.12.14", "title": "Облаци, вятър и валежи през почивните дни  "}
{"url": "https://www.monitor.bg:443/bg/a/view/v-ispanija-se-vyzmushtavat-ot-kabakov-152203", "text": "Българският съдия Георги Кабаков си навлече гнева на испанските специалисти след решението си да не даде червен картон на Антонио Валенсия в мача между \"Валенсия\" и \"Манчестър Юнайтед\". Еквадорският футболист влезе изключително грубо в крака на Тони Лато и родният рефер му извади жълт картон. Това се случи в 11-ата минута на двубоя.  На Пиренеите вярват, че подобно влизане заслужава само и единствено директен червен картон. “Влизането на Валенсия не е придружено с червен картон. Състоянието на крака на Тони Лато е ужасяващо. Лошо съдийство в Шампионската лига”, написа в Twitter популярният във Валенсия журналист Алекс Домингес.  Реакцията в Испания дойде в социалните мрежи се появи на снимка на крака на Лато, на която се виждат сериозни наранявания в областта на тибията, образувани въпреки наличието на кора.  ", "date": "2018.12.14", "title": "В Испания се възмущават от Кабаков "}
{"url": "https://www.monitor.bg:443/bg/a/view/1000-lv-globa-za-romka-ot-rila-za-mnogobrachie-152206", "text": "Масово жени от ромския квартал в Рила сключват бракове с пакистанци, индийци и кипърци срещу заплащане. По случаите вече се води разследване, а част от булките се сдобиха и с присъди. При един от последните случаи, разследване установило, че в рамките на 2 години ромка от Рила успяла да се омъжи два пъти, без да разтрогва браковете си. Първият си брак Жанета Сандева сключила през 2014 г. с индиец. Две години по-късно тя отново станала булка, като през 2016 г. взела за съпруг мъж от Бангладеш. За всяка една от „сделките“ тя взимала далеч не скромно заплащане. „Жената напълно е признала вината си и поради тази причина на нея й е наложена глоба в размер на 1000 лв.“, обявиха от Районния съд в Дупница. По време на делото обаче Жанета обяснила, че от дълги години имала мъж в Рила, с който нямала сключен граждански брак. От съвместното им съжителство им се родили две деца и били крайно бедни. Нейна позната и обещала бързи пари и така през 2014 г. Жанета за първи път сключва граждански брак срещу заплащане. За втория си съпруг пък я уговорил мъж от Сандански, който й предложил 1000 евро. От своя страна пък властите в Никозия установили многобрачието на ромката от Рила и подали сигнал до българските власти. Съдбата на Жанета имат около 10 жени от ромския квартал в Рила. Всяка една от тях е сключвала брак с чужденци и то в Кипър. Сега обаче те не могат да получават социални помощи, защото не се водят самотни майки. Нямат и пари за разводи. „На нас ни казаха, че три месеца след сключването на браковете те автоматично ще се анулират. Явно обаче не е така. Сега какво ще правим? Нямаме пари, а може да ни наложат и присъди“, притеснява се една от „булките“. От своя страната Община Рила се е заела с проблема. Вече е нает адвокат за разтрогване на браковете на 6 от жените, чиито деца посещават редовно училище. Останалите обаче ще трябва да се справят сами с проблема.", "date": "2018.12.14", "title": "1000 лв. глоба за ромка от Рила за многобрачие"}
{"url": "https://www.monitor.bg:443/bg/a/view/bleyr-si-pojela-nov-referendum-152205", "text": "Бившият премиер на Великобритания Тони Блеър заяви, че Обединеното кралство и ЕС трябва да се приготвят за втори референдум за Брекзит, защото най-вероятно парламентът няма да ратифицира споразумението за напускане и обществото ще трябва да прекрати безизходицата, информират \"Ройтерс\" и други медии. Обръщайки се към евролидерите в Брюксел, Блеър подчерта, че трябва да предложат реформиране на Общността, за да стане по-привлекателна и Великобритания да остане в нея. Не за първи път бившият министър-председател (1997-2007) предлага това. Тони Блеър многократно призовава за спиране на процеса по напускане на ЕС.", "date": "2018.12.14", "title": "Блеър си пожела нов референдум"}
{"url": "https://www.monitor.bg:443/bg/a/view/ns-reshi-za-grajdanskata-konfiskacija-152196", "text": "Прекратеното наказателно производство няма да е причина за спиране на гражданската конфискация и за иска за незаконно имущество. Това реши НС при гласуването на първо четене на поправките в антикорупциония закон. Измененията бяха подкрепени почти единодушно със 116 гласа „за“, само 6 депутати бяха „против“ , а други 25 се въздържаха. Законът мина почти без дебати, продължи само около 20 минути, а причината за внасянето му бе тълкувателното решение на ВКС от края на миналата седмица, което спъва работата на КПКОНПИ и замразява редица дела за незаконно имане. С промените се прецизират и сроковете за извършване на предварителната проверка във фазата на производството по гражданска конфискация. Така неспазването им също няма да е основания за прекратяване на гражданското производство по конфискация на престъпно имущество. Данаил Кирилов и Борис Ячев прочетоха докладите на двете комисии – правната и анрикорупционната, които само няколко дни по-рано подкрепиха поправките. По време на дебатите в комисиите стана ясно че след тълкувателното решение на ВКС ще бъдат спрени 19 дела за около 22 млн. лева, а над 300 са висящите производства. По време на дебатите в пленарна зала днес Кирилов изтъкна, че целта на промените е обезпечаването на ефективната работа на антикорупционната комисия и зачитане на действителната воля на законодателя. Хамид Хамид от ДПС на свой ред бе много по-краен в изказването си по повод тълкувателното решение на ВКС и неговия председател Лозан Панов. Хамид обясни, че тълкувателното решение стигнало твърде далеч, дори отвъд конституцията на България. „Някой представляващ върховния съд стигна твърде далеч – наруши конституцията на България и разделението на властите. И то не да допълва закона , а да го променя на 180 градуса, на 360 градуса.“, каза Хамид. По думите му ако някой иска да се занимава с политика, то трябва да се яви на избори и да дойде в НС и да законодателства, но няма да допуснато това да става от „високата трибуна“ на върховния съд. Мач, благодарение на който България получи най-добрия и положителен доклад от много време насам. И може да сте сигурни, че огромна заслуга за това е дейността, работата и резултатите на КПКОНПИ, аргументира се Хамид. Сега с тези предложения за поправки се предлага правилата да бъдат възстановени и „мачът да продължи по същите правила, по които е започнал“. „Няма как при пълен консенсус в НС и в държавата да се борим с корупцията, някой да излиза срещу народа си, срещу правителството си, срещу парламента си и да променя правилата. Няма как да го допуснем това.“, каза още депутатът от ДПС. От партията ще внесат между първо и второ четене предложения и По думите му това се налага особено в случаите, когато се прави правна поръчка от чужда държава, с цел предоставяне на документи, а те често се бавят и срокът изтича. „За съжаление много съдилища превръщат заложeния в практиката срок от инструктутивен в преклузивен. Затова да отговорим подобаващо опитите да се променя българското законодателство отвън , извън НС“, заключи Хамид.", "date": "2018.12.14", "title": "НС реши за гражданската конфискация"}
{"url": "https://www.monitor.bg:443/bg/a/view/v-ponedelnik-bojko-borisov-i-zoran-zaev-otkrivat-zaedno-traseto-kresna-sandanski-152192", "text": "В понеделник премиерите на България и Македония Бойко Борисов и Зоран Заев ще прережат заедно лентата на завършената отсечка от Кресна до Сандански на лот 3.3 от АМ „Струма“.  Както стана известно в края на ноември, участъкът ще бъде открит пет месеца предсрочно. В изграждането на новия 24-километров участък са вложени над 240 млн. лв. „Заедно ще открием участъка от АМ Струма „Сандански-Кресна”, заяви в началото на декември премиерът Бойко Борисов след срещата си с премиера на Македония Зоран Заев.    Остава да се изпълни най-сложния участък през Кресненското дефиле, от Крупник до Кресна.", "date": "2018.12.14", "title": "В понеделник Борисов и Зоран Заев откриват трасето Кресна - Сандански"}
{"url": "https://www.monitor.bg:443/bg/a/view/120-chasa-obshtestveno-polezen-trud-zaradi-schupen-zyb-152201", "text": "38-годишният С.Р. от добричкото село Победа е осъден на 120 часа безвъзмезден труд в полза на обществото за срок от една година, задължителна регистрация по настоящ адрес за срок от 9 месеца с периодичност 2 пъти седмично, както и задължителни периодични срещи с пробационен служител за същия срок. Наказанието му е наложено с присъда на Районен съд - Добрич, която беше потвърдена от състав на Окръжния съд. Мъжът е признат за виновен в това, че на 3 април 2014 г. в Добрич, е причинил на свой познат средна телесна повреда, довела до затруднение на дъвченето и говоренето на пострадалия. От данните по делото става ясно, че подсъдимият и потърпевшият не били в добри отношения. В деня на нападението те се срещнали в района на автогарата и започнали разговор. След известно време, изненадващо, 38-годишният нанесъл удар с юмрук в лицето на пострадалия. Последният не могъл да реагира и да се предпази, паднал по гръб на земята, ударил си главата и от устата му потекла кръв. Счупен му бил един зъб, а друг бил силно разклатен и впоследствие се наложило да бъде изваден.Подсъдимият е обжалвал първоинстанционната присъда с настояване да бъде оправдан по повдигнатото му обвинение, но след цялостна проверка на обжалваната присъдата, Окръжният съд прецени, че искането му е неоснователно. Съдебният състав счете, че направените от първата инстанция изводи за авторството на деянието и вида на причинената телесна повреда са правилни, а наложеното наказание е съобразено със степента на обществена опасност на деянието, със съдебното минало на подсъдимия и отношението му към извършеното. Решението на Окръжния съд е окончателно и не подлежи на обжалване.", "date": "2018.12.14", "title": "120 часа обществено полезен труд заради счупен зъб"}
{"url": "https://www.monitor.bg:443/bg/a/view/otmeniha-zapalvaneto-na-svetlinite-na-koledna-elha-zaradi-zaginal-lekar-152190", "text": "В памет на младия лекар Марио Шкодров, който загина в Стара планина, насроченото за тази вечер празненство за запалване светлините на коледната елха в Септември няма да се състои. Това информираха от общината в Септември и уточниха, че тържеството е  отменено от кмета Марин Рачев заради трагичния инцидент с Марио Шкодров, който в неделя щеше да навърши 27 години. До последно Марио работеше като лекар в столичната Александровска болница. От малък той остава без родители.  Завършва образованието си в Медицински университет - София като стипендиант по програмата на ФПББ „Готови за успех” в подкрепа на отлични ученици и студенти, загубили единия или и двамата си родители. Той е един от малкото лекари, които избират трудна специалност, каквато е спешната медицина, въпреки възможностите, които има като сирак и отличен студент.  С решения на Общински съвет – Септември в периода от 2013-та до 2017-та година за обучението на бъдещият лекар се отпуска стипендия на стойност 22 140 лв. Тъй като Марио Шкодров е кръгъл сирак кметът на общината Марин Рачев и председателят на Общински съвет Кирил Тодорин ще поемат разноските по организацията на погребението му. Поклонението пред тленните останки на Марио Шкодров ще бъде на 15.12 (събота) от 11 ч. в храм \"Св. Харалампий\", гр. Септември.", "date": "2018.12.14", "title": "Отмениха запалването на светлините на коледна елха заради загинал лекар"}
{"url": "https://www.monitor.bg:443/bg/a/view/uslovna-prisyda-za-pensioner-posegnal-na-policaj-152199", "text": "С условна присъда се размина пенсионер от Казанлък, който застана на подсъдимата скамейка по обвинение, че е нанесъл лека телесна повреда на униформен служител на реда. Инцидентът е станал на 29 юли м.г. в района на старопланинския връх Бузлуджа, където неосъжданият до сега дипломиран висшист и пенсионер Х.И. нанесъл телесната повреда на опитал се да го усмири  инспектор от група „СПС „при сектор „Охранителна полиция“ на ОД на МВР – Стара Загора. С условна присъда се размина пенсионер от Казанлък, който застана на подсъдимата скамейка по обвинение, че е нанесъл лека телесна повреда на униформен служител на реда. Инцидентът е станал на 29 юли м.г. в района на старопланинския връх Бузлуджа, където неосъжданият до сега дипломиран висшист и пенсионер Х.И. нанесъл телесната повреда на опитал се да го усмири  инспектор от група „СПС „при сектор „Охранителна полиция“ на ОД на МВР – Стара Загора. За това му деяние състав на казанлъшкия районен съд го осъдил на 1 година лишаване от свобода, но го оправдал по първоначалното обвинение за престъпление по повод изпълнение служебните задължения на длъжностното лице. В хода на съдебното дирене съставът е признал Х.И. за виновен в извършването на непристойни действия, грубо нарушаващи обществения ред, като деянието е било съпроводено със съпротива срещу орган на властта и по своето съдържание се отличавало с изключителен цинизъм и дързост заради което му е наложил наказание от 18 месеца затвор.Двете присъди са кумулирани в година и 6 месеца , чието изтърпяване е отложено за срок от 3 години. Осъденият ще трябва да заплати на полицая 2 200 лв за нанесените му лека телесна повреда и обида и 1258 лв за направените по делото от ОД на МВР – Стара Загора и РУ „Полиция“ – Казанлък разноски. Присъдата подлежи на обжалване пред окръжния съд в Града на липите.", "date": "2018.12.14", "title": "Условна присъда за пенсионер, посегнал на полицай"}
{"url": "https://www.monitor.bg:443/bg/a/view/olimpiakos-izhvyrli-milan-ot-liga-evropa-vsi-ch-ki-rezultati-152191", "text": "\"Олимпиакос\" поднесе изненадата в тазгодишното издание на Лига Европа до момента. Гърците победиха с 3:1 като домакин италианския колос \"Милан\" и по този начин го отстраниха от турнира. Головете за домакините вкараха Папе Сисе (60), Кристиан Сапата (70 - автогол) и Костас Фортунис (81). За Милан и в точната врата вкара Сапата в 72-ата минута.  С този резултат \"Олимпиакос\" изравни \"Милан\" на второто място, като и двата тима са с 10 точки, но гърците продължават напред заради по-добра голова разлика. Първи в групата завърши \"Реал\" (Бетис) с 12 точки, а последен в групата е \"Дюделанж\" с 1 пункт. Лига Европа, групова фаза, 6 кръг:от 22:00 часа: АЕК (Ларнака) - Леверкузен 1:5 1:0 - Катала 26 1:1 - Кор 29 1:2 - Аларио - 41-дузпа 1:3 - Кор 68 1:4 - Паулиньо 78 1:5 - Аларио 86 Лудогорец - Цюрих 1:1 0:1 - Одей 21 1:1 - Шверчок 45 РБ Лайпциг - Розенборг 1:1 1:0 - Куня 48 1:1 - Региниусен 86 Селтик - РБ Залцбург 1:2 0:1 - Дабур 67 0:2 - Лайнер 78 1:2 - Нтчам 90   Копенхаген - Бордо 0:1 0:1 - Бриан 74 Славия (П) - Зенит 2:0 1:0 - Жмърхал 32 2:0 - Стох 41 Спартак (Т) - Фенербахче 1:0 1:0 - Йълмаз 41   Динамо (З) - Андерлехт 0:0 Спортинг (Л) - Ворскла 3:0 1:0 - Монтеро 17 2:0 - Луиш 35 3:0 - Далку 44-автогол Арсенал - Карабах 1:0 1:0 - Лаказет 17 Дюделанж - Бетис 0:0   Олимпиакос - Милан 3:1 1:0 - Сисе 60 2:0 - Сапата - 70-автогол 2:1 - Сапата 71 3:1 - Фортунис 81-дузпа Виляреал - Спартак (Москва) 2:0   1:0 Самуел Чуквуезе 11' 2:0 Карл Токо Екамби 48' Рапид (Виена) - Рейнджърс 1:0 1:0 Деян Любичич 84'  Севиля - Краснодар 3:0   1:0 Уисам бен Йедер 5' 2:0 Уисам бен Йедер 11' 3:0 Евер Банега 49'-д Акхисар - Стандард (Лиеж) 0:0 Марсилия - Аполон 1:3   0:1 Антон Маглика 7'-д 1:1 Флоран Товен 10' 1:2 Антон Маглика 30' 1:3 Мариос Стиляну 56' Лацио - Айнтрахт 1:2 1:0 Хоакин Кореа 56' 1:1 Mият Гачинович 65' 1:2 Себастиен Але 71' Рен - Астана 2:0 1:0 Исмайла Сар 66' 2:0 Исмайла Сар 73'   Динамо (Киев) - Яблонец 0:1   0:1 Мартин Долезал 10' Бешикташ - Малмьо 0:1 0:1 Маркус Антонсон 51'   Генк - Сарпсборг 4:0   1:0 Зиньо Гано 3' 2:0 Йозеф Пентсил 6' 3:0 Сандер Берге 64' 4:0 Жозеф Аидо 67' ПАОК - БАТЕ 1:3   0:1 Максим Скавиш 18' 0:2 Николай Сигневич 41'-д 0:3 Николай Сигневич 45+1' 1:3 Александър Приович 59' МОЛ Види - Челси 2:2 0:1 Вилиан 30' 1:1 Итън Ампаду 32' 2:1 Лоик Него 56' 2:2 Оливие Жиру 75'", "date": "2018.12.14", "title": "\"Олимпиакос\" изхвърли \"Милан\" от Лига Европа (ВСИЧКИ РЕЗУЛТАТИ)"}
{"url": "https://www.monitor.bg:443/bg/a/view/svaliha-bilbordovete-za-ednopolova-lubov-sled-bunt-vyv-varna-152197", "text": "Билбордове от кампания за толерантност към еднополовите двойки предизвика голям скандал във Варна. Един от плакатите дори бе залят с боя от недоволни жители на града. След случката и множество сигнали на граждани билбордовете бяха свалени. От общината обясниха в писмен отговор, че съдържанието не е нарушавало общинската наредба и поради тази причина те не са предприемали действия по свалянето им, а единствено са уведомили фирмата собственик на рекламните съоръжения за множеството сигнали, постъпили срещу билбордовете – над 70 за един ден. Според Димитрина Иванова от сдружение „Нов живот”, която инициира кампания да се подават сигнали срещу билбордовете, те склоняват към разврат и блудствени действия и са в нарушение на Наказателния кодекс. „Какво ще си помислят 2 малки деца? Детската психика е изключително уязвима”, изтъкна тя.  ", "date": "2018.12.14", "title": "Свалиха билбордовете с \"еднополова любов\" след бунт във Варна "}
{"url": "https://www.monitor.bg:443/bg/a/view/parlamentyt-syzdade-anketna-komisija-za-poluchavaneto-na-bylgarsko-grajdanstvo-152195", "text": "Парламентът създаде временна анкетна комисия по аферата с продажбата на българско гражданство. \"За\" гласуваха 161 депутати, един беше \"против\" и четирима се въздържаха. Така комисията има срок от три месеца, за да проучи всички данни, факти и обстоятелства по повод на изнесените в европейски и български медии твърдения за скандалната подкупна схема при придобиване на българско гражданство от чужди граждани.   По предложение на \"Обединени патриоти\" комисията беше създадена на пропорционален принцип съгласно числеността на парламентарните групи и се състои от 17 членове. Първоначално се предлагаше да е на паритетен принцип и само от 10 членове.   За председател беше избран Йордан Цонев от ДПС, а за зам.-председател - Тома Биков от ГЕРБ. След края на трите месеца комисията трябва да излезе с доклад има ли нарушения.  Предложението за създаване на комисията е внесено с подписите на председателя на ДПС Мустафа Карадайъ и народни представители от групата, както и на депутати от ГЕРБ, \"Обединени патриоти\" и \"Воля\". По същество обаче комисията бе създадена по инициатива на ДПС, които още миналата година поискаха такава - тогава все още само на базата на публикации във френската преса за черна търговия с бг паспорти. Комисията бе направена едва днес, след като преди два месеца гръмна скандалът с ръководената от кадри на Обединените патриоти агенция и ареста на близкия до ВМРО бивш нейн шеф Петър Харалампиев. Заради скандала премиерът Бойко Борисов дори стигна до идеята агенцията да бъде закрита.", "date": "2018.12.14", "title": "Анкетна комисия в НС погва аферата за БГ паспортите "}
{"url": "https://www.monitor.bg:443/bg/a/view/pochina-djaz-pevicata-nansi-uilsyn-152198", "text": "Джаз певицата Нанси Уилсън, носителка на три награди Грами, почина на 81-годишна възраст, предаде Асошиейтед прес. Известната изпълнителка, която преустанови турнетата си през 2011 година, е починала в дома си в калифорнийския град Пайъниъртаун след дълго боледуване.   Нанси Уилсън е родена на 20 февруари 1937 година в семейство на работник и домакиня. От детските си години пее в църковен хор, след което решава да стане професионална певица.   Най-голяма популярност ѝ носи хитът \"Tell Me The Truth\" от 1963 година. През своята дълга кариера Уилсън записва над 70 албума. Осем от тях се класират сред първите 20 в ранг листите на сп. \"Билборд\".", "date": "2018.12.14", "title": "Почина джаз певицата Нанси Уилсън"}
{"url": "https://www.monitor.bg:443/bg/a/view/nim-pokazva-arheologicheskite-si-otkritija-prez-2018-g-na-specialna-izlojba-snimki-152193", "text": "Националният исторически музей (НИМ) показва археологическите си открития през 2018 г. - златни и сребърни съкровища, изящни древни предмети и културни ценности, на специална едномесечна изложба. Зам.-директорът на музея проф. д-р Иван Христов е куратор на експозицията, озаглавена \"Археологическите открития на НИМ. Обекти, съкровища и проучватели през 2018 г.\". Не е лесно да се откроят акцентите между най-бляскавите от 400-те находки през изключително богатата година, но все пак за първи път могат да се видят част от стотиците златни и сребърни монети, пръстени, обеци, накити, обкови и други, открити от директора на музея доц. Бони Петрунова в крепостта Калиакра. Тя е подбрала от малкото глинено гърне, изровено под опожарена къща от края на 14 в., най-впечатляващите екземпляри. На специален екран ще бъде показван филм, заснет с дрон, за разкопките, разкрили най-голямото съкровище от този период по нашите земи, отбелязват от екипа. Според специалистите изключително ценни са 10-те жълтици с изображения на ликовете на четирима императори от края на 6 в. и началото на 7 в., част от съкровището от 100 монети, открито от проф. д-р Иван Христов при проучването на ранновизантийския град Хрисосотира - между Созопол и Черноморец. Гостите ще видят и рядка бронзова тежест за кантар с изображение на византийска принцеса от 6 в., както и бронзова лампа с предполагаем египетски произход от същия период. Още много значими находки са показани в експозицията благодарение на открития на гл. ас. д-р Мариела Инкова, д-р Маргарита Попова, Мартин Христов, Павлина Девлова, Елена Ендарова, Панайот Антонов и Илия Киров. Постери и снимки също ще илюстрират откритията на археолозите от Националния исторически музей - от десетки разкопки, теренни обхождания, наблюдения и геофизични проучвания в цялата страна. Проучванията са осъществени със средства на музея, на Министерството на културата, на частни спомоществователи и на местните общини. С изложбата Националният исторически музей възстановява традицията да бъдат представяни значимите находки на музейните археолози в годината на откриването им. Експозицията е и най-подходящият начин не само да бъде изпратена една плодоносна археологическа година, но и да бъде отбелязана 45-годишнината на музея, чествана през нея.", "date": "2018.12.14", "title": "НИМ показва археологическите си открития през 2018 г. на специална изложба (СНИМКИ)"}
{"url": "https://www.monitor.bg:443/bg/a/view/vyvejdat-novi-pravila-za-priem-v-detskite-jasli-vyv-varna-152177", "text": "Нови правила за прием в детските ясли на територията на община Варна одобриха членовете на правната комисия към Общинския съвет. Целта е да се уеднаквят критериите за прием в яслите и детските градини и да се улеснят родителите при кандидатстване в общински заведения. Промените се правят и заради влезлия в сила Общ европейски регламент за защита на личните данни, стана ясно на днешното заседание. Една от промените е свързана с подаването на заявления за участие в класиране. Досега то можеше да се извършва целогодишно, но според новите правила, ще е за календарна година. Системата ще се отваря за регистрации на заявления на 10 януари и ще се затваря на 15 декември. След приключване на приема за календарната година, личните данни на децата и заявителите ще се заличават. По този начин се дава възможност на родителите за равен старт, който произтича от факта, че няма значение кога е подадено заявлението. Има промяна и в сроковете. Досега родителят посочваше месеца и годината, от които иска детето му да участва в класиранията за прием. Според новите правила, той ще може да избира между два периода- или от 1 януари до края на годината, или от 1 май до края на годината. Предвижда се да има две големи класирания – през май и през август, но ще има и ежемесечни - при наличие на свободни места в яслите. Друга новост е, че се въвеждат допълнителни точки за поредност на желанията за детски заведения. Родителят ще има право да посочи до 10 ясли, като за първо желание ще се дават 9 точки, за второ – 8, за трето – 7, така до десето желание, при което няма да се дава допълнителна точка. Заради тези нововъведения се налага промяна и при точките по основните критерии. Критериите, които досега носеха по 1 и 2 точки, след поправките ще получават съответно по 10 и 20 точки. Класирането на децата ще се извършва в низходящ ред, в зависимост от събрания общ брой точки по посочените от родителите критерии, описани в правилата. При равни условия ще се прилага процедура по генериране и присъждане на случайни числа от електронната система за прием – децата ще се подреждат във възходящ ред по случайно число. За да влязат в сила новите правила за прием в детските ясли, е необходимо одобрението на Общинския съвет.", "date": "2018.12.14", "title": "Въвеждат нови правила за прием в детските ясли във Варна"}
{"url": "https://www.monitor.bg:443/bg/a/view/objavenijat-za-izdirvane-kazanlyshki-shef-na-kat-imal-problem-sys-syrceto-152186", "text": "Шефът на КАТ Казанлък Тодор Николов е бил намерен мъртъв днес около обяд. По-късно криминалисти след извършване на необходимите експертизи доказаха, че полицаят се е самоубил с личното си оръжие. Трупът е бил в личния му автомобил мерцедес, а смъртта е настъпила вследствие огнестрелна рана, съобщи директорът ОД на МВР Стара Загора ст. комисар Георги Хаджиев, който пътува към мястото. Колата е открита в безлюдна местност между селата Бузовград и Горно Черковище. Все още няма информация дали Николов се е самоубил или е жертва на престъпление. По-рано днес ст.-комисар Хаджиев обяви, че издирваният е изчезнал с личното си оръжие пистолет „Макаров“. 44-годишният старши инспектор и началник на КАТ Пътна полиция в Казанлък Тодор Николов е имал напоследък здравословен проблем, съобщи прекият му шеф, началникът на местното РУ „Полиция“ Стойчо Крачолов. На няколко пъти споделил в лични разговори, че не се чувства добре и че му предстои лечение. Мъжът е в неизвестност от 16,20 часа на 12 декември, сигналът за изчезването му подала към 21,00 часа на същата дата сестра му Мирослава Николова, която живеела с него във фамилната къща на родителите им в село Бузовград. Проверени са били всичко възможни маршрути, иззети са записите на камерите по улиците и изходите на Казанлък, проведени са разговори със сестрата и зетя на Николов, питана е и бившата му съпруга, но на този етап липсват следи , коментира директорът на ОД на МВР-Стара Загора старши комисар Георги Хаджиев. При проверката в жилището станало ясно, че липсва служебното оръжие на Николов, пистолет „Макаров“, изключени били и трите му мобилни телефона за които имало данни в дирекцията. Най-вероятно Николов е тръгнал в неизвестна посока с личния си автомобил „Мерцедес“. „Искрено се надяваме мащабните издирвателски действия, които сме предприели да дадат положителен резултат, няма данни той да е бил обект  на заплахи или да е участвал в някаква престъпна схема. Създали сме щаб за издирването му, включен е целият ни  човешки ресурс…“, допълни Хаджиев. Той категорично отхвърли възможността изчезването на Николов да е свързано с акция на отдел „Вътрешна сигурност“ при която на 12 декември е бил задържан негов подчинен. Задържането на пътния полицай Радослав Баросов е било заради досъдебно производство по повод надупчени гуми на 4 леки коли по улиците на Казанлък преди месеци. Полицаят е бил разпитан и освободен, той е отстранен от работа до приключване на дисциплинарното производство, допълни старши комисар Хаджиев. Колегите на Тодор Николов го описват като етичен и добронамерен, нямал врагове, не е участвал в някакви престъпни схеми, вършел си работата, но напоследък бил унил  без някакви видими причини. Издирваният не е търсил помощта на служебния психолог, не е преминавал през някакви курсове за сваляне на напрежението, които периодично се провеждат, уточни директорът на ОД на МВР-Стара Загора. Сестрата на Николов от личния си профил във Фейсбук призова ако някой има сведения за брат й да я потърси. Същото направи и племеницата му  Елица Желева, студентка в ПУ „Паисий Хилендарски“, която написа: „Моля ви, помогнете да намерим вуйчо!“. Тодор Николов е потомствен полицай, баща му дори след пенсионирането си останал на работа като шеф на ведомствената охрана в оръжейницата „Арсенал“. Майка му е била три мандата кметица на село Бузовград. И двамата са покойници, синът и дъщерята живеят във фамилното им жилище. Районното полицейско управление в Казанлък е сред най-натоварените в старозагорска област, напрежението върху психиката на служителите е много голяма,призна началникът Стойчо Крачолов, който не губи надежда че подчиненият му ще бъде открит жив и здрав. През миналата 2017 –а година в публичното пространство се появиха имената на двама от казанлъшките полицаи:50-годишният Драгомир Кирчев и 37-годишният Красимир Карчев. Първият в пристъп на ревност рано заранта на 6 март уби с пистолета си майката на дъщеря си Галя Караджова, след което се простреля смъртоносно в главата. Вторият е подсъдим в гръцки затвор по обвинение, че на 8 октомври е убил на остров Крит местният лекар д-р Христодулу Каландзаки.", "date": "2018.12.14", "title": "Експерти: Казанлъшкият шеф на КАТ се е самоубил (ОБНОВЕНА)"}
{"url": "https://www.monitor.bg:443/bg/a/view/danail-kirilov-vyrhovnite-sydii-ne-moje-da-promenjat-zakona-152169", "text": "Искам светлина за резултата от правосъдната ни дейност, казва в интервю пред \"Монитор\" председателят на правната комисия в НС Данаил Кирилов. - Има сериозни опасения, че ако се създаде несигурност или се компрометира механизмът за гражданската конфискация, това може да доведе до промяна на заключенията в последния доклад по механизма за сътрудничество и оценка, където по препоръка 17 този елемент беше отчетен като успешно изпълнен. Действително през последните 7 години България направи много сериозна стъпка и утвърди институцията на гражданската конфискация на незаконно придобитото имущество, потвърди я и Конституционният съд. Това е в основата на работата и дейността на Комисията за борба с корупцията и отнемане на незаконно придобитото имущество – т.нар. Антикорупционна комисия. Няма как да не се съобразяваме с това, че гражданската конфискация е способ да се възстанови справедливостта. Тя не е наказание по Наказателния кодекс, а е възможност държавата, общественият интерес да бъде справедливо възмезден за това, че някой е натрупал необяснимо богатство от незаконни източници. Без значение е каква е причината наказателното производство да не е приключило с успех. Тук са възможни много хипотези с оглед динамиката и развитието на наказателния процес по НПК. Тълкувателното решение е много сериозен знак и за нашите европейски партньори. То показа сериозен и характерен дефект на съдебната система. Ние се борим за независимост на съдебната система и за преодоляване на конюнктурността и върховенството на закона, а виждаме, че в този случай върховенството на закона беше пренебрегнато. То беше не надписано, а отменено с тълкувателно решение. Безспорен е авторитетът на върховните съдии. Уважение, респект пред техния професионален опит и качества, но не може и не следва дори най-авторитетният правоприлагащ орган да променя закона, смисъла и неговото значение. В този случай се постига резултат, напълно обратен на волята на законодателя. Тази воля на законодателя е от четири парламента, тя не е от това Народно събрание. Минала е на проверка през Конституционния съд, има специализиран орган, който прилага закона. Какво да кажем на партньорите си - „Върховният съд ни отмени закона“. - Без значение е субективната оценка. Нека гледаме обективно на нещата – препятства се българското правоприлагане в един ключов сектор, който следва да пази доверието на обществото, да обезвъзмезди държавата и нас като граждани за това, че някой е трупал от незаконни източници. Тези източници дори да не са само корупция, такива източници са проституция, трафик на наркотици, на хора, организирана престъпност, изнудване... Защо тези средства са останали ненаказани по една или друга причина по наказателното производство, но пък са доказани в конфискационното производство? Защо да няма това възмездие? Нека да вземем на крадеца откраднатото. - Нямам точна справка нито на висящите производства, нито за процесуалния стадий на делата. На заседанието на комисията по правни въпроси бяха споменати конкретни числа от председателя на Антикорупционната комисията, в медиите също се коментират числа, аз не бих искал да коментирам този въпрос. Надявам се, че бързата реакция на законодателя ще възстанови процесуалната възможност държавният интерес да бъде и процесуално защитен. - Очаквам Конституционният съд да бъде сезиран. За съжаление, имаме практика не само ВКС да дописва закона, но и да атакува и да внася искане до КС. Така че не изключвам тази възможност КС да бъде сезиран по този случай, който за съжаление имаше ескалационен момент. Относно въпроса за обратното действие в параграф 3 – то е напълно допустимо по Закона за нормативните актове за този случай. Това не е престъпление и не е наказание за престъплението. Ние сме в специфично административно производство. КС се е произнесъл по този въпрос, но ние имахме право да внесем тълкувателен закон само по отношение на действията във времето. Ако бяхме го именували дори и като тълкувателен закон, той щеше да си действа априори от 23 януари 2018 г. Макар нормата да ви изглежда като ретроактивна, тя пак постига ефекта на тълкувателния закон, просто не сме го нарекли тълкувателен закон. - Ще положим максимални усилия да се вместим в няколкото оставащи пленарни дни, като подчертавам, че това е приоритетен въпрос, по който би следвало законодателят да се произнесе максимално бързо, още повече ако има процедура пред КС, редно е да сме бързи. - Този въпрос не сме обсъждали. Би следвало да се прояви една внимателност и премереност в тази посока. При всички положения не може да става въпрос за задължение. По точно според мен е да се мисли за възможност при желание от самия магистрат да разясни съдебния акт, да има такава възможност. Мечтая с всички граждани свободно, подробно и задълбочено да дискутираме по всеки един акт, който магистратите постановяват, т.е. искам светлина за резултата от правосъдната ни дейност. Да можем да говорим не по време на процеса, а след това да можем свободно да обсъждаме. В други правни системи има възможност и по време на процеса да се води такова обсъждане, като това не се възприема за опит за вмешателство в съдебното производство или по отношение на независимостта на съда. - Първият вариант, който сме посочили като базов, като покана за обсъждане, беше да няма числа пред списъка на партиите, числата да останат в кръгчетата за преференциално гласуване. Вторият вариант е обратно на този - да има числа пред партиите, но да няма числа в кръгчетата. Това би означавало, че там би трябвало да има други символи, например букви. Третият вариант е пред партиите да има букви, а в квадратчетата за преференциите да са числа. Този, който обявих, че ще защитавам в дебата, е с различния старт на номерацията в двата списъка, т.е. партиите да започват с номера от 1 до 100 например, а преференциите да започват с номера от 101 нагоре. Доста колеги в ГЕРБ биха били склонни да подкрепят този вариант. - Оставаме в рамките на логиката на задачите, които са разписани в Изборния кодекс. На следващите избори при всички положения ще се използват много повече машини. Числото 1000, което се коментира, е минимална граница. Ако тя е недостатъчна за ЦИК, за публиката, за обществото, няма никаква пречка тя да се повиши и да се каже – най-малко 5000, 6000 машини. По отношение на електронното гласуване единствено променяме задължението да се приложи непосредствено в предстоящите избори за Европейски парламент, но това е резултат от анализа на експериментите, които възложихме на ЦИК. По този въпрос имаме техен анализ, одити, извършени от БАН и от Софийския университет. В документите се достига до извода, че сигурността на метода не е гарантирана. При това положение кой би поел отговорността за провала на следващите избори заради несигурното прилагане на този метод? Работата в това отношение трябва да продължи. Роден е на 25 юни 1970 г. в Димитровград Завършил е право в СУ “Св. Кл. Охридски”. От 22 г. е адвокат От 2003 до 2009 г. е общински съветник в София От август 2009 г. до май 2013 г. е областен управител на София-град Трети мандат народен представител от ГЕРБ. Председател на парламентарната комисия по правни въпроси", "date": "2018.12.14", "title": "Данаил Кирилов: Върховните съдии не може да променят закона "}
{"url": "https://www.monitor.bg:443/bg/a/view/naum-shopov-dade-imeto-si-za-blagotvoritelnost-snimki-152184", "text": "С пица на свое име може да се похвали актьорът Наум Шопов-младши, а начинанието е с благотворителна цел. Известна верига пицарии кръсти най-новото си попълнение в менюто на звездата от медицинската драма „Откраднат живот“, а всеки 2 лв. от стойността й отиват в подкрепа на младежите в SOS Детски селища България.  Кампанията с пица „Наум“ ще продължи до края на януари, а актьорът вече направи първата си среща с тийнейджърите от SOS Младежки дом „Мечтатели“. Той си поговори с тях за кариерното ориентиране, мотивацията и разпределението на времето между задачите. Щастлив съм, че успях да се срещна с част от децата, за които SOS Детски селища се грижат и се надявам срещата ни да е била толкова вдъхновяваща за тях, колкото беше за мен”, коментира екранният д-р Тасев. Преди броени дни Шопов-младши положи Хипократовата клетва и се дипломира и сподели в социалните мрежи, че празнува по повода с приятели и няколко пици „Наум“. Междувременно стана ясно, че още тази пролет телеманиаците ще видят как ще се развърже възела около героите на сериала „Откраднат живот“, чийто шести сезон приключи едва преди седмица. Новите епизоди ще се завъртят под мотото „Любовта лекува“, а лекарите ще оперират в чисто нова болница.", "date": "2018.12.14", "title": "Наум Шопов даде името си за благотворителност (СНИМКИ)"}
{"url": "https://www.monitor.bg:443/bg/a/view/predstavjat-novite-ogranichiteli-ot-grafa-152155", "text": "Столичната община ще представи днес новите ограничители на ул. „Граф Игнатиев“, които ще бъдат поставени между тротоара и трамвайното трасе. Преди 10 дни от „Московска“ 33 поставиха гранитни ограничители между площадите „Гарибалди“ и „Славейков“, които станаха нов повод за шефи с ремонта на централната улица. Предпазителите дори бяха оприличени на перки на акули. В началото на седмица от кметството съобщиха, че те ще бъдат премахнати, а проектантът ще реши с какво да бъдат заменени.", "date": "2018.12.14", "title": "Представят новите ограничители по „Графа“"}
{"url": "https://www.monitor.bg:443/bg/a/view/otrjazaha-mej-v-bruksel-152185", "text": "Британският премиер Тереза ​​Май напусна срещата на върха на ЕС за преговорите за оттеглянето на Обединеното кралство от Европейския съюз (Брекзит) в Брюксел, без да отговори на въпросите на журналистите, съобщи АП.   След като завърши дискусията за Брекзит, Тереза Мей напусна седалището на Европейския съвет, подмина журналистите, влезе в колата и напусна срещата на върха. Лидерите на останалите 27 държави в ЕС продължават преговорите. Държавните глави на Европейския съюз \"изслушаха предложенията на Мей и сега трябва да обмислят няколко възможни варианта на действия, които биха улеснили приемането на споразумението за Брекзит от британския парламент\", твърди източник пред АП. Той обаче повтори, че сред тези предложения \"няма сценарий за възобновяване на преговорите по текста на споразумението или намерението на ЕС да поеме допълнителни правни задължения\". Според него максимумът, който срещата на върха може да направи, е \"да приеме допълнително политическо изявление, което ще определи индивидуални параметри, включително временни, за изпълнението на това споразумение\". Една от основните цели на Мей беше да гарантира от лидерите на ЕС, че запазването на специален митнически режим за Северна Ирландия ще е ограничено във времето. Проблемът е, че такъв режим всъщност ограничава британския суверенитет в Северна Ирландия, поради което британските депутати могат да отхвърлят изцяло споразумението между ЕС и Великобритания.", "date": "2018.12.14", "title": "Отрязаха Мей в Брюксел "}
{"url": "https://www.monitor.bg:443/bg/a/view/bulgargaz-poiska-zaporirane-na-smetkite-na-tec-vraca-pleven-i-burgas-152189", "text": "\"Булгаргаз\" е поискала запориране на сметките на топлофикациите във Враца, Плевен и Бургас, които й дължат общо 53 млн. лева. За дружествата във Враца и Плевен това вече трябва да е факт. Пред БНР изпълнителният директор на \"Булгаргаз\" Николай Павловуспокои, че подаването на газ към топлофикациите няма да спре и потребителите няма да останат без парно в средата на зимата.   \"Булгаргаз\" освен на тези три топлофикационни дружества доставя природен газ и на газоразпределителни дружества - големи индустриални консуматори, и затова погасяването на всяко едно задължение в срок е гаранция за доставките за всеки един клиент. Плащането от всички клиенти ще гарантират една спокойна зима\", заяви той.   Николай Павлов допълни, че се очаква стабилизиране на цените на газа: \"Нашата цена се определя по формула, ако гледаме напред във времето пред тези цени на алтернативните на природния газ горива ще се стабилизира цената. Към настоящия момент е рано да се каже, но при запазване на цените едва ли би имало увеличение\".", "date": "2018.12.14", "title": "„Булгаргаз“ поиска запориране на сметките на ТЕЦ Враца, Плевен и Бургас"}
