{"url": "https://www.monitor.bg:443/bg/a/view/sled-smyrtta-na-dete-zabranjavat-kolite-v-morskata-gradina-vyv-varna-169419", "text": "Комисията по безопасност на движението към Община Варна реши на свое заседание да предложи достъпът на автомобили в Морската градина да бъде забранен чрез актуализация на наскоро приетия Генерален план за организация на движението в общината. В следобедните часове бе свикана извънредна среща с представители на комисията, два дни, след като дете беше блъснато от автомобил на паркинг в Приморския парк и загина, предаде \"Фокус\". С промяната в плана ще бъде регламентирано поставянето на забранителните знаци на входовете на парка. По време на заседанието зам.- кметът Тодор Иванов заяви, че достъпът на автомобили ще бъде спрян, въпреки излязлото преди време решение на съда за недопускане на автомобили. Втората мярка, която ще бъде предложена на кмета е Полицаите ще следят за неспазващи пътните знаци нарушители. Според зам.-кмета Тодор Иванов даването на правомощия на общинските полицаи е регламентирано от закона. Третото решение на комисията е да се определи режим на изключения за служебните автомобили, които обслужват обществени заведения като Карин дом, Зоопарка, Делфинариума, но и барове и ресторанти, както и частни кабинети за лечение на хора с ортопедични проблеми. Най-вероятно Очаква се веднага предложенията да бъдат депозирани при кмета. От своя страна той трябва да ги внесе за гласуване в Общинския съвет. На срещата днес стана ясно, че на практика, след поставянето на забранителни знаци, ползването на паркинги няма да е разрешено. Според зам.-кмета по правните въпроси Пламена Маринова, все още не може да се каже колко точно ще отнеме въвеждането на ограничението. Целта на администрацията е да изпипа решението така, че то да не може да се обжалва в съда. „Със сигурност забраните ще предизвикат недоволство сред собствениците и ползвателите на имоти в Морската градина, но нрябва да се съобразим и с обществения интерес“, добави Тодор Иванов. На срещата присъстваха представител на районните кметства, на Общинска полиция, както и членове на Велоклуб „Спартак“, и на Сдружението „Варна диша“, което бе един от инициаторите на вчерашния протест, провокиран от тежкия инцидент с 5-годишното дете в събота.", "date": "2019.07.01", "title": "След смъртта на дете: Забраняват колите в Морската градина във Варна"}
{"url": "https://www.monitor.bg:443/bg/a/view/arestuvanijat-za-dalaveri-s-kriptovaluta-v-sa-sht-e-poiskal-svoboda-pod-garancija-169420", "text": "Арестуваният в САЩ лидер на OneCoin Константин Игнатов е поискал от съда да бъде освободен под гаранция, докато трае делото срещу него по обвинение в сговор за извършване на измама. Това става ясно от писмо до съдията, подадено от неговите адвокати на 17 юни и видимо в американската електронна съдебна система PACER. Предложението на брата на Ружа Игнатова – създателката на OneCoin, която според щатските прокурори е измамна схема, е да осигури 20 млн. долара гаранция и да се съгласи на 24-часова въоръжена защита, за която той да плаща, пише bg-voice.com. Адвокатите на Игнатов изтъкват, че той не е задържан за престъпление, включващо насилие, и изреждат други казуси, в които съдът е позволил на обвиняеми домашен арест, сред които и създателят на най-голямата „Понци схема“ в света Бърни Мейдоф. В подкрепа на българина с германски паспорт са приложени и 23 писма от близки – родителите на Игнатов, бременната му приятелка и нейните родители, негови партньори в бойните спортове и други. Как се стигна дотук Константин Игнатов бе арестуван на 6 март в Лос Анджелис на летището, когато се готвел да напусне САЩ. Той пристига на 27 февруари, като е провел редица срещи с местни лица, промотиращи OneCoin. Два дни след ареста му САЩ официално обявяват, че той е обвиняем, както и сестра му Ружа, която е в неизвестност. Докато Константин е обвинен само в сговор за извършване на измама, за което го грозят до 20 години затвор, тя има общо пет обвинения още от 2017 г., за които сумарно може да лежи 85 години. След задържането му Игнатов е преместен в Ню Йорк, тъй като обвиненията са повдигнати от прокуратурата на Southern District of New York, която се занимава с повечето случаи на големи финансови измами. Понастоящем той се намира във федералния арест Manhattan Metropolitan Correctional Center, като съдът първоначално през март прецени, че не подлежи на освобождаване под гаранция, тъй като има висок риск да се укрие. Това е малко или повече стандартна политика за чужди граждани (Игнатов е с германски паспорт). Като аргумент срещу това адвокатите на Игнатов изтъкват, че той е влязъл в САЩ, знаейки за разследванията срещу OneCoin. Шест месеца преди пристигането му за пране на пари от OneCoin е арестуван американският адвокат Марк Скот, който в писмото е наречен “служител на OneCoin”. При арестуването му от OneCoin отрекоха пред “Капитал” да имат взаимоотношения с него, а самият Скот, чието изслушване е насрочено за октомври, иска делото да бъде прекратено, като настоява, че обвинението не е показало факти, че той е знаел за евентуална криминална дейност на OneCoin. Според защитата на Игнатов е важно да се отчете, че той не е опитал да избяга, когато на влизане в страната са претърсени телефонът и лаптопът му, а е тръгнал да излиза от САЩ седмица по-късно, когато е приключил пътуването си. Невярно декларираната пред имиграционните власти цел на пътуването му се обяснява също с притеснение около разследванията на OneCoin. Въпреки че е състезател по MMA, адвокатите му пледират, че той не е обществена заплаха – няма криминално досие и обвиненията не са свързани с насилие или оръжия. Друг аргумент е, че в ареста той ще бъде затруднен да подготви защитата си. В началото на юни на предварително изслушване Игнатов не се призна за виновен и предстои да се насрочи разглеждане на обвиненията по същество. Офертата на Игнатов Предложението към съда е Константин Игнатов да наеме жилище в Ню Йорк, което да обитава с приятелката си Кристина. То ще бъде охранявано денонощно от посочен от властите въоръжен екип, който ще има право да използва сила, в случай че реши да напуска имота без разрешение. Там той ще бъде под домашен арест, като ще се допускат само одобрени посетители. Няма да се допуска контакт с другите обвиняеми по делото без присъствие на адвокати, с известни жертви или свидетели. Няма да ползва интернет и компютър, освен за да се запознава с материали по делото и да си подготвя защитата, както и телефон. Освен това Игнатов се ангажира да няма връзки със служители на OneCoin, да предаде паспорта си, да бъде следен с електронна гривна и по-всяко време жилището му да може да бъде претърсвано. Към това се добавя и 20 млн. долара гаранция, зад която да застанат с подписите си пет финансовоотговорни лица. Освен това тя ще е подплатена и с 1.5 млн. долара под формата на имоти на приятели в САЩ и 8.5 млн. долара кеш. В писмото са посочени сходни казуси, където от обвиняеми са предложени аналогични или дори по-леки мерки, които съдът е приел. Вероятно в близките дни прокуратурата ще изтъкне своите възражения и чак след това съдията ще прецени дали да уважи искането. Техни аргументи вероятно биха били, че основният обвиняем – Ружа Игнатова, все още не е задържана и се укрива, вероятно в държава без споразумение за екстрадиция със САЩ. При по-леки условия Константин Игнатов би могъл да опита да се свърже с нея и да продължат твърдяната престъпна дейност, все още не всички средства от нея са проследени и може да се направи опит те да се пренасочат и прикрият, тя да помогне евентуален негов опит за бягство и т.н. Всички обичат Константин Другата линия на защита на адвокатите на Игнатов е да изградят образа му на човек, който не би се укрил от правосъдието му. За целта са представени 23 различни писма в негова подкрепа, които го обрисуват като добър приятел, любител на животните, защитник на различни благородни каузи, грижовен син и очакващ скоро да стане баща. С писма зад него застават майка му Веска (в ранните години на OneCoin тя е собственик и управител на основните български дружества, свързани с криптовалутата) и баща му Пламен, приятелката му Кристина и нейни роднини, а също и множество сподвижници от тренировките му бойни изкуства, включително и трикратният световен шампион по самбо Росен Димитров, брат му Румен и техните родители. Писма от колеги от OneCoin обяснимо няма, като единственото свързано с криптовалутната компания лице е адвокатка, правеща част от вписванията по партидите на българските дружества. Писмо от Ружа Игнатова също няма. Междувременно от друг документ по делото става ясно, че разследването на САЩ е разглеждало и още един български съучастник. Това личи от следствените материали, на база на които е издадена съдебната заповед за претърсване на жилищата на Марк Скот и изземване на документи и техника от тях. Тя не е назована по име, а като CC-3 (co-conspirator 3), но е посочена като Head of Legal and Compliance на OneCoin. С такава титла до 2017 г. се представяше Ирина Дилкинска. В документа е посочена и фирма “Би енд Ен консулт”, през която са минавали суми от OneCoin. До 2017 г. Дилкинска е управител и краен собственик на дружеството. Скот не е разкрил информация за връзките на CC-3 с OneCoin на финансова компания, наета да управлява създадени от него фондове, които според прокуратурата са използвани за пране на пари. Вместо това тя е представена като изобретател на технология, а “Би енд Ен консулт” я е предоставяла за ползване на свързани с OneCoin компании. Засега не е известно Дилкинска да има повдигнати обвинения.", "date": "2019.07.01", "title": "Арестуваният за далавери с криптовалута в САЩ българин е поискал свобода под гаранция"}
{"url": "https://www.monitor.bg:443/bg/a/view/zakon-ni-pravi-domoupraviteli-do-jivot-temata-169411", "text": "Всеки съсобственик в жилищна кооперация рискува да бъде избран за домоуправител доживот, като причината е в пропуски в сега действащия Закон за управление на етажната собственост (ЗУЕС), приет в края на мандата на кабинета на Сергей Станишев, точно преди 10 години. Във въпросния нормативен документ няма клауза по какъв начин може да бъде отказано избирането, ако човек не е болен или дълго отсъства от имота. Подобен е случаят със зъболекаря Асен Маринов, обитаващ апартамент в малка, изградена преди 9 години кооперация със 7 съсобственици в столичния кв. Бояна. Него го без дори да го попитат дали има възможност да поеме този ангажимент или не и дали иска. След това той успява да свика ново общо събрание, но не успява да убеди съседите си, че не желае да е домоуправител, и е поискал да се изчака, защото има малки деца. Той вече води 2 дела за обжалване на въпросните решения на събранията на етажната собственост. „В общината съм обявил, че водя две дела. В момента не се занимавам да съм домоуправител, защото според моите адвокати не съм избран по надлежния ред“, обясни той за „Монитор“. „В ЗУЕС се казва, че може да се откаже да бъде човек домоуправител по болест или при трайно отсъствие. Не е дефинирано обаче какъв е срокът, за да се приеме това отсъствие за трайно. При мен казусът е по-интересен, защото не съм присъствал на събранието, на което съм избран. Това обаче нямало особено значение. Законът по този въпрос не казва нищо и могат да изберат на практика всеки против волята му. На другото събрание ми казаха, че решението било вече гласувано, не може да се променя и да си наема човек, който да ми върши работата като домоуправител. Това обаче според мен е абсолютно противозаконно“, твърди зъболекарят. По думите му а в кооперацията живеят 7 семейства в 9 жилища и има предпоставки за разделяне на лагери и манипулации. „В тази сграда се водят вече 7 - 8 имотни дела“, добавя Маринов. Според юриста Борис Кумпиков на зъболекаря от Бояна му остава единствено да обжалва решението на общото събрание. „Но не виждам на какви основания, защото това е и право да си домоуправител, но и задължение. С довода, че има малки деца, няма да спечели делото. Донякъде и другите са прави. Те може също да са заети. Ако всички в блока са с деца, какво да се прави? Ако се опрости системата, функцията на домоуправителя няма да тежи на хората“, коментира случая той. „Въпросният закон не си изпълнява целите и няма връзка с реалния живот. Сега се готвят промени, но спасението е в изцяло нов закон, който трябва да е прост и ясен, императивен и корпоративен. Да се предвидят не само санкции, а и механизъм, за да може да работи“, предлага той. По думите му общите събрания са една глупост, работила при соца, защото хората са били организирани от ОФ, профсъюзи и всякакви други масови политически организации. Освен това според него трябва да се имат предвид и много празни жилища в блоковете. Кумпиков смята още, че в момента законът обхваща Юристът се чуди защо вече 10 години не е бил направен елементарен типов софтуер за сметките на етажната собственост, който да се ползва от домоуправителите. Така всички съсобственици могат с персонални пароли да влизат и да проверяват финансовото състояние на общата каса. По думите му друга слабост на ЗУЕС е, че професионалните домоуправители не вършат работа, защото например не могат да извадят изпълнителен лист, ако някой съкооператор не си плаща таксите за входа или вноските за фондовете за поддръжка. Според Иван Велков от Българската фасилити мениджмънт асоциация (БГФМА) Законът за управление на етажната собственост, приет точно преди 10 години, рамкира само основата на тази материя и затова е наложителна една негова актуализация, осъвременяване и прецизиране. „В него редица възможности, успешно прилагани в корпоративния сектор, където са много ясни нуждите и интересите на заинтересованите страни, Нужни са ясни текстове, с детайлизиране не само на задълженията, а и на правата и отговорностите и на домоуправителите, и на институциите, и на комуналните доставчици на услуги, и оттам на решенията, приложими за цели сгради, за да се постигне икономия на мащаба и оптимизация на ресурсите. Накратко - необходима е рязка и всеобхватна професионализация на всички: потребители и фирми, домоуправители и общински служители“, предлага той. Най-вероятно през есента ще станат известни промените на ЗУЕС, които на практика ще представляват нещо като основен ремонт на нормативния документ.", "date": "2019.07.01", "title": "Закон ни прави домоуправители до живот (ТЕМАТА)"}
{"url": "https://www.monitor.bg:443/bg/a/view/sramna-zaguba-za-levski-v-tretata-kontrola-v-avstrija-169416", "text": "„Левски“ записа срамна загуба от новака в четвърта дивизия на Германия – „Тюркгюджю-Атаспор“ (Мюнхен) с 0:4 в третата проверка на тима в Австрия. Янис Каргас беше изгонен след изключително опасно влизане в краката на противник във втората минута на втората част и остави „сините“ да довършат мача с човек по-малко. Рабихич (26-дузпа), Лапе (57, 74) и Дзорба (60) нанизаха попаденията на германците, като нанесоха най-голямата загуба на „Левски“ от дълги години. Най-голямото разочарование за Петър Хубчев е представянето на младите, които получиха шанс за изява в началото, но допуснаха дузина положения пред своята врата до 65-ата минута, когато влязоха почти всички титуляри на „Левски“. Преди тази среща столичани допуснаха две поражения в първите си две проверки това лято. „Сините“ отстъпиха с 0:1 на лидера във втора дивизия на Бразилия „Ред Бул Брагантино“, а след това паднаха също с 0:1 от шампиона на Русия „Зенит“ (Санкт Петербург). Утре във Фюген срещу първенеца на Швейцария „Йънг Бойс“ пък е последната контролна среща на българите преди старта на сезона в Лига Европа. Именно срещу швейцарците се очаква „Левски“ да излезе със състав, който е най-близък до титулярния.", "date": "2019.07.01", "title": "Срамна загуба за „Левски“ в третата контрола в Австрия"}
{"url": "https://www.monitor.bg:443/bg/a/view/avarija-v-lokomotiva-na-tovaren-vlak-sprja-dvijenieto-v-kresnenskoto-defile-169418", "text": "Авария в локомотива на товарен влак спря движението по жп линията между Кресна и Благоевград. Причината е счупен пантограф на локомотив, който скъса контактната мрежа между гарите Яворов и Черниче в Кресненското дефиле. Аварията е станала в късните следобедни часове в района на 7-и тунел, вторият в дефилето. Около 20:30 часа авариралият локомотив е изтеглен на гара Симитли. Пътниците от следващия влак са превозени с автобус. В тунела служители на БДЖ смениха повредените изолатори, разположени на тавана на тунела. Около 122 часа движението на влаковете между Кресна и Благоевград беше възстановено.", "date": "2019.07.01", "title": "Авария в локомотива на товарен влак спря движението в Кресненското дефиле"}
{"url": "https://www.monitor.bg:443/bg/a/view/ujasjavasht-sriv-za-grisho-i-otpadane-na-starta-na-uimbyldyn-169415", "text": "Григор Димитров допусна шокираща загуба на старта на един от любимите си турнири – „Уимбълдън“. В мач от първия кръг българинът имаше преднина от 2:0 сета и сервира за мача при 6:5 в третата част срещу Корентин Муте от Франция, но допусна тотален срив и загуби мача с 2:3 сета – 6:2, 6:3, 6:7 (4), 3:6, 1:6. Срещата продължи близо 3 часа, а след последната точка победоносно ръце вдигна заемащият 84-о място в ранглистата французин, а Григор ядосан се прибра набързо в съблекалнята. Това е втора поредна година, в която Димитров отпадна на старта в Лондон. Преди 12 месеца той беше победен на същия стадий от Стан Вавринка. Малка утеха за Григор е отпадането в първия кръг и на двама от най-добрите тенисисти в света в момента. Стефанос Циципас (Гър) и Александър Зверев (Гер) напуснаха турнира след загуби съответно от Томас Фабиано и Иржи Весели. Шестият в световната ранглиста Циципас отстъпи на италианеца Фабиано с 4:6, 6:3, 4:6, 7:6(8), 3:6. Петият в света Зверев също се провали на старта. Най-добрият германски тенисист загуби с 6:4, 3:6, 2:6, 5:7 от Весели, който е чак на 124-о място в ранглистата.", "date": "2019.07.01", "title": "Ужасяващ срив за Гришо и отпадане на старта на „Уимбълдън“"}
{"url": "https://www.monitor.bg:443/bg/a/view/domoupravitel-ili-kreposten-s-bezplaten-nekrolog-169403", "text": "Още от соца всички се научихме да се скатаваме и гледахме да не ни изберат за домоуправител на входа или касиер. Причината бе големите главоболия със съседите. Сега 30 години след онези времена излиза, че избраният на тази длъжност не може да не я приеме. Това може да стане само и единствено, ако етажната собственост реши и доброволно свали от плещите му този товар. В противен случай той е длъжен да бъде роб на същата тази етажна собственост доживот и да носи всички произтичащи от това тегоби: да търпи върху себе си всички упреци, недоволства и негодувания, да стане момче за всичко и да се занимава с всевъзможни дребни и по-едри проблеми - от течащ кран, причиняващ наводнение на третия етаж, и шумното семейство на петия, до неработещия асансьор и нуждаещия се от основен ремонт покрив, за който всеки от съкооператорите мрънка, но никой не иска да дава пари. Да, тежка е царската корона, както беше казал някой в една, май, детска приказка. В случая обаче короната не е царска и изобщо не е корона, а си е направо хомот на крепостен селянин. От който при това, оказва се, измъкване няма. Защото длъжността на домоуправителя е като тази на комсомолския секретар на класа навремето. Уж много престижна, но в същото време всеки бягаше от нея като дявол от тамян. И обикновено за „комси”, докато се усети, беше нацепван някой зубрач, който по цял ден трябваше да пише скучни отчети и пълни с гръмки и кухи слова слова за комсомолски събрания. Но тогава беше тоталитаризъм, а днес е демокрация. Въпреки това обаче днешният избран от съкооператорите си домоуправител също е поставен като Гюро Михайлов на поста. Той е човекът, по когото ежедневно ще се изсипва „картечният огън” на любимите му съседи. И вместо да си гледа работата и старините, ако вече е пенсионер, той ще трябва по цял ден да обикаля по институции и фирми за ремонти, да се пазари с майстори, да търси по-тънки цени и евтини части и строителни материали, за да угоди на своята мила етажна собственост. На която обаче, уви, угаждане няма. А вечер, докато другите спят, домоуправителят ще се върти нервно в леглото си и ще си мисли: „Кой толкова много ме мразеше, че ме натресе на тази проклета длъжност?!” И дълго ще мисли и ще премисля как да се отърве от пачите яйца, на които е насаден. За да разбере накрая, че отърване няма. И че ако не намери някой друг будала, когото да накисне на своя пост, така и ще си умре на него. Единствената му утеха е, че може би поне тогава етажната собственост най-после ще се съюзи и ще събере по някой лев, за да му направи безплатен некролог, и ще поръча един венец за гроба на своя заслужил домоуправител, отдал живота си за благото на любимите си съкооператори.", "date": "2019.07.01", "title": "Домоуправител или крепостен с безплатен некролог"}
{"url": "https://www.monitor.bg:443/bg/a/view/direktori-iskat-matura-po-izbor-i-v-sedmi-klas-169399", "text": "Въвеждане на втора матура по предмет по избор в 7-и клас вместо сегашния изпит по математика. Това предложение ще изпратят до просветното министерство от Съюза на работодателите в системата на народната просвета в България след проведеното този уикенд заседание, обясни пред „Монитор“ председателят Диян Стаматов. Според него математиката е важен предмет, но в хода на обучението си учениците изучават и други предмети, сред които история, география, биология... Външно оценяване по един от тях също може да послужи за вход за гимназия на мястото на оценката от изпита по математика. „Ако учениците имат възможност за провеждане на изпити по други предмети, те могат да кандидатстват в хуманитарни гимназии или в езикови, за които знанията по математика след това нямат толкова голяма тежест“, обясни Стаматов. В момента кандидат-гимназистите продължават образованието си с оценките си от националното външно оценяване по български език и литература и математика, като при сформирането на бала, или да се умножават с еднакъв коефициент. Промени ще бъдат предложени и за формата на изпитите. Стаматов обясни, че според тях новите изпити в 10-и клас трябва да бъдат с практическа насоченост и да проверяват умения, вместо учениците да зубрят материала за тях. (б.а. - за учебната 2019/2020 г. за първи път ще има национално външно оценяване и 10-и клас по български език и литература, математика, чужд език). Препитванията на четвъртокласниците пък трябвало да бъдат в дигитална среда и малко по-цветни. Тази година имаше спорове относно използването на цветни шевици на изпита по български език и литература в седми клас, защото не всички училища имали възможност да принтират снимките с цвят. Според Стаматов обаче, ако изпитите се провеждат онлайн, това няма да бъде пречка. Периодът, в който се провеждат всички изпити – в 4-ти, 7-и, 10-и и 12-и клас, също смятат от съюза на работодателите. Тази година изпитите стартираха на 9 май, с тези на четвъртокласниците, и приключиха на 19 юни с препитването на седмокласниците. „Тази изпитна гонка трябва да се концентрира в едно и също време към края на годината“, заяви Стаматов. Той уточни, че в този период е невъзможно протичането на нормален учебен процес поради ангажираността на педагозите като квестори или с проверката на изпитните работи. За да се промени това, те трябвало да бъдат събрани в рамките на две седмици преди края на учебната година. От съюза апелират промените да бъдат заложени още в следващата учебна година, когато се затваря цикълът на новите образователни реформи с учениците в 4-ти и 10-и клас. Стаматов уточни, че от ведомството могат да приемат промените и постепенно.", "date": "2019.07.01", "title": "Директори искат матура по избор и в седми клас"}
{"url": "https://www.monitor.bg:443/bg/a/view/jivakyt-stiga-39-utre-opasnost-ot-pojari-169413", "text": "През нощта ще бъде ясно и почти тихо. Утре ще е слънчево, след обяд – горещо. Ще духа слаб до умерен южен вятър. Температурите ще продължат да се повишават и максималните ще са предимно между 34° и 39°, а София - около 34°. Това съобщи дежурният синоптик Мартин Славчев от Националния институт по метеорология и хидрология (НИМХ) пред „Фокус“. По Черноморието ще е подходящо за туризъм. Ще бъде слънчево и топло. Ще духа до умерен южен вятър. Максималните температури ще са 29° - 30°. Вълнението на морето ще е 1 - 2 бала, а температурата на морската вода е 26° -27°. Над планините също ще е слънчево. Ще духа умерен, по високите и открити части - временно силен вятър от изтоксевероизток. Температурите ще се повишат още и максималната на височина 1200 метра ще бъде около 28°, на 2000 метра – около 22°. за утре, показва справка на сайта на НИМХ. Екстремалният индекс означава, че са възможни бързо разпространяващи се много силни пожари с въвличане на дървесните корони и че пожарите са трудни за овладяване. За останалите територии на областта важи оранжев индекс, който означава, че опасността от пожари е много голяма. Такава опасност има и на места в областите Благоевград, Силистра, Бургас, Хасково, София-област, София-град, Перник, Кюстендил, Плевен, Враца и Силистра. И в сряда ще се задържи горещо с максимални температури между 34° и 39°. Ще бъде слънчево, но по-късно след обяд ще се развие купеста облачност, по-значителна над северните и планинските райони. На отделни места ще превали краткотраен дъжд, придружен с гръмотевици. Възможни са локални интензивни явления и градушки. Вятърът за кратко ще се ориентира от северозапад, до вечерта ще се обърне от север-североизток и с него Въздушната маса над страната ще е неустойчива. В четвъртък и петък над много райони ще се развива купесто-дъждовна облачност и ще има краткотрайни валежи и гръмотевични бури. Очакват се локални интензивни извалявания и градушки. Преобладаващите максимални температури в петък ще бъдат между 27° и 32°.", "date": "2019.07.01", "title": "Живакът стига 39° утре, опасност от пожари  "}
{"url": "https://www.monitor.bg:443/bg/a/view/aikb-razdade-nagradite-ikonomika-na-svetlo-za-2018-g-169414", "text": "Асоциацията на индустриалния капитал в България (АИКБ) проведе тази вечер официална церемония, на която връчи наградите „Икономика на светло“ за 2018 г. В категория „За личности или организация, допринесли за ограничаване и превенция на неформалната икономика посредством активна позиция” наградата получи Изпълнителна агенция „Главна инспекция по труда”. Призът е за усилията й да бъде актуализирана своевременно системата за онлайн предоставяне, регистриране и отчитане на образците на договорите по чл. 114а от Кодекса на труда за наемане на работници на краткотрайна сезонна селскостопанска работи при обработка на насажденията и прибирането на реколтата от плодове, зеленчуци, розов цвят и лавандула. Благодарение на отличната работа на системата, земеделските стопани могат да заявят онлайн еднодневни договори и за 4 часа.", "date": "2019.07.01", "title": "АИКБ раздаде наградите „Икономика на светло“ за 2018 г."}
{"url": "https://www.monitor.bg:443/bg/a/view/nova-zelandija-zabrani-plastmasovi-torbichki-za-ednokratna-upotreba-169410", "text": "Забраната за използването на пластмасови торбички за еднократна употреба, придружена от тежки финансови санкции за магазините, които продължават да се снабдяват с тях, влезе днес в сила в Нова Зеландия, която иска да се залови енергично с рециклирането, предаде АФП. Нарушителите му рискуват глоби до 100 000 новозеландски долара или близо 67 000 щ. долара. Близо 5 трилиона найлонови торбички се потребяват всяка година в света, а от тях много малка част са от тях се рециклира, се посочва в доклад на ООН. Всеки 12 месеца един милион птици или над 100 000 млекопитаещи се морски обитатели в света са наранявани или умират, заплитайки се в пластмасови отпадъци или приемайки ги за храна. Новият регламент, обявен през август 2018 г., вече започна да се прилага в основните супермаркети в Нова Зеландия още преди официално в сила да влезе новият регламент. Вече над 80 страни са въвели подобни забрани, сочат данни на Програмата на ООН за околната среда.", "date": "2019.07.01", "title": "Нова Зеландия забрани пластмасови торбички за еднократна употреба"}
{"url": "https://www.monitor.bg:443/bg/a/view/irina-shejk-e-naj-dobrijat-model-na-banski-kostumi-v-sveta-169376", "text": "Изкусителната Ирина Шайк е обявена за най-добрия модел на бански костюми в света, задминавайки колежките си Алесандра Амброзио и Емили Ратайковски. Установено бе, че 33-годишната красавица печели до 60 000 паунда от реклама в Инстаграм, където рекламира марки като Louis Vuitton и бранда за бански костюми Hunza G, съобщава в. The Sun. Ирина се изкачи на върха в тазгодишната класациа на Кралица на банските костюми, съставена от компанията за бельо и бански костюми Bluebella, въз основа на това доколко звездите имат влияние в социалните мрежи. Бившият ангел н Victoria's Secret Алесандра Амброзио е точно зад Шайк. Бразилската красавица получава средно около 150 000 харесвания с рекламиране в Инстаграм, а в началото на годината стартира и собствена марка халати за баня с името GALL FLORIPA. Емили Ратайковски с 23, 3 милиона последователи в Инстаграм е на трето място в класацията. Въпреки че получава около 2 милиона харесвания на реклама, за нея не се смята, че е толкова влиятелна, тъй като много от нейните последователи са мъже. Топ 10 в класацията се допълва от моделите Ашли Греъм, Кандис Суанепул, Роузи Хънтингтън – Уайтли, Жасмин Тукс, Лаис Рибейро, Нина Агдал и Лупе Фуентес.", "date": "2019.07.01", "title": "Ирина Шейк е най-добрият модел на бански костюми в света"}
{"url": "https://www.monitor.bg:443/bg/a/view/italianka-ocelja-27-chasa-blokirana-v-asansior-blagodarenie-na-vino-169356", "text": "Петдесетгодишна италианка от град Падуа оцеля 27 часа в заседнал асансьор и в страхотна жега, пиейки само вино. В събота сутринта жената слязла до избата на блока, в който живеела сама след развод, за да вземе няколко бутилки бял домашен елексир и да ги сложи в хладилника. Часовникът показвал 9 ч. и 30 минути, а живачният стълб на термометъра бързо, бързо се възвисявал, за да достигне по обяд делението с цифрата 40. Жената сложила шишетата в кошница, качила се в асансьора и натиснала копчето на четвъртия етаж, където бил апартаментът й. Да, ама малко след като вертикалното возило потеглило нагоре се чуло скърцане и то спряло между втория и третия етаж. „Пътничката“ почакала известно време асансьорът да тръгне, но това не станало, уплашила се и започнала да вика за помощ. Никой обаче не я чул, може би и защото малкото й съседи били отишли в съботния ден да търсят прохлада край близкото море или в Алпите. За беда тя си била оставила телефона вкъщи и не можела да позвъни на познати и приятели, на няколко пъти се опитала да отвори вратата с ритници, но нищо не се получило и се свлякла на пода. Малко преди обяд в неделя обаче седемдесет годишната й майка, чието жилище се намирало през няколко преки, започнала да се безпокои, че дъщерята не отговаря по телефона и тръгнала за нейния дом. Учудила се, че никой не вдига домофона, а когато се озовала пред асансьора, синьората разбрала, че той е заседнал и на шега започнала да вика по име щерката. Чула след малко приглушени стонове и плач, досетила се какво е станало и веднага набрала номера на полицията. Не след дълго пред блока спряла патрулка, след малко дошла и пожарна, но отварянето на асансьора от се оказало работа за цял час. Когато огнеборците все пак успели в начинанието и извадили жената от принудителния й затвор, те останали учудени, че тя е в сравнително добра форма и независимо от горещините, не е обезводнена. Попитали я как е успяла да прeбори дехидратацията и тя им показала празните бутилки по пода на асансьора. Както и ключодържателя, на който имало миниатюрен тирбушон...", "date": "2019.07.01", "title": "Италианка оцеля 27 часа, блокирана в асансьор, благодарение на вино"}
{"url": "https://www.monitor.bg:443/bg/a/view/iranec-krie-dve-kila-heroin-v-kutija-s-lokum-169404", "text": "Над 2 кг хероин откриха на ГКПП Капитан Андреево при проверка на автобус, пътуващ от Турция за Румъния, съобщиха от Агенция “Митници”.  Превозното средство с 31 пътници е отклонено за пълна митническа проверка по метода „Анализ на риска“. Над Един от пътниците, ирански гражданин, декларирал пред митническите служители, че пренася 3 кг тютюн за наргиле, без акцизен бандерол, който е задържан с разписка поради надвишаване на нормите за безмитен внос. При извършване на проверка на личния багаж на пътника, митнически служител открива полиетиленова торба, пълна с кутии с локум и баклава. В част от кутиите, сред локума са открити шест пакета, обвити с кафяво тиксо, съдържащи  бежово прахообразно вещество -хероин. Общото количество на задържания наркотик е  2.170 кг. Условната цена, използвана от съдебната система за определяне на наказания, е 130 200 лева. На черния пазар цената скача в пъти. Към наказателна отговорност е привлечен 51 – годишен иранец. Съдът е разпоредил той да бъде задържан в ареста за постоянно.", "date": "2019.07.01", "title": "Иранец крие две кила хероин в кутия с локум"}
{"url": "https://www.monitor.bg:443/bg/a/view/plishkova-i-halep-trygnaha-s-uspeh-v-london-169400", "text": "Две от фаворитките на „Уимбълдън“ - Симона Халеп (Рум) и Каролина Плишкова (Чех), стартираха с успех тазгодишното издание на турнира. Бившата номер 1 в света и полуфиналистка от 2014-а Халеп победи с 6:4, 7:5 Александра Саснович от Беларус. Румънката реализира ранен пробив, който запази като аванс до края на първия сет, а във втората част направи обрат от 2:5 с поредица от пет гейма, като отрази един сетбол при 4:5 и собствен сервис. Поставената под номер 3 Плишкова, която преди два дни триумфира на турнира на трева в Ийстбърн, спечели срещу китайката Лин Чжу с 6:2, 7:6(4). В тайбрека Чжу имаше преднина от 4:3 точки, но Плишкова направи серия от четири поредни разигравания, за да стигне до крайния успех. Осмата в схемата Елина Свитолина от Украйна продължава напред след 7:5, 6:0 над Даря Гаврилова от Австралия. Във втория кръг тя ще играе срещу рускинята Маргарита Гаспарян, която елиминира Ана-Лена Фридзам (Гер) с 6:4, 6:4. Четвъртфиналистката през 2015 г. и номер 17 в схемата Медисън Кийс (САЩ) нямаше проблеми на старта срещу Луксика Кумхум от Тайланд и спечели с 6:3, 6:2 за малко повече от час.  ", "date": "2019.07.01", "title": "Плишкова и Халеп тръгнаха с успех в Лондон"}
{"url": "https://www.monitor.bg:443/bg/a/view/gyrcite-naj-samotni-na-kontinenta-169372", "text": "Гърците, заедно с другите източно- и южно-европейци се чувстват по-самотни и социално изолирани от другите жители на Стария континент, показва проучване на общественото мнение, проведено от Joint Research Centre (ДРС) за Европейската комисия, пише електронното издание на гръцкия в. Protothema. Резултатите от анализите на ДРС се основават на данните от European Social Survey (ЕСС). Изследователите от ДРС разглеждат два показателя. Един индикатор се основава на субективни чувства на самота. Той измерва количеството на „самотни хора“, т.е. тези, които се чувстват самотни. Вторият показател се основава на специфични детерминанти на самотата, като честотата на срещите с приятели. Той измерва броя на „социално изолираните индивиди“, т.е. тези, които се срещат с приятели, роднини или работни колеги (извън работата) само веднъж месечно или по-малко. Според този анализ около 30 милиона възрастни в Европа (7%) често се чувстват самотни. Този брой достига до 10% в Унгария, Чехия, Италия, Полша, Франция и Гърция. Най-нисък е делът на хората, които се чувстват самотни в Холандия и Дания (3%), Финландия (4%), както и в Германия, Ирландия и Швеция (5%). Над 40% от унгарците и гърците общуват само с приятели или семейство само веднъж месечно или по-малко. В Литва, Естония и Полша цифрата достига 35%. В другия край на спектъра социалната изолация е най-ниска в Холандия, Дания и Швеция, като около 8% от възрастните се срещат само с приятели или със семейството си на месец или по-малко.", "date": "2019.07.01", "title": "Гърците - най-самотни на континента"}
{"url": "https://www.monitor.bg:443/bg/a/view/makron-shte-blokira-razshirjavaneto-na-es-ako-njama-reformi-169402", "text": "Френският президент Еманюел Макрон заяви, че ще блокира всеки опит за разширяване на Европейския съюз преди да бъдат осъществени дълбоки реформи, предаде Асошиейтед прес. След като лидерите от ЕС не успяха да постигнат днес съгласие за разпределението на ключовите постове в съюза за следващите пет години, Макрон каза: \"Аз ще откажа каквото и да е разширяване преди дълбока реформа на функционирането на нашите институции\". Европейската комисия препоръчва Албания и Северна Македония да бъдат поканени да започнат преговори по присъединяване, а страните от ЕС планират да вземат решение по този въпрос до октомври. Върховният представител на ЕС за външната политика и сигурността Федерика Могерини предупреди през май, че един провал в стартирането на преговорите може \"да подкопае стабилността и сериозно да обезсърчи бъдещите реформи\", припомня АП.", "date": "2019.07.01", "title": "Макрон ще блокира разширяването на ЕС, ако няма реформи"}
{"url": "https://www.monitor.bg:443/bg/a/view/rashidov-dyrjavata-trjabva-da-finansira-partiite-169408", "text": "Държавата трябва да финансира партиите, за да бъде политиката независима, въпреки че ГЕРБ предложи субсидията да се свие от 11 лв. на 1 лв. за спечелен глас на последните парламентарни избори. Тази теза защити в ефира на bTV шефът на комисията по култура и медии в НС Вежди Рашидов. Според него намаляването на парите ще доведе до други проблеми. „Аз разбирам ГЕРБ, и аз бих направил така, ако бях лидер на ГЕРБ. Естествено е Борисов да се ядоса, и аз бих се ядосал“, коментира Рашидов. В отговор на въпрос за депутата и издател на „Телеграф медиа“ Делян Пеевски, той заяви, че е полезен, защото заедно с колегата си Йордан Цонев и други негови колеги от ДПС е внесъл няколко интересни законопроекти и те са били одобрени вече от НС. Като пример Рашидов даде измененията в закона за пълна прозрачност в собствеността и финансирането на всички медии. Шефът на медийната комисия посочи, че основната част от работата на един депутат е да прави законопроекти и допълни, че е добре по-често Пеевски да бъде виждан в парламента.", "date": "2019.07.01", "title": "Рашидов: Държавата трябва да финансира партиите"}
{"url": "https://www.monitor.bg:443/bg/a/view/fabrikata-s-nova-manipulacija-izrjazvat-obraza-na-cheshkija-premier-slagat-snimka-na-peevski-169409", "text": "Явно в последните дни горещите летни температури съвсем са размекнали мозъците на „журналистите“, списващи грантовите издания на олигархичното задкулисие у нас. Освен, че миражите им вече придобиват крайно налудни измерения (това например е запазена марка на Огнян Стефанов - Агент „Академик“ от „Фрогнюз“), очевидно депутатът от ДПС и издател на „Телеграф медиа“ Делян Пеевски се е превърнал в постоянна фата моргана за тях, привиждайки им се почти навсякъде.   Така например в неделя, глътналият няколкостотин хиляди лева от чужди фондации слабо читаем, но сателитен на кръга „Капитал“ сайт „Офнюз“, тиражира поредната елементарна манипулация, целяща да пришие образа на Пеевски към „олигархията“. Изданието препечатва коментар на Дойче веле, озаглавен „Как се става олигарх в Източна Европа“, в който немският журналист от унгарски произход Борис Калноки описва ситуацията в Чехия и Унгария, забогатяването на чешкия премиер Бабиш и приближените на Виктор Орбан бизнесмени. Макар в тази статия да няма нищо свързано с България, да не говорим за Пеевски, образът на депутата от ДПС изведнъж „цъфва“ в „Офнюз“, поместен под същото заглавие (и същата статия), за сметка на изрязаната снимка на Андрей Бабиш от оригиналния материал. Естествено, не за друго, а заради съдържащата се в това заглавие думичка „олигарх“, в която родното задкулисие е видяло пореден повод да забърка името на Пеевски. Така именно работи фабриката им за фалшиви новини. И този пример е емблематичен за начина, по който медиите на задкулисието разпространяват инсинуации и правят внушения. По този начин елементарно, но с ежедневно постоянство промиват мозъците на читателите си. Колко хора ще си направят труда да прочетат въпросната статия и да видят, че там няма и дума за Пеевски - едва ли ще са много, но всички ще прочетат заглавието и ще видят снимката под него. Това е пропаганда от най-грозен вид. Защото не се интересува от истината и няма нищо общо с морала, а пък с журналистическите стандарти въобще да не говорим. Фиксацията в Пеевски на незаконно забогателите в годините на Прехода родни „бели якички“ и техните медийни рупори не е от вчера. Известно е също, че гьобелсовата им пропаганда от години цели да му припише всички земни грехове, на принципа „една лъжа повторена сто пъти става истина“. Разбира се, напълно обяснимо е Пеевски да е трън в очите на хора като Иво Прокопиев, Цветан Василев, Сашо Дончев или Огнян Донев, защото изданията му „Телеграф“ и „Монитор“ няма да спрат да разкриват техните задкулисни сделки, както и да посочват истинските виновници за ограбването на народа ни. Родните олигарси се дразнят изключително много и от факта, че за разлика от стотиците милиони лева, които разградския „виден приватизатор“ Прокопиев е придобил незаконно (както установи КПКОНПИ), цялото имущество на Делян Пеевски като народен представител е публично по закон. И въпреки постоянните фалшиви новини и доноси на кръга „Капитал“ по негов адрес, предизвикали не една и две проверки, Пеевски никога не е нарушавал закона и е изряден данъкоплатец. Затова са и напъните на Фабриката за фалшиви новини да бълва фейк след фейк, а опорните им точки за „олигарха“ Пеевски, макар да достигат все нови и нови висоти в неистините и манипулациите, нямат никакъв шанс да успеят. За читателите е пределно ясно кои са истинските олигарси в България и защо доверието на хората в медиите, които те спонсорират, е най-ниско. Противно на тях, „Телеграф“ е и ще продължава да бъде вестникът с най-голяма читателска аудитория. Защото показва единствено истината, а елементарните манипулации с пришиването на неотносими „снимки“ към гръмки заглавия са запазена марка на задкулисието. Поредните ченгесарски номера, които обаче са точно по ръста на авторите им.", "date": "2019.07.01", "title": "Фабриката с нова манипулация: изрязват образа на чешкия премиер, слагат снимка на Пеевски"}
{"url": "https://www.monitor.bg:443/bg/a/view/197-hlapeta-ot-plovdiv-rabotjat-prez-vakancijata-169333", "text": "197 тийнейджъри от Пловдив, навършили 16 години, ще работят през лятната ваканция тази година с разрешение от местната Инспекция по труда. Това съобщи шефът на инспекцията за Агенция „Монитор” инж. Атанас Чернаев. „Толкова разрешения за работа на непълнолетни лица сме издали до момента. Изискването е работодателят да подаде документи в Инспекцията по труда, а от родителите на децата се изисква да дадат разрешение и да представят пред фирмата, в която ще работят децата им, медицинско”, обясни той. Фирмите трябва да подадат до Инспекцията по труда искане на основание чл. 302, ал. 2/чл.303, ал.3 от Кодекса на труда за издаване на разрешение за приемане на работа на непълнолетни лица. Заедно с този документ работодателите трябва да представят още няколко, като например описание на вида работа, която ще извършва непълнолетният младеж, както и резултатите от оценката на риска, на който може да бъде изложено хлапето. Сред набора документи е и медицинско за постъпване на работа, което се издава от личния лекар на непълнолетния работник. По думите на инж. Чернаев работните места, за които младежите са се цанили да се трудят срещу заплащане в Пловдив през юли и август, са предимно за бармани и сервитьори. Това е и най-предпочитаната работа за хлапетата, които по този начин няма да се шляят през ваканцията и ще изкарат малко джобни.", "date": "2019.07.01", "title": "197 хлапета от Пловдив работят през ваканцията"}
{"url": "https://www.monitor.bg:443/bg/a/view/cacarov-poiska-za-vtori-pyt-imuniteta-na-socdeputat-169406", "text": "Главният прокурор Сотир Цацаров поиска за втори път от НС разрешение за започване на разследване срещу депутата от БСП Георги Михайлов, касаещо данъчно престъпление, съобщиха от държавното обвинение. В края на миналата година Цацаров внесе искане за снемане на имунитета на Михайлов за безстопанственост и сключване на неизгодни сделки в качеството му на изпълнителен директор на Специализираната болница за активно лечение на хематологични заболявания, като с две фактури с дружеството „Екофарм“ след края на срока на договора били нанесени щети на лечебното заведение за 164 106 лв. Михайлов пък сам даде съгласие да бъде разследван и на 26 юни беше обвинен в безстопанственост, като му бе наложена парична гаранция в размер на 15 000 лв. В хода на разследването, възложено на НСлС, били събрани обаче и доказателства за извършено от Михайлов данъчно престъпление, достатъчни за второ обвинение. Поради тази причина главният прокурор сезира повторно НС с искане за снемане имунитета на народния представител. „Установили сме, че болницата е била презапасена по документи с медикамент. Имаме сериозни съмнения за това, че част от медицинските препарати, които са били плащани, не са постъпвали в болницата и не са прилагани на болни лица. Дружеството е имало договор с Националната специализирана болница за активно лечение на хематологични заболявания. Дружеството е презапасявало с медицински препарат за онкоболни болницата. В последствие болницата е изпаднала в свръхзадлъжнялост. Такива съмнения имаме и за „Миосет” - фактуриран е, но не е постъпил в аптеката. За този етап сме установили само това деяние, само за този медицински препарат, като щетата за болничното заведение е в размер на 164 000 лв. Д-р Михайлов е получавал пари, тъй като е дал 200 000 лв. лични средства на дружеството, а то е връщало с лихвите. В една от годините имаше куриоз в данъчната декларация на Михайлов - неотчетени бяха 44 000 лв., получени от същото дружество\", каза говорителят на главния прокурор Румяна Арнаудова.", "date": "2019.07.01", "title": "Цацаров поиска за втори път имунитета на соцдепутат"}
{"url": "https://www.monitor.bg:443/bg/a/view/pijan-rom-otvleche-jena-ot-kupon-i-se-gavri-dva-chasa-s-neja-169401", "text": "Пиян ром от Любимец отвлече млада жена от семейното тържество, опита са да я изнасили и се гаври два часа с нея, потвърдиха от полицията. Драмата се разигра в нощта на събота срещу неделя. За гнусното издевателство е задържан 22-годишен циганин от Любимец. Той е криминално проявен и регистриран в полицията и за други силови посегателства над жени. Пострадалата била на семейно тържество в градината на местен хотелски комплекс. Празнували рожден ден на парти край басейна. В разгара на тържеството дамата решила да отскочи с колата си до вкъщи, за да вземе забравена вещ. Върнала се и паркирала. В момента в който слизала от колата била издебната от пияния млад циганин. Той замъкнал жертвата си в храсталаците край река Марица. Докато я отвличал жената се развикала, но за нещастие точно тогава гърмяла зарята в чест на рожденика и никой не чул виковете й за помощ. В следващите два часа младата жена преживяла неописуем ужас. Екзалтираният й нападател разкъсал дрехите й и я пребил. Влачил я за косата из храсти и шубраци, за да се отдалечат на безопасно за него разстояние. „Ще те пребия до смърт, кучко! Ще те удавя в реката! Жива няма да си тръгнеш!“, били част от заплахите, които я ужасили до смърт. През това време съпругът на изчезналата жена си притеснил и тръгнал да я търси. Подозренията му, че се е случва нещо ужасно се потвърдили, когато видял паркираната кола, а от жена му нямало и следа. Не можел да й се обади по телефона, защото тя излязла за малко и го оставила при него на масата. Съпругът се обадил на спешния телефон 112. От там му обяснили, че полицията може да предприеме действия, само ако човек е изчезнал и в неизвестност повече от 10 часа. За щастие мъжът не се отказал и отишъл при кмета Анастас Анастасов. Управникът вдигнал на крак местните полицаи и заедно с доброволци започнали да претърсват шубраците край Марица. Мъжете от компанията зарязали купона и също започнали да търсят своята близка и позната. През това време мъченията и гаврите с нея продължавали. Нападателят й успал да я приведе в безпомощно състояние и да я съблече, но не успял да я изнасили. Бил много пиян и това спестило още едно издевателство над отвлечената. Блудствата и побоят секнали, когато циганинът видял светлините от фенери и глъчка от приближаваща се група мъже. Захвърлил жертвата си и хукнал да бяга. Така за щастие жената е открита жива, макар и в окаяно състояние и под адски стрес. „Бързата намеса на кмета Анастасов и полицаите е предотвратила трагедия подобна на тази с убитата и изнасилена от Северен Северинов русенска тв водеща Виктория Маринова“, убедени са местните хора. Само преди няколко месеца всички в Хасковско бяха шокирани от изнасилването и мъчителната смърт на 52-годишната Валентина от Харманли. През март двама пияни и дрогирани млади цигани я пребиха до смърт, след като я изнасилиха многократно и се гавреха с нея повече от три часа. Ромът, който изоставил жертвата си край Марица и избягал е заловен само няколко часа по-късно. Арестът му е удължен от прокуратурата. Разследването засега е под наблюдението в районната прокуратура в Свиленград. Очаква се до часове то да бъде поето от магистратите в Хасково, защото отвличането, побоят и заплахите за убийство са много тежки престъпления. Прокурорите ще искат заловеният циганин да остане за постоянно в ареста. Любимец е настръхнал и хората са бесни от гнусното престъпление. Полицейското присъствие в града е засилено за да не се стигне до безредици и саморазправа с близките на похитителя.    ", "date": "2019.07.01", "title": "Пиян ром отвлече жена от купон и се гаври два часа с нея"}
{"url": "https://www.monitor.bg:443/bg/a/view/dogovarjame-direktni-poleti-do-pekin-169407", "text": "Президентът Румен Радев представи на среща с министър-председателя на Китай Ли Къцян предложение за повече прагматизъм в двустранните отношения, съобщиха от Дондуков“ 1. Откриването на пряка въздушна линия София-Пекин и на клон на китайска банка в България ще насърчи туризма, търговията и инвестициите, подчерта той. България и Китай трябва да издигнат на ново ниво двустранните политически отношения, което да внесе импулс и да разкрие нови перспективи пред партньорството в икономиката, инвестициите и други сфери от взаимен интерес, беше общата позиция на двамата държавници на срещата в град Далиен, от където стартира визитата на българския президент в азиатската страна.", "date": "2019.07.01", "title": "Договаряме директни полети до Пекин"}
{"url": "https://www.monitor.bg:443/bg/a/view/poklonnici-trygnaha-po-pytja-na-moshtite-na-sv-ivan-rilski-169388", "text": "Национален поклонически поход „Светият път”, посветен на 550-годишнината от пренасянето на мощите на Св. Иван Рилски от Търновград до Рилския манастир, тръгна от старата българска столица. Началото на инициативата бе дадено с литургия, която великотърновският митрополит Григорий отслужи в катедралния храм „Рождество на Св. Богородица“. Последва литийно шествие с иконата на небесния покровител на българския народ. В процесията се около 150 жители на града – ученици, млади хора, учители, общественици, представители на институции и др. През крепостта Царевец шествието стигна до храмовете „Св. Иван Рилски“ и „Св. св. Петър и Павел“, където също имаше служба. В продължение на 30 дни поклонниците ще изминат 570 км. В различните етапи и събития общият брой на участниците ще достигне 1500. Група от около 20 души ще извърви целия маршрут до Рилския манастир. Поклонниците носят икона, хоругва и плащеница с образа на св. Иван Рилски. Преди да пристъпят към реализирането на похода, инициаторите Евгени Коев и Паскал Пиперков, цели 3 години задълбочено изследват достигналите до нас исторически извори за пренасянето на мощите на Св. Иван Рилски. Основен такъв източник е Разказът на Владислав Граматик, в който са указани и конкретни топоними наместата, през които е минало тогава шествието с чудотворните мощи. Сред тях са: Търновград, Никопол, реките Осъм и Росица, Никопол, Средец, Елешница, метохът Орлица. За местата, за които не са запазени документирани данни, двамата подобно на истински изследователи правят теренни проучвания. Маршрутът на „Светия път” претендира да е максимално близо до оня, по който преди 550 години са минали мощите на светеца. Свети Иван Рилски, считан за небесен закрилник и покровител на българския народ, живее през втората половина на IX и първата половина на Х век. Умира в 946 г., като още приживе се прославя като отшелник аскет, мъдрец и целител.  Погребан е първо в гробница в Рилската света обител, но скоо след това цар Петър нарежда мощите му да бъдат преместени в кепостта Средец. След ревземането на крепостта в 1183 г. мощите са отнесени от унгарския крал Бела в столицата му Гран, но по-късно са върнати. През 1195 г. те тържествено са пренесени в столицата Търновград от цар Асен I. След като Търновското царство пада под османско владичество, през 1469 г. мощите са върнати братно в Рилската обител. Говори се, че разрешението за това е дадено от султана, под влияние на съпругата му, която е българка. Днес те се намират в Рилския манастир, в специална ракла, пред иконостаса, в главната църква на манастира и всеки може да се помоли пред тях. През 2009 г. частица от мощите са дадени на В. Търново и се пазят в местния митрополитски храм.    ", "date": "2019.07.01", "title": "Поклонници тръгнаха по пътя на мощите на Св. Иван Рилски"}
{"url": "https://www.monitor.bg:443/bg/a/view/izpravjat-na-syd-revnivec-ubil-bratovched-si-169394", "text": "Ревнивец се изправя на съд за умишлено убийство. Окръжната прокуратура в Русе внесе обвинителния акт срещу 36-годишния Межднун К., който на 2 ноември м.г. уби братовчед си – 37-годишния Шахин К., в русенското село Сваленик. Причината за саморазправата бе, че Шахин заживял с жена му. По делото са разпитани 10 свидетели и са назначени четири експертизи. Предстои да се насрочи дата за първото съдебно заседание в Окръжния съд в Русе. Месец преди убийството Межднун се върнал от нощна смяна в дома си и заварил жена си и Шахин в семейното ложе. Двете им деца също били по това време в къщата. След разразилия се скандал жената си събрала багажа и отишла да живее при Шахин, а децата останали при баща си, който не могъл да преглътне обидата и решил да се разведе с невярната си съпруга. Шахин пък нямал семейство и прибрал жената на братовчед си. Вероятно след употреба на алкохол на 2 ноември вечерта Межднун отишъл в къщата на любовниците и започнал да налага с юмруци жена си. Тя успяла да се отскубне, но видяла как мъжът й завлича братовчед си в съседна стая и започва да го бие жестоко. Жената успяла да избяга навън и да повика помощ, но пристигналият екип на Спешна помощ само констатирал смъртта на Шахин. Межднун К. бе задържан в деня на престъплението и в момента се намира в затвора.", "date": "2019.07.01", "title": "Изправят на съд ревнивец,  убил братовчед си"}
{"url": "https://www.monitor.bg:443/bg/a/view/cherna-serija-trima-se-udaviha-za-den-v-moreto-169397", "text": "Трима летовници погълна морето само за един ден. Трагичните инциденти са станали на три различни места по южното черноморие в неохраняеми зони. Черната серия започнала в около 12 часа на обяд в неделя. Първата трагедия се разиграла на плажа в местността \"Иракли\" край Обзор. Жертвата е 48-годишна бургазлийка, която плажувала заедно със съпруга си и приятелско семейство. Компанията пристигнала малко по-рано и се настанила на неохраняемата ивица. Жената влязла сама в морето и се отдалечила на около 40 метра навътре от брега. Приятелите и мъжът и разбрали, че е в беда прекалено късно. Те видели, че се бори с течението и вълните и се хвърлили да я спасяват, но не успели да помогнат. Въпреки опитите й да излезе от бурното море, бургазлийката не успяла да се пребори. Турист от Враца първи стигнал до нея и я измъкнал на брега, но бургазлийката била вече мъртва. Вторият фатален случай е станал на плаж „Делфин“ край Ахтопол. Жертвата е 44- годишен пловдивчанин, който бил на почивка в близкия къмпинг. Обстоятелствата около инцидента все още не са изяснени. Сигналът е подаден от туристи, които забелязали трупа във водата. Тялото на удавника е откарано за аутопсия в отделение „Съдебна медицина“ при УМБАЛ – Бургас. Третият инцидент е с адрес Поморие, където е загинал 64-годишен софиянец. Той се е удавил в морето край местността „Косата“ в около 17 часа в неделя. Тялото му е било открито от летовници на пясъчната ивица на неохраняем плаж пред почивна станция „Мак“ - Габрово. От няколко дни по южното черноморие има опасни бурни вълни и мъртво вълнение. В неделя тримата туристи вероятно са станали жертви на подводните течения и ями.", "date": "2019.07.01", "title": "Черна серия: Трима се удавиха за ден в морето"}
{"url": "https://www.monitor.bg:443/bg/a/view/anastasija-grifit-novata-amanda-e-mnogo-po-interesna-169392", "text": "Вторият сезон на шпионския трилър „Дълбоката държава“ - сериалът, който удвои средния брой зрители на Fox в праймтайма и се превърна в най-гледаната поредица, излъчвана по EPIX в Щатите, е във своя край, като развръзката предстои да видим тази вечер в 22 часа. От 13 май, в епизодите проследихме миналото на някои от основните герои - Джордж Уайт (Петри), старши агент на МИ6 и Аманда Джоунс (Анастасия Грифит), оперативен агент на ЦРУ, като същевременно се запознахме и с Исуф Ал Моктар (Сидиг), лидер на въоръжена групировка туареги, бореща се за независимост на Мали – държавата обект на апетити във втората порция серии на „Дълбоката държава“. След провала си в Близкия Изток в първи сезон, вниманието се насочи към Субсахарска Африка, в опит да разграбят естествените ѝ ресурси. Това е първата мръсна война за чиста енергия. Хари Кларк (Джо Демпси от „Игра на тронове“) се беше отказал напълно от активната служба и само заради настояване от страна на Лейла Туми (Карима Макадамс от “Викингите”) се върна отново в строго секретния и смъртоносен свят на дълбоката държава. Мали е богата на природни ресурси, които са изключително ценни за Западния Свят и жаждата му за технологично развитие. Внезапно сделката е застрашена, когато трима оперативни агента от специалните части на САЩ и преводач от Мали попадат в засада и се предполага, че са убити. За целите на тази сделка в последния сезон влязоха и чисто нови персонажи като бившият агент на ЦРУ Нейтън Милър (номинираният за „Еми“ Уолтън Гогинс), който да подсигури сключването й на всяка цена и малийският преводач Айша Конате (Лили Банда). Часове преди всичко да получи окончателния си край от Fox предоставиха на „Монитор“ ексклузивно интервю с една от главните героини Аманда Джоунс (Анастасия Грифит). Може да го прочетете в пълния му вид на 8 юни на страница „Сериали“ във вестник „Монитор“.  В Първи сезон, Аманда Джоунс търси себе си и своя път между ЦРУ и КМПХ. Това се превръща в борба за оцеляване. Героинята ми покрива следите си, за да няма нищо, което да води към нея. За Аманда, това е игра на оцеляване. - Във втори сезон ситуацията около нея е много различна. В началото на сезона тя е много уязвима. Не желае властта, с която разполага. В първи сезон всички бяха леко ужасени от нея. Сякаш тя бе минала курс за тотално надмощие. Всъщност тя е човек, който просто иска да си свърши работата. Опасно е дори да се каже, че си лошият. Не мисля че някой в този свят започва житейският си път като лош. Мисля че всеки се опитва да дава най-доброто от себе си. Аманда е започнала тази работа с идеята да промени света за по-добро, но политиката е нещо сложно и границите лесно се размиват. Бавно но сигурно, тя се оплита в мрежа от злодеяния, за които не е и предполагала. Трябва да продължи, защото не може да се откаже просто така. Във втори сезон виждаме една доста впримчена личност.   - В последния сезон много исках да играя Анна, но тази година се радвам че съм Аманда. Тя стана много интересна. Изправи се срещу истински човешки чувства и предизвикателства. Тази година характерът ѝ е много по-интересен.", "date": "2019.07.01", "title": "Анастасия Грифит: Новата Аманда е много по-интересна"}
{"url": "https://www.monitor.bg:443/bg/a/view/bg-samolet-se-prizemi-avarijno-v-tel-aviv-169390", "text": "Български пътнически самолет на чартърната авиокомпания „Електра Еъруейз“, със 152 души на борда, кацна аварийно на летище Бен Гурион в Тел Авив след обявена извънредна ситуация заради спукана гума. Летището е било поставено в най-високо ниво на аварийна ситуация, като са извикани над 100 линейки, пише израелското англоезично електронно издание The Times of Israel. Над 100 линейки, противопожарни автомобили и аварийни работници са били вдигнати под тревога на летището, а израелските изтребители последвали „Боинг 737“, след четири часов полет от германския град Кьолн. След кацането, българският чартърен самолет използва двигателите си, за да намали скоростта си, за да избегне натиск върху гумите. Летището е спряло всички кацания и излитания, преди самолетът да се приземи. Аварийната ситуация бе обявена след като наземни екипи в Кьолн са намерили части от гума, след излитането на самолета, се казва в изявление на летище Бен Гурион, предаде „Фокус“. Самолетът е превозвал 152-ма пътници, като на няколко души е оказана медицинска помощ заради безпокойство, докато самолетът е обикалял над морето, за да изхвърли гориво преди сложното кацане. Летище Рамон, разположено на юг е било готово да приеме полети, които биха могли да бъдат отклонени от Бен Гурион, ако е било необходимо. Длъжностните лица първоначално не са знаели коя гума е спукана и степента на повредата. Когато самолетът наближил летище Бен Гурион, извън Тел Авив, той прелетял над летището, за да позволи на служителите по безопасността да огледат колесника.", "date": "2019.07.01", "title": "БГ самолет се приземи аварийно в Тел Авив (ОБНОВЕНА+ВИДЕО)"}
{"url": "https://www.monitor.bg:443/bg/a/view/dva-avtobusa-s-deca-katastrofiraha-169393", "text": "Два автобуса, превозващи деца, катастрофираха в рамките на по-малко от два часа. Около 14 ч. рейс с 57 малчугани, пътуващ към Китен, катастрофира на автомагистрала \"Тракия\". От полицията успокоиха, че няма пострадали. Нанесени са само материални щети при инцидента. Катастрофата е била между автобуса и лек автомобил със сръбска регистрация. Двамата водачи са тествани с дрегер за употреба на алкохол, като резултатите са били отрицателни. В момента автобусът е изтеглен на паркинг на автомагистралата. След технически преглед ще бъде преценено дали да продължи движението си. Междувременно шофьор загина при пътен инцидент с в района на Рибарица с друг автобус с деца. Сигналът е получен към 15.30 часа и е бил за ударили се автобус и лека кола. При инцидента няма пострадали от автобуса, който е превозвал деца след лагер в Рибарица. На място обаче е загинал водачът на лекия автомобил. По първоначални данни това е мъж на 36 г.", "date": "2019.07.01", "title": "Два автобуса с деца катастрофираха "}
{"url": "https://www.monitor.bg:443/bg/a/view/80-lv-bilet-za-sledvashtija-hills-of-rock-169381", "text": "Най-големият рок фестивал в момента у нас – Hills of Rock, току-що приключи със завиден успех и вече обяви продажбата на билети за следващото си издание през 2020 г. Над 40 000 човека изпълниха територията на Гребния канал в Пловдив през изминалия уикенд и чуха на живо Disturbed, Whitesnake, Garbage и още над 40 български и чуждестранни артисти. А от 3 юли (сряда) започва продажбата на специални промоционални пропуски за четвъртото издание на музикалния маратон. Първите 1 000 билета са на цена от 80 лева. Организаторите от СМЕ обещават съвсем скоро и информация за „едни от най-големите световни звезди, които ще видим на Hills of Rock догодина“. След официалното потвърждение на датите за 2020 година и обявяване на поне един хедлайнер, всеки закупил промоционален билет отново ще има на разположение 10 дни, в които да го върне, ако няма възможност да присъства.", "date": "2019.07.01", "title": "80 лв билет за следващия Hills of Rock"}
{"url": "https://www.monitor.bg:443/bg/a/view/grisho-zapochva-uimbyldyn-na-granicata-na-top-50-169398", "text": "Григор Димитров влиза в третия за годината турнир от „Големия шлем“ - Откритото първенство по Великобритания, като 49-и в световната ранглиста на АТР. Първата ни ракета падна с едно място в сравнение с предходната седмица, в която участва само в демонстративна надпревара и вече е едва на 2 точки от изпадане от първата 50-ица. На това място в момента е Пабло Кареньо Буста (Исп) с актив от 950 т. Границата на топ 30 е на малко над 370 точки пред Димитров, който след малко трябва да изиграе първия си мач в Лондон срещу Корентин Муте от Франция. В първата десетка на света очаквано няма промени като лидер остава Новак Джокович, следван от Рафаел Надал и Роже Федерер. Ноле пък започва защита на трофея от Лондон с нов треньор в щаба си - Горан Иванишевич. Заради вече поети други ангажименти обаче хърватинът ще го придружава само през първата седмица на турнира. Иванишевич, шампион от „Уимбълдън“ през 2001 г., за последно работи с Марин Чилич и Милош Раонич. Словакът Мариян Вайда остава постоянен наставник на световния №1. Джокович вчера спечели първия си мач на свещената трева на „Ол Инглънд клъб“, като надигра Филип Колшрайбер (Гер) с 6:3, 7:5, 6:3. Миналогодишният финалист Кевин Андерсън, който наскоро се завърна в тура след отсъствие заради травма, също започна успешно участието си в Лондон. Поставеният под №4 южноафриканец не даде шанс на французина Пиер-Юг Ербер и го победи с 6:3, 6:4, 6:2. Първия кръг с лекота преодоля и швейцарецът Стан Вавринка. Поставеният под №22 в схемата 34-годишен ветеран се разправи с белгийския квалификант Рубен Бемелманс с 6:3, 6:2, 6:2. За втория кръг се класираха и двама испанци. 37-годишният ветеран Фелисиано Лопес, който участва с “уайлд кард”, и поставеният под №23 Роберто Баутиста Агут.", "date": "2019.07.01", "title": "Гришо започва „Уимбълдън“ на границата на топ 50"}
{"url": "https://www.monitor.bg:443/bg/a/view/trigodishno-dete-podkara-kola-premaza-jena-pred-bloka-169375", "text": "Кракът на 72-годишна жена беше ампутиран след нелеп и тежък инцидент, станал пред блока й в Хасково в събота вечер. Кола с оставен ключ на таблото е подкарана от тригодишно дете и за малко не уби жената, след като потегли.  Пострадалата седяла на пейка пред блок 39-47 на бул. „Васил Левски“ в Хасково в близост до паркинга на жилищната сграда. Внезапно лека автомобил „Ауди“ потеглил и помел старицата. Пострадалата е откарана в болница в много тежко състояние. Скоростта, с която я връхлетял автомобилът е била минимална, но при удара единият й крак бил премазан от масата на возилото. При сблъсъка са причинени множество травми, жената е загубила кръв. За щастие линейката дошла бързо и лекарите успели да спасят живота й. Кракът, премазан при удара, обаче нямало как да бъде спасен и се наложило лекарите да го ампутират.  Другият крак на жената също е счупен на няколко места. Оцелелият крайник е гипсиран, жената е настанена в реанимацията. Състоянието й е било крайно критично и е изкарала голям късмет, че е оживяла. След много часови усилия на лекарите старата жена е в сравнително стабилно състояние. \"Тя все още е с много нисък хемоглобин\", поясниха медици.  3-годишно момченце е било оставено в колата, която удари и рани тежко възрастната жена пред блок 39 – 47 на булевард „Васил Левски“ в Хасково, стана ясно в хода на разследването на инцидента и беше съобщено официално от полицията в Хасково. Полицейското разследване продължава. „Да оставиш малко дете в кола с ключ на таблото е сериозна непредпазливост“, коментираха юристи с опит. Предстои резултатите от разследването на инцидента да се представят в прокуратурата, където ще преценят дали да предявят обвинение на собственика на автомобила.  ", "date": "2019.07.01", "title": "3-годишно дете подкара кола, премаза жена пред блока"}
{"url": "https://www.monitor.bg:443/bg/a/view/povishena-radiacija-zapechata-emblematichnata-cheshma-kraj-nevestino-169377", "text": "Повишена радиация запечата емблематичната чешма в центъра на Невестинска община. От години наред мястото е спирка за десетките туристи, които преминават през района. Не веднъж или два пъти там спират хората, за да се насладят на уникалния Кадин мост и да напълнят някоя бутилка с минерална вода. „Доскоро от тази вода пиехме всички. Идвахме с туби и пълнехме, тъй като се смяташе, че е изключително полезна. Даже преди време частен инвеститор беше взел на концесия извора и бутилираше водата, но в последствие се отказа, тъй като бизнесът не потръгна“, разказват местните жители. Повишеното ниво на радиоактивност беше установено преди около 2 месеца. Тогава бяха поставени предупредителни табели, който по една или друга причина изчезваха периодично, вероятно са станали обект на кражба. Сега от Регионалната здравна инспекция прибегнаха до крайната мярка – запечатване на чешмата, обявиха от общинската администрация. „Едната чешма е затворена напълно, за да не се налива в туби и бутилки, а до другата е сложена нова табела със забраната да се консумира. Все още се бавят повторните проби, които взеха от Басейнова дирекция – Благоевград. Резултатът може да доведе до падане на забраната или до окончателното запечатване на чешмите“, коментираха още от общината. Минералният извор се намира на над 470 метра дълбочина. Сред емблематичните чешми е и тази в село Неделкова Гращица, която е запазена от турско време. В непосредствена близост до нея беше изграден навес за удобство на всички посетители. Местните жители са категорични, че Невестинската вода има лечебни свойства и е помогнала на много хора. „Повечето не вярваме, че водата е радиоактивна. Продължаваме да я ползваме и нищо ни няма“, коментират местни жители. През последните 15 години бяха изградени над 20 чешми в Невестинско, като някои от тях са с минерален състав.", "date": "2019.07.01", "title": "Повишена радиация запечата емблематичната чешма край Невестино"}
{"url": "https://www.monitor.bg:443/bg/a/view/volejbolistite-oceljaha-v-ligata-sled-obyrkan-i-razocharovasht-sezon-169395", "text": "Волейболистите запазиха мястото си в Лигата на нациите и за следващата година след един объркан и разочароващ сезон. Финалът на участието им беше също такъв - 0:3 (-23,-12,-18) в пловдивската зала \"Колодрума\". Играта им в края на този мач беше такава, че накара част от иначе търпеливата и вярна публика да си тръгне преди последния съдийски сигнал. Статистиката показа 39:28 точки за сърбите, 5:5 от блокада, 12:0 аса, 19:20 от грешки на съперника. Няма нужда от коментар. Иначе - пак Цветан Соколов най-резултатен с 12 точки, Розалин Пенчев - след него с 9 (1 блок), Капитанът Йосифов с 3 (2 блока), Мартин Атанасов с 5. За сърбите отличник с 20 т. е Лубурич (2 аса, 2 блока), 15 има Ивович (6 аса), а 11 - Петрич. С това отборът ни остана 12-и с 13 точки от 5 победи и 10 загуби. Зад него, както беше програмата минимум, са Австралия, Германия, Португалия, Китай. Интересното е, че единствената победа на последния - Китай, е над България с 3:0, както и една от двете на другия изпадащ директно - Португалия с 3:1. Лидерът след груповата фаза - Бразилия, основен конкурент на нашите за олимпийската квалификация във Варна от 9 до 11 август, пък е само с една загуба и то с 2:3 от Сърбия. Е, имаме победа и над Франция, чийто тим намери място в топ 6 и е на финали и над резервите на САЩ с 3:0, който отупаха пък Иран с 3:0, за да влязат в топ 6 при финалистите. Като цяло повечето отбори пуснаха в този турнир младите си играчи и дадоха почивка на асовете. Условията бяха равни за всички - дълги пътувания, всяка седмица мачове, по 2 домакинства. И натрупана умора след клубните първенства. При нас всички национали се завъртяха и последният кръг в Пловдив - със САЩ, Иран и Сърбия трябваше да избистри облика на отбора точно за квалификацията - най-важното състезание за сезона. Не прозвуча обещаващо. Дано е било поредният експеримент. И играчите не бяха във възторг от представянето си. \"Най-положителното беше, че залата беше пълна, коментира в Пловдив Виктор Йосифов пред MAX Sport. - Благодаря на хората, че въпреки слабата продукция, която им представяме, те продължават да идват в залата, което е похвално...Ако търсим положителното от турнира и от Лигата, най-хубавото е, че следва една седмица почивка и започваме подготовка за квалификацията, в която се надявам да вдигнем нивото на играта.\" И добави: \"Цялата Лига протече на това ниво. Който е загрижен за волейбола и отговаря за това, трябва да вземе мерки и да намери решение. Все още имаме 4-5 човека на добро европейско ниво, над средното и някои единици, които са на световно ниво. Но пак влязох в линията, в която казах, че съм негативен. Нека да сме положителни.\" \"Ние за съжаление все още не сме отбор, каза пък селекционерът Силвано Пранди. - На това отдавам тези спадове. За този мач бях избрал определени хора, които исках да го изиграят. Бях се спрял на определен състав и исках да го изкараме с него. Не бих искал да задълбаваме в този мач. Искам да благодаря на страхотната пловдивска публика, която ни оказа невероятна подкрепа и да поискаме извинение за лошото представяне. Обещавам, че ще подобрим нашето представяне.\" Пранди уточни, че вече има виждане за състава, който ще изнесе квалификацията във Варна. Сред малкото удовлетворения в турнира от Лигата е присъствието на трима българи в челните десетки на индивидуалните класации. Цвета Соколов е 9-и при нападателите със 140 точки от атака и с 51,85% ефективност по този елемент. Той е 13-и при реализаторите с общо 158 точки (10 блока, 8 аса). Светослав Гоцев е 5-и при блокировачите с 26 точкови блокади от 123 опита или по 0,42 т. на гейм. Георги Сеганов е 6-и при разпределителите и най-добре от нашите на сервис - с 11 аса от 166 опита или 0,19 т. на гейм.", "date": "2019.07.01", "title": "Волейболистите оцеляха в Лигата след объркан и разочароващ сезон"}
{"url": "https://www.monitor.bg:443/bg/a/view/225-hil-turisti-posetiha-velikotyrnovskite-muzei-169384", "text": "225 511 туристи са посетили обектите и експозициите на Регионален исторически музей - Велико Търново за първите 6 месеца на 2019 г. Регистриран е ръст от 10,95% в сравнения със съшия период за миналата година, когато посетителите са били 203 253. 90 601 от разгледалите музеите в старата столица са чужденци, като сред тях най-многобройни са били румънците, испанците, американците и азиатците. За полугодието 6 857 от посетителите са деца до 7 години, 50470– ученици, 7 370 – студенти.  Най-посещаваният културно-исторически обект в града продължава а бъде крепостта Царевец, на която за периода са се качили 123 372 туристи, от които 46 676 чужденци, 4 490 деца и 3 722 студенти. Архитектурно-музейният резерват е бил в маршрута на 25 933 ученици по време на екскурзиите им във Велико Търново. Сред най-посещаваните музеи за първите шест месеца от годината са църквата „Рождество Христово“ в с Арбанаси с 20 423 туристи и Констанцалиевата къща с 16 624 посетители. 20 877 са разгледалите Мултимедийния посетителски център „Царевград Търнов“, а средновековните църкви-музеи в кв. „Асенов“ за периода са приели 14 961души, 9554 са посетителите на музей „Възраждане и Учредително събрание“ , 3734 – на крепостта Трапезица  а Археологически резерват „Никополи ад Иструм“ е приел 3021  туристи.", "date": "2019.07.01", "title": "Над 225 000 туристи посетиха великотърновските музеи"}
{"url": "https://www.monitor.bg:443/bg/a/view/ferari-njama-da-objalva-reshenieto-na-stuardite-v-avstrija-169385", "text": "„Ферари“ няма да обжалва решението на сюардите да оставят без последствие спорното изпреварване на Шарл Льоклер, с което Макс Верстапен спечели Гран при на Австрия в неделя. Въпреки това шефът на „Ферари“ Матиа Биното бе категоричен, че отборът му не е съгласен, че пилотът на „Ред Бул“ не е наказан за избутването в 69-ата обиколка. Разследването на инцидента между двамата пилоти отне на стюардите три часа и Биното не вижда смисъл да го обжалва. \"Каква е позицията на „Ферари“? Ние вярваме, че това бе грешно решение. Шарл бе избутан и принуден да напусне трасето. Вярваме, че има много ясни правила за това, без значение дали ги харесваме или не“, коментира Биното. \"Ако това не е позволено в състезанията, какъв тогава е смисълът да бъдеш във Формула 1?\", попита Макс след края на надпреварата и допълни: Това е твърда битка, иначе да си стоим вкъщи“. В неделя той буквално измъкна победата под носа на Льоклер, който потегли от първа позиция и водеше от самото начало, но 2 обиколки преди края бе задминат от Верстапен.", "date": "2019.07.01", "title": "„Ферари“ няма да обжалва решението на стюардите в Австрия"}
{"url": "https://www.monitor.bg:443/bg/a/view/cska-predstavja-otbora-v-sybota-169386", "text": "ЦСКА ще представи отбора си за новия сезон в Първа лига в събота, съобщи официалният сайт на „червените“. Това ще стане в контрола с третодивизионния „Вихрен“, която ще се играе на стадион „Българска армия“ от 19 часа. Входът е свободен, като феновете ще могат да видят в игра всички нови попълнения. Освен това от клуба направиха жест към запалянковците и обявиха, че администрацията ще работи извънредно в деня на контрола от 14 часа. Така всеки желаещ ще може да се сдобие на място и веднага с абонаментна карта за новия сезон. От ЦСКА напомнят, че в продажба са и билетите за домакинския мач с „Титоград“ (Черна гора) от I кръг на Лига Европа. Мачът в София е на 9 юли (вторник), а цените са от 15 до 150 лева. За мача ще бъдат отворени единствено централните сектори „А“ и „В“ заради липсата на седалки в сектор „Г“ и затова от клуба призоваха всеки желаещ да си вземе предварително билет, тъй като капацитетът на пропуските е ограничен и може да се стигне до предварително изчерпване.", "date": "2019.07.01", "title": "ЦСКА представя в събота отбора за новия сезон"}
{"url": "https://www.monitor.bg:443/bg/a/view/the-raconteurs-oglaviha-klasacijata-na-bilbord-za-albumi-169374", "text": "Групата The Raconteurs за първи път в кариерата си оглави престижната класация Топ 200 на \"Билборд\" за албуми, съобщи сайтът на изданието. По данни на Нилсен Мюзик от новия албум Help Us Stranger на рокаджиите за периода на отчитане са продадени 88 000 еквивалентни единици, които им отреждат първенството. Второ място в чарта заема рапърът Lil Nas X с дебютната си тава \"7\", от която са продадени 77 000 еквивалентни единици. Албумът включва двете версии на хитовото парче Old Town Road - едната, записана самостоятелно от рапъра, и втората в сътрудничество с изпълнителя на оригиналната песен Били Рей Сайръс. На трета позиция е певицата Били Айлиш с 57 000 продадени единици от албума When We All Fall Asleep, Where Do We Go?. Топ 5 се допълва от братята Джонас с Happiness Begins (40 000 продадени единици) и певеца и автор на песни Калид (36 000 продадени единици).", "date": "2019.07.01", "title": "The Raconteurs оглавиха класацията на \"Билборд\" за албуми"}
{"url": "https://www.monitor.bg:443/bg/a/view/lozan-panov-probutva-polski-model-za-politicheska-propaganda-169379", "text": "Тогата на олигархията в Темида Лозан Панов спретна поредната си провокация, лансирайки идеите на определени групи политизирани магистрати от Полша у нас. Пред рехава аудитория в зала „Тържествена“ на Съдебната палата в София лекция изнесоха полските върховни съдии Малгожата Герсдорф и Дариуш Завистовски. Двамата надълго и широко обясняваха как не са се поддали на политически натиск, за да защитят „независимото правосъдие“, което според тях съвпада с обществения интерес. Полските магистрати опитаха да внушат, че няма нищо лошо в политическо говорене от страна на съдиите, когато се защитава „върховенството на правото“. Сред рехавата публика освен няколко секретарки от ВКС присъстваха и дежурните участници от грантаджийското НПО „Правосъдие за всеки“ Петромир Кънчев, герой от стенограмите „АГРО-гейт“, заместникът му Велислав Величков и Георги Георгиев от прислужващото на Цветан Василев НПО „БОЕЦ”. Разбира се, в залата беше и дясната ръка на Панов – Калин Калпакчиев от свързаната с подсъдимия олигарх Иво Прокопиев и прокарваща интересите му в Темида организация – Съюза на съдиите. Панов избeгна с отиграни ловки подскоци неудобните въпроси на журналистите. Единственото, което коментира, беше, че е против идеята на правосъдния министър Данаил Кирилов за законови промени, позволяващи разследване на тримата големи в Темида. Шефът на ВКС се и ожали от собствените си проблеми със закона. \"Благодаря на изпълнителната власт за загрижеността. Аз я виждам тази загриженост в действията на други органи като НАП и други такива. Така че благодаря за това. Не е нужно това да се прави“, каза Панов, който има висящ казус в съда за неплатени 16 000 лв. данъци и несъответствие между декларирано и реално притежавано от него имущество в размер на над 100 000 лв. Това е втората международна конференция с политически характер, която Лозан Панов домакинства след 2017 г., когато в София пристигна тогавашната ръководителка на антикорупционната прокуратура на Румъния Лаура Кьовеши, за да лобира за въвеждането на т.нар. румънски модел и у нас.", "date": "2019.07.01", "title": "Лозан Панов пробутва полски модел за политическа пропаганда"}
{"url": "https://www.monitor.bg:443/bg/a/view/otlagat-plashtaneto-na-tol-taksite-za-1-mart-169380", "text": "Търговската експлоатация на тол системата, тоест реалното плащане на такса по пътищата, ще започне не по-късно от 1 март 2020 г.. На 16 август, както е по нормативна уредба, ще се даде старт само на техническата част от системата. Това обясни депутатът от ГЕРБ Александър Ненков на брифинг. Промяната на срока е внесена като законопроект за изменение и допълнение на Закона за пътищата. „Това го правим в унисон с проведените срещи с превозвачите, за да се намери необходимия консенсус за тарифирането, както и за обхвата на пътищата“, уточни Ненков. На 16 август трябваше да започне т.нар. търговската и техническа експлоатация за системата за тежкотоварните превозни средства над 3.5 тона. На проведените срещи с превозвачите обаче изказали притесненията си, че тарифирането ще се отрази директно на стоките от първа необходимост, които е много вероятно да поскъпнат. „Поради тази причина, през следващите няколко месеца всичко това ще бъде изчистено и се надявам да се намери необходимия баланс и доверие между двете страни – държавата и АПИ, от една страна, и превозвачите, от друга“, допълни депутатът. На този етап обхватът на тол системата включва магистралите, пътищата от първи клас и част от второкласните пътища. Ненков подчерта, че крайният срок за пълното въвеждане в експлоатация на тол системата е 1 март идната година. „Това е краен срок, в който ако системата заработи технически на достатъчно добро ниво и ако се постигне по-бързо необходимият компромис между двете страни, то тя може да стартира и много по-рано от тази дата. Но за всеки случай сме дали един краен срок, който няма да бъде повече удължаван“, пкатегоричен е Ненков", "date": "2019.07.01", "title": "Отлагат плащането на тол таксите за 1 март  "}
{"url": "https://www.monitor.bg:443/bg/a/view/loko-pd-gubi-ojbold-ludogorec-bez-trio-za-superkupata-169378", "text": "Героят за „Локомотив“ (Пловдив) от историческия финал за Купата на България срещу „Ботев“ Ален Ожболд е под въпрос за сблъсъка за Суперкупата с „Лудогорец“ в сряда от 20:30 ч. на националния стадион „Васил Левски”. Словенецът вкара с пе­та победното попадение във вратата на „канарчетата” и треньорът Бруно Акрапович разчиташе много да бъде сред основните му играчи за важния двубой. Ожболд обаче има хрони­чен проблем с адукторите, който често се обажда, а в последно време не тренира със „смърфовете”, за да не рискува здравето си. Леки проблеми имаше и Стивън Езе, но бранителят вече се готви на 100% със своите съотборници. В лагера на „Лудогорец“ пък аут са трима от основните футболисти - Вандерсон, Абел Анисе и новото попълнение Жоржиньо. Те ще пропуснат старта на сезона, като бразилецът е с контузия, Анисе е част от състава на Мадагаскар на Купата на Африканските нации, а Жоржиньо е в селекцията на Гвинея-Бисау. Билетите за Суперкупата ще се продават от 14 ч. в деня на сблъсъка на касите на „Васил Левски“, а цените варират 10 до 60 лв.", "date": "2019.07.01", "title": "„Локо“ (Пд) губи Ожболд, „Лудогорец“ без трио за Суперкупата"}
{"url": "https://www.monitor.bg:443/bg/a/view/ispanija-shampion-pri-mladejite-sled-boj-nad-germanija-169383", "text": "Испания е новият европейски шампион за младежи. На финала в Удине съставът на Хосе Луис де ла Фуенте победи с 2:1 Германия и си отмъсти на Бундестима за поражението с 0:1 в спора за титлата преди две години. Фабиан Руис откри резултата в 7-ата минута, а в 69-ата Дани Олмо затвърди успеха на иберийците. Германия отбеляза почетно попадение чрез Надим Амири в 88-ата минута. За последно “Ла Фурия“ беше на върха в тази възрастова група през 2013 година, когато на финала надви Италия. Титлата е пета за испанците, а толкова имат само италианците. Германия остана с две първи места. За най-добър играч на турнира беше избран Дани Себайос, а голмайстор стана Лука Валдшмит със 7 попадения. Новите шампиони пък бяха наградени от легендата Андреа Пирло.", "date": "2019.07.01", "title": "Испания шампион при младежите след бой над Германия"}
{"url": "https://www.monitor.bg:443/bg/a/view/opojariha-s-molotov-20-godishno-polo-169367", "text": "Двайсетгодишен автомобил „Фолксваген Поло“ е бил опожарен с котейл „Молотов“ на улица „Константин Величков“ пред къщата на собственичката му, 24-годишната Надежда В. Сигналът за горящото возило е бил подаден от 56-годишна съседка към 02,22 часа на 30 юни. При пристигането на място огнеборците заварили само нажежените до червено ламарини. В близост до останките е намерено счупено стъклено шише, в което е имало останки от адската смес. Образувано е досъдебно производство за умишлен палеж, собственичката няма криминално досие, работи се по различни версии, коментира началникът на РУ „Полиция“ в Града на розите Стойчо Крачолов. Според него не ставало дума за любовен триъгълник а за влошени междусъседски взаимоотношения.Иззети са били записи на няколко охранителни камери в съседство, но те били с лоша резолюция.  ", "date": "2019.07.01", "title": " Опожариха с “Молотов“ 20-годишна кола"}
{"url": "https://www.monitor.bg:443/bg/a/view/spipaha-pijana-akusherka-s-3-04-promila-169360", "text": "Пияна 48-годишна акушерка от София спипаха петрички пътни полицаи. Миналата вечер на пътя между Кърналово и Петрич униформените ококорили очи, когато насреща им идвала на зиг-заг „Шкода Фабия“. Вдигнали палката и проверили с дрегер водачката на колата Е.Л. , която с усилие слязла за проверката. Двамата полицаи свирнали от почуда, когато дрегерът отчел 3,04 промила алкохол в издишания въздух, съобщиха от полицията. Не помогнали молбите на 48-годишната шофьорка, че е акушерка от София, но работи в петричката болница. После категорично отказала да даде кръвна проба и като видяла, че няма да й се размине започнала да ругае и обижда пътните полицаи.  Днес вече изтрезняла тя се извини на колегите си за необмислената си постъпка: „Бях в София на имен ден и ми се наложи веднага да тръгна за Петрич. Съжалявам, няма да се повтори никога.“ Пияната акушерка е предадена на Районния прокурор.", "date": "2019.07.01", "title": "Спипаха пияна акушерка с 3,04 промила"}
{"url": "https://www.monitor.bg:443/bg/a/view/gorski-pojari-bushuvat-v-ispanija-i-germanija-169373", "text": "Испанските власти съобщиха днес, че пожарът, избухнал преди четири дни и обхванал хълмове край Мадрид, все още не е овладян, предаде АП. Около 500 огнеборци, подкрепяни от самолети цистерни, са на мястото на пожара, на 60 километра западно от испанската столица. Службите за спешна помощ в района на Мадрид информираха, че самолетите внимават да не засегнат гнезда на императорски орли. Началникът на противопожарната служба в Мадрид Агустин де ла Еран съобщи, че спадащите температури след рекордната гореща вълна през последните дни дават надежда, че огънят скоро ще бъде овладян. Температурите в района обаче все още са около 36 градуса по Целзий. Силен горски пожар избухна на територията на бивш военен полигон в германската федерална провинция Мекленбург-Предна Померания край северния германски град Любтен, съобщи ДПА. Общата площ на пожара в момента е около 430 хектара.  Евакуирани са общо около 500 жители на близките села. Около 350 пожарникари от Мекленбург-Предна Померания помагат на колегите си от провинция Долна Саксония. Гасенето се усложнява от опасността да се взривят голямото количество стари боеприпаси, останали в полигона.  Миризмата на изгоряло се усеща чак в провинциите Берлин, Бранденбург, Саксония и Саксония-Анхалт. Германският министър на околната среда в Мекленбург-Предна Померания Тил Бакхаус нарече пожара най-големия в историята на тази провинция.", "date": "2019.07.01", "title": "Горски пожари бушуват  в Испания и Германия"}
{"url": "https://www.monitor.bg:443/bg/a/view/kradci-zadignaha-kasite-na-starozagorska-avtokyshta-169363", "text": "Две метални каси с тегло от по 300 и 150 к са били задигнати от офиса на старозагорска автокъща. Сейфовете са били измъкнати за около 30 минути във времето от 02,00 и 02,30 часа през нощта на 29 юни. Крадците успели да прережат с ножица за арматура скобите на входната метална врата и необезпокоявано, въпреки монтираната сигнално – охранителна техника, да влязат в административната сграда, откъдето изнесли тежката си плячка. Сигналът за взлома е бил подаден към 03,00 часа във Второ РУ „Полиция“. Според собственика вътре в касите имало служебна документация и неголяма сума пари в брой. Образувано е досъдебно производство за извършено престъпление по чл. 195 от НК, иззети са записите от охранителните камери в съседство с автокъщата, която се намира по пътя от Стара Загора за село Богомилово. Предполага се, че извършителите са имали вътрешна информация за разположението на касите в сградата, защото има разбита само една врата.  ", "date": "2019.07.01", "title": "Крадци задигнаха касите на старозагорска автокъща"}
{"url": "https://www.monitor.bg:443/bg/a/view/rok-zvezdi-i-pravoslavno-shestvie-posreshtnaha-djulaja-169369", "text": "За първа година традицията на старите хипита да посрещат първото юлско слънце на морския бряг се примеси с нова инициатива - „Православен Джулай“ в Каварна. Докато легендарният глас на Rainbow и Uriah Heep Джо Лин Търнър изпълняваше на живо емблематичната песен July Morning на Камен бряг, под егидата на местната община и с благословията на Варненско-Великопреславския владика дядо Йоан, десетки православни участваха в литийно шествие до нос Чиракмана и древната базилика \"Св. Св. безсребреници Козма и Дамян\". Православната инициатива стартира в 5 часа сутринта, за да бъде отслужена литургия в античната църква от местния отец Василий в чест на Козма и Дамян, чийто празник честваме на 1 юли. Стотици обаче предпочетоха да видят изгрева с рок саунтрак, като на култовия Камен бряг освен Джон Лин Търнър на сцената излязоха и група Ахат със Звезди Керимидчиев. „Тук е мястото, от където започва свободният дух на България“, заяви един от най-големите български гласове малко след като слезе от сцената. Самият той посреща изгрева на това място вече 15 години, като в последните 3 подред се изявява и на сцена на скалите. Друг легендарен музикант – Джон Лоутън озвучи българския Джулай, но край Тутракан в местността „Лодкостоянка“. Той също дълги години пееше на Камен бряг по покана на бившия кмет на Каварна и негов личен приятел Цонко Цонев, който от няколко години помага в организацията на празника край Дунав. Именно на гласа на Uriah Heep логично беше поверена отговорността да изпее July Morning, докато проблясват първите слънчеви лъчи. В продължение на 12 часа на сцената край реката се изявяваха млади изпълнители и известни рок банди, сред които и БТР, които поставиха началото на лятното си турне \"Невидими стени\". Един от най-посетените купони беше този на плажа в Бургас, където музика огласяваше брега също в продължение на 12 часа, а изпълнението на парчето, дало име на Джулая, беше от група \"Сънрайс\" и певицата Амалия. Общината беше осигурила спасители и полицейска охрана през цялата нощ, както и дърва за огрев на онези, които предпочетоха да спят на открито, а най-смелите дори се изкъпаха в морето с настъпването на деня.", "date": "2019.07.01", "title": "Рок звезди и православно шествие посрещнаха Джулая"}
{"url": "https://www.monitor.bg:443/bg/a/view/posreshtnaha-sys-sladoled-zlatnata-ivet-169364", "text": "Златната медалистка от Европейски игри в Минск Ивет Горанова бе посрещната със сладолед при завръщането си у нас. „Знаят, че много обичам сладолед и след сваляне на килограми винаги ям. Не е позволено, но е много калоричен”, каза с усмивка 19-годишната каратистка пред очакващите я на летище „София“ журналисти. Тя бе категорична, че е заминала за Беларус с една единствена цел - титлата, и сребро и бронз не биха я удовлетворили. „Аз отидох да взема златото, защото всеки път и на световното, и на европейското все малко не ми достигаше да играя финал. Сега обаче бях на 100% готова и мотивирана да отида и да се сбия за него”, каза още тя. Дали е била разколебана във финала, когато украинката Анжелика Терлюга й поведе с 3:1? „За миг си помислих, че може и да не взема златото, защото нямаше много време. При нас до последната секунда нищо не се знае, обръщат се мачовете буквално в самия край. Не загубих надежда, веднага смених тактиката и започнах да мисля как да обърна мача. Знам слабите места на украинката и направих всичко по силите си, за да спечеля”, добави Горанова. През лятото тя ще проведе повече лагери и от септември започва участие по турнири от най-висок ранг, които носят точки за олимпийска квота.  ", "date": "2019.07.01", "title": "Посрещнаха със сладолед златната Ивет"}
{"url": "https://www.monitor.bg:443/bg/a/view/arestuvaha-sobstvenik-na-golf-zaradi-lozungi-sreshtu-mvr-169366", "text": "24-годишен жител на Сливен е бил задържан през уикенда заради изписани върху ламарините на лекия му автомобил „Фолксваген Голф“ ругатни по адрес на МВР, съобщиха от областната дирекция. При проверка на документите на голфа станало ясно, че същият не е регистриран по надлежния ред. Водачът му така и не успял да даде смислено обяснение за самодейността си. На метри от него са били закопчани още трима местни жители на по 29 и 21 години, които преди началото на рали „Монбат Сливен“  дрифтели и създавали предпоставка за живота и здравето на зрителите в района по пътя за връх Българка  на разклона за местността Карандила. Две коли на автоджигитите: „БМВ“ и  „ВАЗ“ също не са били регистрирани, като по купетата и двигателите им имало неотразени в документите им намеси. Автомобилите  са иззети, образувани са три досъдебни производства за хулиганство.", "date": "2019.07.01", "title": "Арестуваха собственик на Голф за лозунги срещу МВР"}
{"url": "https://www.monitor.bg:443/bg/a/view/davat-nov-jivot-na-antichnata-vila-armira-s-proekt-za-8-mln-lv-169362", "text": "С реализация на нов проект за близо 8 млн. лв. община Ивайловград възнамерява да увеличи в пъти посещаемоста на уникалната антична вила „Армира“, която се намира само на 4 км от пограничното градче. В момента се изработва техническото задание, което трябва да надгради свършеното по предходния проект „Великолепието на Армира „ /2005-2008/, привлякъл само за първото полугодие над 12 000 българи и чужденци, коментират директорът на общинския музей Величка Чорбаджиева. Новата инициатива предвижда недовършената от десетилетия язовирна кула да бъде оборудвана с асансьор, а на върха й да се разположи наблюдателна площадка с помещение за 3D-прожекции. Планира се изграждането на нов, подземен информационен център с помещения за галерия и ресторант, до който ще се стига чрез топла връзка със сегашния. Ще бъде построена нова защитна сграда над уникалните мозайки, под „покрив“ ще бъдат поставени останките от някогашните бани, а в съседство ще се направят пет павилиона, където туристите ще могат да наблюдават работата на местни занаятчии. Проектът предвижда ремонт и разширение на пътя, водещ до археологическия обект. Родеещата се с останките на античния италиански град Помпей вила \"Армира\" през м.г. е била посетена от над 16 000 туристи. Основният поток е през пролетно-летните месеци, намеренията са обектът да стане посещаем през цялата година, като туристите ще могат да се докоснат и до съседните обекти като средновековната крепост Лютица, където разкопките под ръководството на проф. Бони Петрунова продължават, до римския мост и гробищната могила край село Свирачи. Вила „Армира“ е открита при строителни работи за микроязовир през 1964 г.,археологическите проучвания са проведени под ръководството на ст.н.с. д-р Янка Младенова, а по-късно и от ст.н.с. д-р Гергана Кабакчиева от Националния археологически институт, с музей при БАН. Името идва от реката, край която се е намирало имението на древната тракийска фамилия, която полага основите й в самото на І в от н.е. На практика това е най-пищно украсеният частен дом (дворец) от римската епоха, разкрит по българските земи. Предполага се, че първият й владетел или владетел или наследник на тракийски цар, който заради особените си заслужи към Римската империя е получил специални права на патриций. Комплексът е съществувал около 3,3,5 века, изграждането му точно на това място напълно отговаря на изискванията, описани в древните римски автори Варон и Колумела, които казват, че една вила трябва да бъде построена до голям път, но не на самия път; в красива местност; близо до вода; на южен склон и най-важното до добри съседи. Вилата е била разположена върху площ от около 3 600 кв м, като в  югоизточния край на сградата е имало тераса за разходки и разговори сред природата. Била е разрушена през 378 г. при едно от готските нашествия под командването на вожда Фритигерн. Казва, че там е починал от раните си след битка край Хадрианопол римският император Флавий Юлий Валент, коментират екскурзоводът Петя Дървингова, като се позовава на десетилетните проучвания. Новият проект предвижда допълването на мраморната колонада, както и осигуряването на допълнителен достъп до уникалната мозайка, в чийто медалион  е изобразена Медуза Горгона , а в отделните фасети са образите на собственика  и децата му:момче и момиче. Както в богатите римски вили на Помпей и Херкулан и тук е била приложена схемата – разделена на сградата на две – първата част там където външните лица и гости  имат достъп, а втората – за частни лица. Спалните на собствениците от първите две поколения са били разположени в северозападната част на сградата.   Вилата се е отоплявала с тогавашното подово отопления наречено хипокауст, като топлият въздух е идвал откъм шест огнища извън сградата.Изследователите не изключват възможността водата в басейна да е била минерална. Още първоначалният дворец е бил на два етажа, като на първия е имало 22 помещения – зала за пиршества, приемна на  господаря, спални, баня по римски образец и други,организирани около един голям басейн в средата.  Край него били оформени четири покрити коридора. На един от  коридорите  е имало дървена стълба, за втория етаж, където са  били разположени още спални и работни помещения  за жените.    Долният етаж е изграден изцяло от камък.  Главния вход е бил от  запад и е бил е украсен с поне две колони. Преди броени дни, на 20 юни в Ивайловград се проведе обществено обсъждане във връзка с кандидатстването на общината пред ДЗЗД „Фонд за устойчиви градове“ и УО НА ОПРР 20104 – 2020 с проектно предложение „Устойчиво развитие на археологическия обект – антична вила Армира“, уточни кметът Диана Овчарова. Лично тя е оптимист, че финансирането ще бъде осигурено, основание за това и дава растящият интерес, включително и от чужбина, като само след две седмици на обекта се очаква група от 50 австрийски туристи. Междувременно античната вила все по-често привлича младоженци, които решават да сключат брак в уникалната обстановка срещу минималната такса от 50 лв.", "date": "2019.07.01", "title": "Дават нов живот на античната вила „Армира“ с проект за 8 млн. лв."}
{"url": "https://www.monitor.bg:443/bg/a/view/treska-za-rekorden-djakpot-drusa-italija-169354", "text": "След като миналата събота не бе ударен натрупания в „Супереналото“ рекорден джакпот от 178,1 млн. евро, във вторник вечер държавната хазартна машина на Италия изкарва на тезгяха 179 милиона и 600 евро! В 20 ч. и 30 минути утре вечер ще стане ясно дали някой от лудналите през тези дни десетки милиони италианци и техни съседи е уцелил печелившата комбинация от 6 числа. За разлика от нашето тото, където се печели с 6 познати от общо 49 числа, в „Супереналото“ обаче вероятността да станеш богат е два пъти по-малка, тъй като шестицата трябва да се удари измежду 90 числа. Местните математици са пресметнали, че вероятността това да се случи е 1 на 622 милиона, ама този твърде безперспективен изглед въобще не възпира обхваналата Апенините страхотна тото-мания. Най-тлъстата печалба, раздадена досега в италианското държавно тото, е 177,7 млн. евро, които бяха гушнати през 2010 г. от 70 души, закупили си отрязък от комбинация, подготвената от съдържател на приемателен пункт. Сегашният джакпот от 179 млн. и 600 евро е най-големият в историята на игрите с печалби на Апенините и втори в света след чукнатите неотдавна в американския „Пауърбол“ един и милиард и половина долара. Ако обаче и утре събираните вече близо година пари не бъдат спечелени от някого, то в четвъртък сумата ще надхвърли 180 млн. евро и треската за злато между Алпите и Сицилия, та даже и отвъд тях, ще стане още по-жестока.", "date": "2019.07.01", "title": "Треска за рекорден джакпот друса Италия "}
{"url": "https://www.monitor.bg:443/bg/a/view/uvolniha-tereza-mej-ot-muzeja-na-madam-tuso-169368", "text": "Восъчната фигура на британския министър-председател Тереза Мей беше махната от експозицията на Музея на мадам Тюсо още преди тя да напусне поста. Решението е взето след гласуване сред посетителите на музея. Восъчната фигура, за която са похарчени 150 000 британски лири, е прибрана в склад. Така остава празно мястото до инсталацията с черната врата с номер 10, копираща фасадата на резиденцията на британските министър-председатели. Тереза Мей беше възпроизведена с костюм с права пола в коралов цвят и папка в ръка, леопардови обувки и перлена огърлица. Восъчната й скулптура ще се присъедини към другите статуи на бивши министър-председатели, управлявали Великобритания след 1855 г. Името на новия британски министър-председател ще бъде обявено в края на юли. Ако главният претендент за поста Борис Джонсън наистина се наложи над конкурента си Джереми Хънт, музеят бързо ще може да обнови експозицията, защото вече има негова восъчна скулптура като кмет на Лондон. Тя обаче ще трябва да бъде коригирана малко, защото от 2009 г., когато е направена, Борис Джонсън отслабна, макар и само с 3 кг.", "date": "2019.07.01", "title": "Уволниха Тереза Мей от музея на Мадам Тюсо "}
{"url": "https://www.monitor.bg:443/bg/a/view/zashtitnicite-na-parka-v-plovdiv-s-otvoreno-pismo-do-kmeta-totev-169349", "text": "Защитниците на 16-декаровия парк зад хотел „Санкт Петербург” излязоха с отворено писмо до кмета на Пловдив Иван Тотев. В него те го питат защо се бавят дадените на среща при областния управител на Пловдив Здравко Димитров на 13 юни т.г. обещания. Отвореното писмо на жителите на квартала в район „Северен” идва в деня, в който се разбра, че градоначалникът на Пловдив е сменил изненадващо ресорния заместник-кмет по строителството инж. Димитър Кацарски. Обяснения и официална информация за тази смяна на този етап няма, но една от причините би могла да бъде именно забавената реализация на обещанията на властта за бъдещето на парка. „Паркът ни не е градинка. Това са 16 декара, на които бе предвидено да изникне огромна сграда с 1500 апартамента – поредният жилищен мастодонт в града. Няма да позволим това да се случи, още повече, че община Пловдив е съсобственик на терена, чрез старата тоалетна и бившите бункери на МО”, обясниха живеещи около парка. Неработещата от години, но съществуваща като инфраструктурно съоръжение тоалетна, от 21 юни т.г. е вече общинска, става ясно от отговора на местната власт до Инициативния комитет в защита на парка. По този начин община Пловдив придобива статут на съсобственик с вещни права върху имота. Същото трябва да стане и със старите бункери на военните, права върху които трябва да признае община Пловдив. На 6 май т.г. паркът бе посетен и от премиера Бойко Борисов, който на място се запозна с исканията на хилядите живеещи край хотел „Санкт Петербург”, а именно – паркът да остане зелена зона. Министър – председателят даде думата си на протестиращите в защита на парка, че там строителство няма да бъде допуснато. Засега обаче подробният устройствен план на терена все още не е променен и имотът е предвиден за застрояване, се казва в отвореното писмо на жителите. Те апелират община Пловдив да изпълни дадените както от премиера Бойко Борисов, така и от кмета обещания, а целта е една единствена – паркът да не бъде застроен.  ", "date": "2019.07.01", "title": "Защитниците на парка в Пловдив с отворено писмо до кмета Тотев"}
{"url": "https://www.monitor.bg:443/bg/a/view/kaka-lara-se-vihri-v-chereshkata-na-tortata-169365", "text": "Лазара Златарева, по-известна като кака Лара, ще даде старт на „Черешката на тортата“ тази седмица. Неин пръв помощник в кухнята ще е дъщеря й Бенджи. Двете залагат на семпла вечеря с меден привкус. Доброто представяне на домакинята ще е застрашено, защото някои от съставките в менюто не са подходящи за двама от гостите. Кака Лара компенсира ще недостатъците на вечерята си с оригинално поднасяне на десерта на място, в което са били само двама президенти и Тодор Живков. Като втори домакин ще видим продуцентът и репортер Марина Стоименова. Тя ще посрещне гостите в дома си, където ще ги изненада с безвъглехидратно меню на гръцка тематика. То включва хляб от сусамов тахан, палачинки със спанак, риба фагри с пюре от леща и десерт по собствена рецепта. В сряда щафетата поема актрисата Илияна Лазарова. Сцената за представлението ще е нейният дом, а по време на генералната репетиция в кухнята ще бушуват емоции и вълнение. Амбициозната красавица приготвя обилна вечеря – салата бурата, две основни и тематичен десерт – неин специалитет В четвъртък с песен на уста в кухнята ще влезе певецът Моисей. Той ще изкуши гостите си с типично българска вечеря. Домакинът ще постави рекорд по най-бързо пазаруване в предаването, защото се е подготвил с домашни продукти от неговото село. На трапезата поднася интересно презентирана салата, свинско бон филе с „дупени“ картофи, зеленчукова супа и десерт. Край на кулинарната седмица ще постави Димитър Тодоранов. Той ще приготви две салати, крем супа с омар, агнешко с картофи и десерт от детството му.", "date": "2019.07.01", "title": "Кака Лара се вихри в „Черешката на тортата“"}
{"url": "https://www.monitor.bg:443/bg/a/view/a1-s-pyrvata-5g-bazova-stancija-v-bylgarija-169351", "text": "А1 представи първата работеща 5G мрежа в България, след като получи честоти за тестови период от шест месеца. Компанията демонстрира възможностите на новата мрежа по време на специално събитие, на което 16 HD канала от телевизионното портфолио на телекома бяха излъчени едновременно на голям екран. Събитието имаше за цел да покаже едно от най-големите предимства на 5G мрежата на потребителско ниво – супербърз мобилен широколентов достъп, чрез който се постига значително по-висока скорост през мобилна мрежа, която може да се използва и за осигуряване на фиксирани услуги като телевизия и интернет. Телекомът показа година след като през февруари 2018 г. демонстрира основните предимства на новата мрежа от пето поколение – по-висока скорост (2,2 гигабита за секунда) и ултраниска латентност (1 милисекунда), което позволява предаването на голям обем от информация в реално време. Демонстрацията включваше високоскоростен тест на 5G, VR демонстрация и балансиращи индустриални роботи. Първата 5G базова станция в България заработи, след като А1 получи тестови честоти от Комисията за регулиране на съобщенията (КРС) за период от шест месеца за честотна лента от 3440 до 3540 MHz. През този период компанията ще има възможност да осъществява тестове на основните приложения върху 5G мрежата. А1 създаде нова страница на сайтa си, която е посветена на новото поколение мрежи. Тя съдържа полезна информация за развитието, приложенията и ползите от 5G: https://www.a1.bg/5g. „А1 се ангажира да прави технологиите достъпни за хората и се радвам, че спазваме това свое обещание, като изграждаме 5G бъдеще с необятни възможности. Бяхме първите, които демонстрирахме възможностите на 5G в началото на 2018 г., а днес показахме и първото приложение върху реална 5G мрежа. - супербърз широколентов мобилен достъп, ултра надеждна комуникация с малко закъснение и масирана комуникация между машини. Вярвам, че с вложените усилия и инвестиции ще продължим успешно да тестваме различните приложения на 5G мрежата и да започнем да предлагаме решения за нашите клиенти през 2020 година. За да се случи това, трябва да бъдат разрешени ключовите въпроси за индустрията: наличието на подходящи условия за придобиване на честотен ресурс, съобразени с развитието на пазара у нас и улеснен разрешителен режим за изграждане на мрежата“, сподели Красимир Петров, директор „Конвергентна мрежа и услуги” в А1 България, по време на събитието. „Комисията за регулиране на съобщенията приветства всички усилия, които са насочени към това потребителите у нас да получават достъп до най-новите технологии. През март приехме регулаторна политика, която създава облекчени условия за използване на радиочестотния спектър, улеснява въвеждането на нови цифрови технологии и услуги, и Радвам се, че А1 има готовност да изгради своята 5G мрежа, която безспорно ще промени живота ни към по-добро и ще направи бизнеса по-ефективен, като открие много нови възможности пред него”, каза председателят на Комисията за регулиране на съобщенията Иван Димитров. Възможностите на 5G за супербърз широколентов достъп ще доведат до напълно ново изживяване благодарение на VR (виртуална реалност), AR (добавена реалност) и MR (миксирана реалност) в гледането на cпopтни cъбития, ĸoнцepти, ĸyлтypни мepoпpиятия, гейминг и туризъм. Ултра надеждната комуникация с малко закъснение ще промени изцяло медицината с възможността за дистанционна диагностика и интервенции, транспорта с безопасното движение на автономните автомобили, както и управлението на големи промишлени съоръжения с помощта на индустриални роботи. Масираната комуникация между машини, най-много приложима в „Интернет на нещата”, ще осигури необходимата инфраструктура за пренос на Това ще бъде решаващо за налагането на един „по-умен” и по-свързан свят. Всичко това чувствително ще подобри качеството на живот на хората и ще оптимизира бизнес процесите. За внедряването на 5G А1 България работи съвместно с А1 Group, към която принадлежи. През март А1 Австрия получи лиценз за честоти за изграждане на 5G мрежа. Австрия е една от първите страни в Европа, които проведоха търг за честоти за въвеждането на 5G, като А1 Group e сред пионерите във внедряването на новата технология.", "date": "2019.07.01", "title": "А1 с първата 5G базова станция в България"}
{"url": "https://www.monitor.bg:443/bg/a/view/kasabov-ne-sym-dovolen-ot-greshkite-169358", "text": "Топ форма на световното през септември ще гонят състезателките ни по борба. Това обяви старши треньорът на женския ни тим Петър Касабов. Той призна, че не е доволен от представянето на своите на игрите в Минск заради допуснатите технически грешки, но ги похвали, че отново са сред елита на Европа, въпреки че не са в най-добра кондиция. В Беларус Мими Христова спечели сребърен медал, а с бронз се окичиха Миглена Селишка и София Георгиева. Относно петото място на Тайбе Юсеин специалистът коментира: \"И тя е човек, не беше на топ ниво физически, а и точно бяхме слезли от Белмекен. За нас важното е през септември на световното да вземе медал и квота за Токио“. Изключително щастлива на летище София бе шампионката в самбото Мария Оряшкова, която от 6 месеца се готви с националките по борба. „Медалът е най-ценен за мен и най-тежко спечелен. Трудно дойде, с минимални разлики, но аз отидох затова и бях сигурна, че ще го направя. Може би сега осъзнавам какво постигнах - като виждам колко приятели ме чакат”, сподели Оряшкова.", "date": "2019.07.01", "title": "Касабов: Не съм доволен от грешките"}
{"url": "https://www.monitor.bg:443/bg/a/view/nameriha-dvorec-na-3400-godini-v-severen-irak-snimki-169353", "text": "Германски и кюрдски археолози са открили дворец на 3400 години в Северен Ирак благодарение на продължителната суша, предаде ДПА. Постройката от минимум 2 000 квадратни метра с тухлени стени с височина до два метра е открита във водохранилище в Иракски Кюрдистан. Дворецът е бил част от древното царство Митани, съобщават специалисти от университета на Тюбинген, Германия. След като откриват постройката миналата есен, археолозите разполагат само с три седмици, за да я проучат, преди нивата на водата във водохранилището да се покачат отново. \"Копахме колкото се може по-бързо\", казват от германския екип. След покачването на водата дворецът \"изчезва\" напълно. В постройката са открити \"сензационни\" стенописи в ярки червени и сини цветове. Според германските археолози подобни находки са рядкост. Намерени са и десет клинописа. Кюрдският археолог Хасан Ахмед Касим смята откритието за едно от най-важните в региона през изминалите десетилетия.", "date": "2019.07.01", "title": "Намериха дворец на 3400 години в Северен Ирак (СНИМКИ)"}
{"url": "https://www.monitor.bg:443/bg/a/view/bolno-dete-poluchava-chast-ot-sredstvata-za-ivan-tomov-169352", "text": "Болният от Спина бифида 10-годишен Николай Митев получава част от средствата за Иван Томов, който загина на 17 май т.г., след като покори връх Лхотце в Хималаите. Парите бяха необходими, за да се свали тялото на русенския алпинист от планината и да се транспортира до България. Родителите на Иван – Юрий и Валентина, са решили да дарят на Ники сумата, която е събрана от граждани – общо 3220 лева. Въпреки че ГЕРБ преведе от партийната си субсидия 70 000 долара, много хора са внесли по сметката дребни суми. Сега тези пари ще помогнат да продължи лечението на Ники. Той е с вродено заболяване, претърпял е поредица от операции, но е необходима нова хирургическа интервенция в чужбина. Наскоро се навършиха 40 дни от смъртта на 35-годишния Иван Томов. Тялото му бе свалено от връх Лхотце от шерпи, а след това транспортирано от непалската столица Катманду до България. Погребението, на което дойдоха алпинисти от същата експедиция в Хималаите, бе на 9 юни в Русе. Родителите на Иван изказват огромната си благодарност към деветимата шерпи, свалили тялото на сина им от височина 7700 м на 6500 м, и на всички хора, които са помогнали и са били съпричастни към мъката им.", "date": "2019.07.01", "title": "Болно дете получава част от средствата за Иван Томов"}
{"url": "https://www.monitor.bg:443/bg/a/view/razdavat-bezplatno-voda-v-jegite-v-sofija-169359", "text": "Във връзка с високите температури Столичната община организира безплатно раздаване на минерална вода. Утре от 13 часа водата ще се раздава на четири пункта- на площадното пространство при храма „Света Неделя”, на Орлов мост - при езерото „Ариана”, на пилоните на НДК и на площад „Славейков“. „Инициативата е част от ежегодната кампания на Столична община за предоставяне на вода на гражданите в горещите летни месеци. Водата ще бъде раздавана от служители на общината до изчерпване на количествата“, съобщиха от „Московска“ 33.", "date": "2019.07.01", "title": "Раздават безплатно вода в жегите в София"}
{"url": "https://www.monitor.bg:443/bg/a/view/rakovite-kletki-izpolzvat-vitamin-s-kato-shtit-169355", "text": "След 20-годишни изследвания научен екип от университета в град Консепсион установи, че раковите клетки използват витамин С като щит, предаде АФП. Според медицинския изследователски екип, воден от д-р Коралия Ривас, около двадесетина тумора, станали обект на проучването, се захранват, като рециклират витамин С от организма. Но чилийските учени предупреждават, че това не означава, че трябва по някакъв начин да загърбим приема на този ценен витамин. Той ни предпазва от скорбут и е от решаващо значение за захранването на здравите клетки с енергия, за производството на колаген, за синтеза не невротрансмитерите, като дава своя принос и в имунната ни система. Според разкритите от учените механизми, раковите клетки улавят окислената форма на витамин С, вкарват я вътре в себе си, превръщат я в аскорбинова киселина с което се поддържат живи. Оказало се, че туморните клетки на рака на гърдата, на простатата и на кръвта са способни да натрупат по-големи количества витамин С от обикновените клетки. Тези запаси подсилват туморите и действат като щит при следващо лечение, като ги правят резистентни.", "date": "2019.07.01", "title": "Раковите клетки използват Витамин С като щит"}
{"url": "https://www.monitor.bg:443/bg/a/view/protest-sreshtu-zakrivaneto-na-otdelenija-vyv-vraca-169357", "text": "Медиците излязоха на протест във Враца срещу задаващото се закриване на отделения в болниците на Северозападна България. Те са недоволни от готвеното преструктуриране в трите областни болници и твърдят, че отделенията във Враца са пълни. Според справката за първото 6-месечие на годината, направена от детския лекар Бисер Тодоров, през болницата са преминали 7 177 пациенти. Това по думите му показва, че здравното заведение съвсем не е излишно. Д-р Тодоров каза също, че концепцията за реформа на здравния министър Кирил Ананиев не е ясна. Известният в региона детски лекар смята, че със закриването на което и да е отделение се нарушава структурният интегритет на болницата и се спъва цялостната й дейност. По време на протеста стана ясно, че отново са забавени месечните възнаграждения на медиците. Те все още не са получили заплатите си за май. Директорът на болницата Евгени Любенов обяви, че от Министерство на здравеопазването са го уведомили, че са в процес на преговори с отделни банки за отпускане на кредит за погасяване на дълговете и увери, че до 2-3 дни персоналът ще получи парите си. Въпреки изразеното недоволство, врачанските медици заявиха, че ще продължат да вършат работата си и няма да подават колективни оставки.", "date": "2019.07.01", "title": "Протест срещу закриването на отделения във Враца"}
{"url": "https://www.monitor.bg:443/bg/a/view/tamplieri-ot-komanderija-sv-sv-konstantin-i-elena-s-darenie-za-rb-nikola-furnadjiev-169345", "text": "Рицари и дами от командерия „Св.Св. Константин и Елена“ в гр. Пазарджик направиха дарение на РБ“Никола Фурнаджиев“ в областния град. Специализирана медицинска литература, художествена литература за възрастни и деца, издания на Ордена на тамплиерите на Йерусалим“ вече ще бъдат достъпни за широка читателска аудитория, благодарение на брат Емил Неделчев и брат Валентин Маринов, както и книжният фонд на командерия „Св.Св. Константин и Елена“. Дарението бе прието от директора на библиотеката Лъчезар Риков и експерти от неговия екип. Представителите на командерията имаха възможност да се запознаят с базата на най-голямата библиотека на територията на областта, както и с дейността, която се извършва там. Дарената литуратура ще бъде класифицирана и разпределена в отделните читални на библиотеката, а тамплиерската литература ще заеме своето място в най-новата зала. Тя е посветена на историята на библиотечното дело, като всеки желаещ може да придобие представа за развитието на писмеността от древността до наши дни. Почитателите на писаното слово, сред които има и много деца, могат да видят и докоснат различни видове носители на информация, като позабравените вече плочи, лентови касетофони, лентови камери и др. В най-новата зала се оказва почит на местните творци, които винаги са били акцент за дейността на РБ“Н.Фурнаджиев“. Това е второто дарение, което тамплиерската командерия прави за местната библиотека. Преди около година тамплиерите предоставиха около петстотин тома от личната колекция на сестра Мария Родева.", "date": "2019.07.01", "title": "Тамплиери от Командерия „Св. Св. Константин и Елена“ с дарение за РБ“Никола Фурнаджиев"}
{"url": "https://www.monitor.bg:443/bg/a/view/28-godishna-stana-jertva-na-telefonni-izmamnici-169346", "text": "28-годишна жена от Русе стана жертва на телефонни измамници. Въпреки широкото огласяване на случаите и кампанията срещу на ало измамите, младата дама се подлъгала и така се простила с 22 000 лева. Престъпниците приложили познатата схема за подпомагане на органите на реда при залавяне на телефонни измамници. Жената била потърсена на домашния телефон от мъж, който отправил заплахи към нея и близките й. При следващо обаждане непознат й се представил за полицай и я уведомил, че се извършва операция и я молят за съдействието й. Трябвало да даде всичките пари, които държи в дома си, а след акцията сумата щяла да й бъде върната. Жената имала 22 000 лева, които сложила в една чанта заедно с лични документи. Съгласно инструкциите оставила чантата до стълбите на църква в Русе и се отдалечила. По-късно разбрала, че е измамена. По случая се води разследване.", "date": "2019.07.01", "title": "Ало измамници преметнаха 28-годишна русенка "}
{"url": "https://www.monitor.bg:443/bg/a/view/4-5-mln-lv-za-drebnite-stopani-169297", "text": "Подкрепата е до €1250 за фермерДържавен Фонд „Земеделие“ (ДФЗ) преведе 4 512 536 лева на 4 176 кандидати по Схемата за дребни земеделски стопани (ДЗС), подали заявления за Кампания 2018.Това съобщиха от фонда. Заявяване за участие по схемата беше възможно единствено през референтната 2015 г., съгласно чл. 16 от Наредба 3 от 17.02.2015 г. за условията и реда за прилагане на схемите за директните плащания.     Право на подпомагане имат бенефициентите, които са подали заявления по Схемата за единно плащане на площ (СЕПП) и отговарят на минималните изисквания за получаване на директни плащания. За да се възползват от финансовата помощ те трябва да поддържат до 2020 г. най-малко толкова допустими площи - като размер, колкото са декларирали в заявлението си за Кампания 2015 г. За целта са длъжни да потвърждават участието по схемата всяка година през петгодишния период на нейното действие, като подават общо заявление за директни плащания.   Подпомагането за дребни земеделски стопани замества всички плащания по схемите за директни плащания. Финансовата подкрепа се формира ежегодно и индивидуално за всеки отделен бенефициент в зависимост от заявените схеми, като не може да надвишава 1250 евро, а плащанията в размер до 500 евро се закръглят на 500 евро.  ", "date": "2019.07.01", "title": "4,5 млн. лв. за дребните стопани"}
{"url": "https://www.monitor.bg:443/bg/a/view/podrjazvame-rozata-za-nov-cyftej-prez-esenta-169304", "text": "Основната задача през този сезон е розите да съхранят колкото се може повече листна маса. Тя държи сянка и хладина на растението. Не използвайте прецъфтелите цветове и пожълтелите листа за мулчиране, защото могат да се развият гъбички и могат да станат убежище на вредители. През юли и трябва да поливате растенията ежедневно. А ако просто полеете храста с вода отгоре надолу, това ще ги прероди. Най-добрият избор за подхранване по това време е органичната тор. Може да избирате между птича тор, рибен разтвор, пепел от кафяви морски водорасли и т.н. За да подготвите розите за втория им цикъл на цъфтеж (през есента), сега трябва да подрежете храстите, като отнемете около 1/3 от височината им.     Прецъфтелите декоративни храсти – филаделфус, спирея, лоницера, лигуструм, подрежете и оформете. Не забравяйте и обилните поливки. Подхранете с разтворени в поливната вода течни торове. Хранителните елементи са в лесно усвоима форма и растението веднага реагира положително. Поддържайте формите на чемшира. При добре оформени растения чемширът стои чаровно и стилно в градината. Конусовидната корона може да се получи при резитба по шаблон. Можете да си направите и различни фигурки от клонките на чемшира. Те се получават с помощта на конструкция и тел. Важно е да знаете, че резитбата се провежда в мрачен ден, за да не може яркото слънце да изгори клонките на местата на рязане. Ако пък искате да обкръжите лехите с цветя с дълга ограда от чемшири, орязани под линия, тогава трябва да работите с ножицата два пъти в годината - в края на май и в началото на юли. След подстрижката на чемшира през лятото можете да използвате излишните клонки като резници за размножаване. Нарежете ги на парчета с дължина 8-15 см и премахнете листата в долната половина на резника. Поставяме ги плътно едно до друго в почвата. За добро вкореняване е задължително поддръжка на постоянна и висока влажност. Над саксията на пръчка закрепете прозрачен плик и поставете саксията на тъмно място. Появата на нови листенца означава, че резниците са се вкоренили. Затова обаче ще е нужно повече време - близо година. На балкона На свеж въздух се изнасят абутилонът, азалията, аспарагусът, стайният бамбук, хибискусът (подберете му много светло място), хипеаструмът, драцената, листовидните кактуси, кливията, камбанките, марантата, млечките, палмите, папратите (под открито небе само в топлите нощи, или на шарена сянка и във влажен субстрат), пасифлората, бръшлянът, тиландсия, традесканцията (температурата трябва да не пада под 10 градуса), фикусите, хлорофитумът, екзакумът, юката. Висящите кошници трябва да се завъртат така, че колкото се може по често слънцето да ги огрява от всички страни. Тогава композициите ви ще изглеждат красиво отвсякъде. Поливайте растенията с престояла вода. Най-добре е да пълните съдовете, в които стои водата, ден преди поливането. Студената водопроводна вода предизвиква стрес у растенията и може да затормози развитието им. Премахвайте вредителите по растенията при първите признаци на поражение. С размножилите се вече вредители ще се справите много по-трудно. МАЛКО ЧЕЛО НА 13 СТРАНИЦА!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!           В плодовата градина една от най-важните грижи е поливането на новозасадените и на младите овощни дръвчета, за да не спира преждевременно растежът им. Водата ще се отрази благоприятно и на наедряването на плодовете при плододаващите овошки. При тях обаче, предимно при ябълките и крушите, особено важно е да се вземат мерки срещу провисването и счупването на клоните под товара на плодовете. Продължава прилагането на летните похвати за формиране на короните на младите дръвчета - филизене, привързване, отклоняване на младите леторасти и др. Юли е подходящото време за облагородяване на спяща пъпка на овощни семеначета, за присаждане „на зелено\" на лози и за вкореняване на зелени лозови резници.     Под товара на плодовете клоните на овощните дръвчета, особено на ябълката, крушата, пък и на сливата, провисват. Това не е желателно. Настъпват промени в движението на хранителните сокове, което може да има за последица и промени в растежните особености и залагането на цветни пъпки. Най-лошото обаче е, че крайният резултат може да бъде счупването на цели скелетни клони. Това вече е беда - ще се е отворила голяма рана, която бавно, дори едва ли ще зарасне, а и празното място в короната, от което губим плодове, трудно се попълва. Противодействието на тази неприятност е подпирането на клоните. Това е стара практика. Лошото е, че към нея в повечето случаи се прибягва, когато клоните вече са се огънали. Те трябва да се подпират през юли, още преди да са започнали да изменят положението си. Така ще се постигне по-добро огряване на плодовете и залагането на повече цветни пъпки.  ", "date": "2019.07.01", "title": "Подрязваме розата за нов цъфтеж през есента"}
{"url": "https://www.monitor.bg:443/bg/a/view/toto-pechalbi-tiraj-52-169361", "text": " Числа - (8, 17, 18, 25, 27, 49); 6 - няма, 5 - 9 по 2945,60 лв., 4 - по 57,00 лв., 3 - по 3,70 лв.; ДЖАКПОТ: 2 697 533,26 лв  Числа - (20, 22, 25, 27, 36, 37); 6 - 1 от 362 198,70 лв., 5 - 4 по 2438,70 лв., 4 - по 55,40 лв., 3 - по 4,50 лв.; ДЖАКПОТ: 300 000,00 лв.  I теглене - (5, 7, 17, 27, 31); 5 - 6 по 3620,90 лв., 4 - по 47,20 лв., 3 - по 3,70 лв.; II теглене - (2, 5, 9, 17, 31); 5 - 1 от 21 725,60 лв., 4 - по 76,90 лв., 3 - по 4,50 лв.  Позиции - (2, 7, 8); Цифри – (3, 0, 7); 3 - 5 по 10 431,80 лв., 2 - 1428 по 20,50 лв.; ДЖАКПОТ: 0,00 лв.  Числа - (24, 27, 30, 35, 48); Зодия 2 - Телец; 5+1 - няма, 5 - няма, 4+1 - няма, 4 - 4 по 500,00 лв., 3+1 - 10 по 100,00 лв., 3 - 180 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; 1,00 лв.; ДЖАКПОТ: 3 000 000,00 лв.  Година 64, месец 05, дата 17, ден - 4; I група - няма, II - няма, III - 1 от 349,00 лв., IV - 3 по 72,70 лв., V - 8 по 27,30 лв., VI - 7 по 24,90 лв., VII - 19 по 11,50 лв., VIII - 52 по 3,40 лв., IX - 51 по 5,10 лв., X - по 3,60 лв., XI - по 1,50 лв., XII - по 1,70 лв., XIII - по 2,30 лв., XIV - по 1,10 лв., XV - по 1,00 лв.; ДЖАКПОТ: 3974,60 лв.                   \"5 от 35\"                 385567513                 Дупница  \"5 от 35\"                806794645                 Ловеч                    \"5 от 35\"                335860596                 Враца \"5 от 35\"                514194384                 Смядово                    \"5 от 35\"                425218891                  Перник", "date": "2019.07.01", "title": "Тото печалби - тираж №52"}
{"url": "https://www.monitor.bg:443/bg/a/view/levski-ostana-bez-napadatel-za-liga-evropa-169350", "text": "Тежка новина за треньора Петър Хубчев долетя днес, след като стана ясно, че новото попълнение на \"Левски\" Дени Алар ще бъде извън терените за месец. Това означава, че \"сините\" остават без атакуващ футболист за първия мач от Лига Европа срещу \"Ружомберок\" на 11 юли, тъй като и Станислав Костов е аут поради наказание. Така за мача в Словакия \"сините\" ще могат да разчитат в предни позиции само на юношата Илия Димитров. \"Монитор\" научи от лекарския щаб на \"Левски\", че Дени Алар има сериозен проблем в прасеца и ще пропусне старта на сезона. На медицинските прегледи преди подписването на контракта състоянието на футболиста е било отлично, но проблемът се е появил няколко дни след сделката. В същото време \"сините\" обявиха старт на предварителната продажба на билетите за гостуването на в Словакия срещу \"Ружомберок\" от първия квалификационен кръг на Лига Европа от утре, 2-и юли. Двубоят е на 11-и юли, четвъртък от 19:30 часа българско време. Цената на билета е 20 лева, а продажбата ще става само срещу документ за самоличност (лична карта или международен паспорт). \"До 3-и юли, сряда, включително, билети ще могат да закупуват само притежателите на абонаментни карти за сезон 2018/2019 срещу представянето на абонаментната карта. Няма ограничение в бройката на билетите, които един привърженик може да купи, стига да може да предостави списък с трите имена, документите за самоличност и номерата на абонаментните карти на хората, за които купува билетите. За всички, желаещи да подкрепят \"Левски\" в Словакия, е важно да знаят, че влизането на мача в \"Ружомберок\" ще става само срещу представяне на документ за самоличност на входа на стадиона\", обявиха от клуба. На 4-и юли, четвъртък, неизкупените от притежатели на сезонни карти билети ще бъдат пуснати в продажба в магазина на \"Левски\" срещу лична карта или международен паспорт. Привържениците, които имат постоянно местоживеене в чужбина, и искат да посетят мача с \"Ружомберок\", могат да направят своята заявка на имейл: office@levski.bg, като в заявката посочат трите си имена и документ за самоличност. В потвърждение на заявката всеки от тях ще получи и инструкции как да заплати и получи билетите си. Краен срок за заявки – четвъртък, 4-и юли, до 17:30 часа. \"Обръщаме се към всички привърженици да подкрепят отбора на старта му в европейските клубни турнири този сезон, но без прояви на агресия, насилие, расизъм и ксенофобия, тъй като те могат да донесат допълнителни тежки наказания от УЕФА на любимия ни клуб\", призоваха от лагера на \"Левски\" чрез клубния сайт.", "date": "2019.07.01", "title": "\"Левски\" остана без нападател за Лига Европа"}
{"url": "https://www.monitor.bg:443/bg/a/view/do-2022-zaplatite-na-shofiorite-v-gradskija-transport-na-sofija-skachat-s-30-169348", "text": "В следващите три години заплатите на шофьорите в градския транспорт в София ще скочат с 30%. Това се договориха на среща кметът на града Йорданка Фандъкова и синдикати. Тригодишното споразумение за увеличаване на възнагражденията ще бъде внесено в Столичния общински съвет (СОС) за гласуване и при одобрение влиза в сила от следващата година. В него е записано, че парите на шофьорите ще скачат по 10% на година. Фандъкова припомни, че от началото на годината два пъти са увеличавани заплатите също с по 10%. „Това е един много сериозен скок в резултат на тежки и продължителни преговори. През март постигнахме договореност за начало на обсъждането на тригодишно споразумение с цел да се даде преспектива на хората и да привличаме повече желаещи да работят в системата на градския транспорт. Това е целта - да има повече хора, които желаят да работят тази работа, резултатите са налице“, обясни кметът. По думите й вече имаме тенденция за привличане на нови водачи в автотранспорта, въпреки че все още недостиг същестувава. При напуснали 42 шофьори имаме 97 новопостъпили, изтъкна кметът. В момента се търсят 100 водачи на тролеи и трамваи и 100 шофьори в автотранспорта. Фандъкова посочи още, че има напредък и по отношение на социално-битовите условия на служителите.  Директорът на „Столичен автотранспорт“ Слав Монов заяви, че средната брутна работна заплата за водачите в автотранспорта за януари е била 1800 лв., за февруари - 1900 лв., за март минава границата от 2000 лв. През април и май брутните заплати вече са 2200 и 2300 лева за водач, което значи „чисто“ 1800 лв., обясни Монов. Президентът на КТ „Подкрепа“ Димитър Манолов пък предлага на общината нощния транспорт в града да бъде даден на частен оператор, който определя цената на билета. За пореден път синдикатите обявиха категоричната си позиция против нощните возила във вида, в който съществува в момента. Той цитира данни, според които нощем един автобус вози едва по 20 човека. По думите му средните разходи, които се правят за превозване на един човек нощно време, са около 10 лева.  Фандъкова обаче заяви, че по темата за прехвърляне на дейността на частен оператор все още не е постигнато споразумение със синдикатите. По думите й, въвеждането на нощен транспорт е стъпка към подобряване на условията в града. „Факт е, че разходите за този транспорт са много по-големи, отколкото за транспорта през деня. Остава да анализираме, да обсъждаме, да мислим, защото това са тежки преговори, коментира столичният кмет. Ще продължим да разсъждаваме по тази тема, но към момента не предвиждаме някаква промяна“ каза кметът.", "date": "2019.07.01", "title": "До 2022: Заплатите в градския транспорт на София скачат с 30%"}
{"url": "https://www.monitor.bg:443/bg/a/view/opisaha-kak-chovek-se-chuvstva-predi-smyrtta-169347", "text": "Учени разкриха как хората се чувстват преди смъртта. Разработката е на учени от Дания, Германия и Норвегия, която беше представена на V конгрес на Европейската академия по неврология в Осло, Норвегия. Участниците в проучването, интервюирани от специалисти, казват, че са почувствали аномално възприемане на времето, изключителна скорост на мислене, ярки чувства, както и усещане за отделяне от телата си. Учените, провели изследването, са установили, че всеки десети човек може да преживее така наречените преживявания на смърт, независимо от степента на опасност от ситуацията, в която се намира. Учените проведоха онлайн проучване на повече от 1 000 души от 35 страни, като ги помолиха да отговорят на редица въпроси за това, дали са преживели мистични преживявания, свързани със смъртта и какви са били те. Близо 300 от респондентите са съобщили, че имат опит с подобни изживявания, които са били еднакво чести, както за хората, които не са в смъртна опасност, така и за тези, които са били в наистина животозастрашаващи ситуации. За такова се счита, например инфарктното състояние или автомобилна катастрофа. \"Опитът, който най-често съобщават участниците в изследването, е: аномално възприемане на времето (87%), изключителна скорост на мислене (65%), изключително живи чувства (63%), чувство за отделеност от тялото или излизане от нея (53%)\". Учените са открили връзка между появата на смъртни преживявания и фазата на бързото движение на очите - периода на сън, който се характеризира с повишена активност на мозъка. Един от признаците на тази фаза е именно бързото движение на очните ябълки. Преди година американска фирма се опита да създаде алгоритъм, с чиято помощ да предказва датата на смъртта при нелечимо болни. \"В състояние сме да определим кои пациенти ще умрат след седмица, след няколко седмици или след година. В състояние сме да определим точно и разходите по лечението на даден пациент\". Така Бил Фърст рекламира продукта, създаден от неговата фирма \"Aspire Health\". Съфинансираната от Гугъл фирма оценява с помощта на алгоритми лекарските диагнози на пациентите и съпоставя картината на заболяването с най-често прилаганите терапии. Целта е да се предотврати разхищаването на лекарства и средства за нелечимо и тежко болни пациенти за които се знае, че няма да живеят дълго.", "date": "2019.07.01", "title": "Описаха как човек се чувства преди смъртта"}
{"url": "https://www.monitor.bg:443/bg/a/view/otkriha-pyrvija-porno-universitet-169343", "text": "В град Маделин, Колумбия, бе открит първия порно университет в Света. „Висшето учебно заведение“ работи от май 2019 година и в него вече са се записали 12 студенти, които учат каква е техниката на снимането на филми за възрастни и разпространението им след това. Съобщава се, че учебният процес не се ограничава само с лекции, но се извършват и практически занятия. Сред изучаваните теми са – как да създадем идеалният порнодекор, значението на ерекцията и как да бъдеш порноактриса в обществото на мачовци. Университетът е основан от порноактрисата Амаранта Ханк.", "date": "2019.07.01", "title": "Откриха първия порно университет"}
{"url": "https://www.monitor.bg:443/bg/a/view/borisov-njamame-reshenie-prodyljavame-utre-169344", "text": "България е отказала поста на Върховен представител на ЕС по въпросите на външните работи и ще се бори еврокомисарят ни Мария Габриел да запази сегашната си позиция. Това стана ясно от коментар на премиера Бойко Борисов след продължилата 40 часа среща на лидерите на ЕС, на която се договорят как ще бъдат разпределени шефските постове в институциите на Съюза. Въпреки дългите преговори не се стигна до конкретно решение и разговорите ще продължат и днес, съобщи премиерът. По думите му за дипломат номер 1 на ЕС са спрягани и сегашният ни еврокомисар Мария Габриел, и предшественикът й в ЕК Кристалина Георгиева, която в момента е главен изпълнителен директор на Световната банка. „Мария Габриел си е еврокомисар, който правителството ще потвърди за следващия избор. Предлагат да бъде върховен представител, предлагат също други колеги, италианският колега-Кристалина Герогиева“, разказа Борисов. Той обясни, че основните причини за отказа да поемем важния пост са преговорите със страните от Западните Балкани за присъединяването им към ЕС и важността да имаме комисар „с реален ресор“. „Кое е по-важно за нас, няма как и двете - комисар с реален ресор или върховен преговарящ. Представете си, че страните от Западните Балкани не бъдат поканени и тогава косовари, албанци, македонци, сърби ще кажат заради българката не стана“, разкри опасенията си Борисов и допълни, че правителството ще потвърди кандидатурата на Габриел, която отговаря за цифровата икономика и цифровото общество, за досегашния й пост. Относно непотвърдената официално информация, че Георгиева е спрягана и за шеф на Европейския съвет пък, Борисов каза, че това е невъзможно, защото либералите са неотстъпчиви по темата, което по думите е и причина цяла нощ да няма никакво решение. Премиерът коментира също така, че към момента мнозинство могат да формират ЕНП и социалдемократите, в него да се включат и лебералите с позиция и тогава щяло да има работеща формула, която гарантира мнозинство в самия Европарламент. По думите му се върви към вариант Франс Тимерманс от ПЕС да оглави ЕК, а кандидатът на ЕНП Манфред Вебер Европейския парламент. Министър-председателят бе категоричен, че трябва да има компромиси. Той защити тази си теза и в разговор с Тимерманс, който проведе в понеделник след полунощ в постоянното представителство на страната ни в Брюксел. „Знаете какво е важно за нас“, обърна се към него Борисов, след което изброи мониторинга, който България иска да отпадне и приемането ни в Шенген. Тимерманс от своя страна заяви: “Винаги съм бил открит и честен и винаги съм изразявал възхищението си от това, което правите и за борбата с корупцията във вашата страна. Имали сме много откровени дискусии по това и това е основата, на която оценявам нашето приятелство”.", "date": "2019.07.01", "title": "Отказахме българин да е дипломат №1 на ЕС (ОБНОВЕНА+ВИДЕО)"}
{"url": "https://www.monitor.bg:443/bg/a/view/kiseloto-mljako-samo-ot-bg-surovina-i-bez-dobavki-169303", "text": "Българското кисело мляко ще се прави само от българско сурово мляко и традиционна българска закваска. Не се допуска влагането на добавки като сухо мляко. Другото условие е продуктът да е произведен на територията на България. Това предвиждат документите, които родни млекопреработватели са внесли в Министерството на земеделието, храните и горите за европейска защита на българското кисело мляко като географско означение, съобщи шефът на браншовата асоциация Димитър Зоров.     Производителите са няколко и са обединени в Сдружение „Български традиционни млечни продукти“. Сега топката е в министерството, което трябва да придвижи документите към Брюксел. След това ще тече срок, в който защитата на географското означение може да се атакува. Очаква се това да направят гърците, които имат сходен продукт на нашето кисело мляко. В документите се предвижда българско да се нарича само киселото мляко, което отговаря на сега действащия БДС, който е най-близък до традиционната рецепта. Това означава, че в него сухо мляко не може да има. Освен това продуктът трябва да е само от произведено в България сурово мляко.     Същите документи за европейска защита са внесени и за бялото саламурено сирене, предстои това да се случи и за кашкавала. Относно сиренето условието отново е то да е произведено само с българска суровина, по традиционна технология и рецептура, и с българска закваска. Паралелно в Народното събрание се гледа законопроект, с който отпада националната защита за няколко вида традиционни български храни, сред които киселото мляко, сиренето и кашкавалът. Това се прави заради изискванията на Европейската комисия. След влизането ни в ЕС, съгласно регламент на съюза, националната защита пада и може да се кандидатства за общоевропейска. Страната ни и до ден днешен не е отменила националната защита, поради което има и предупреждение от Брюксел, че ЕК може да започне съдебно дело срещу нас. Междувременно млекопреработвателите искат да се даде 1 година гратисен срок за пълното отпадане на националната защита на традиционните продукти. Целта е повече компании да могат да се включат към сдружението, което придобива правата да използва географското означение. От друга страна Зоров отказа да коментира, след като европейска защита се получи и с българско кисело мляко да може да се означават само продукти, произведени по БДС, какво ще пише на етикетите на млякото с добавки, произведено от вносна суровина. По думите му и сега е незаконно такъв продукт да носи наименованието „Българско кисело мляко”.", "date": "2019.07.01", "title": "Киселото мляко само от БГ суровина и без добавки"}
{"url": "https://www.monitor.bg:443/bg/a/view/livanski-hrani-v-cum-169292", "text": "Заместник-министърът на земеделието, храните и горите д-р Янко Иванов участва  в  специализираното изложение „Lebanese Agro – Food Expo 2019“, което се проводе от 27 до 29 юни в ЦУМ. Той обяви, че през 2018 г., търговията между България и Ливан е била на стойност 175 млн. щ.д., което бележи увеличение от над 20%. Обменът на селскостопански стоки между двете страни през същата 2018 г. възлиза на 43,5 млн. щ. д. Водещите селскостопански продукти в българския износ за ливанския пазар са сирена, цигари, царевица и пшеница. Участие в изложението взимат производители и износители на ливанска продукция в областта на земеделието и хранително-вкусовата промишленост.", "date": "2019.07.01", "title": "Ливански храни в ЦУМ"}
{"url": "https://www.monitor.bg:443/bg/a/view/do-15-uli-priemat-dokumentite-po-de-minimis-169294", "text": "От 28 юни до 15 юли 2019 г. ще продължи приемът на документи по схемата de minimis за земеделските стопани, отглеждащи крави, юници, биволи, овце – майки и кози – майки, одобрена с Решение на Управителния съвет на ДФ „Земеделие“ от 17.06.2019 г. Документи ще се подават лично или чрез упълномощено лице в областните дирекции на Фонда по постоянен адрес за физическите лица и по адрес на управление за юридическите лица.     Общият размер на отпусната помощ е 26,3 млн. лева. От нея могат да се възползват стопани, които са подали валидно заявление за директни плащания за 2019 г. Земеделските стопани се подпомагат за допустимия брой животни за Кампания 2018 г. по схемите за директни плащания. Фермерите трябва да имат:  • най-малко 5 броя крави, юници или биволи, както и не повече от 15 декара постоянно затревени площи на животинска единица за Кампания 2018. • от 10 до 300 броя овце-майки или кози-майки, допустими за подпомагане за Кампания 2018; • минимум 301 овце-майки или кози-майки, както и не повече от 15 декара постоянно затревени площи на животинска единица за Кампания 2018.        Подпомагането е разпределено, както следва: • до 40 лв. за крава и юница до 250-то животно;  • до 40 лв. за бивол до 250-то животно;  • до 20 лв. за крава и юница от 251-то до 500-то животно;  • до 20 лв. за бивол от 251-то до 500-то животно;  • до 15 лв. за овца-майка или коза-майка при минимум 10 животни; • до 7 лв. за овца-майка или коза-майка за стопанства с най-малко 301 животни.         Ползвателите на помощта трябва да имат и актуална регистрация като земеделски стопани, да нямат изискуеми задължения към ДФ „Земеделие“, да не са в открито производство за обявяване в несъстоятелност, да не са обявени в несъстоятелност или ликвидация. Общият размер на помощите de minimis за един земеделски производител, както и за едно и също предприятие, не може да надхвърля левовата равностойност на 25 000 евро (48 895,75 лв.) за период от три бюджетни години (2017 – 2019). След обобщаване на приетите заявления ДФ „Земеделие“ ще определи размера на помощта за всеки бенефициент. Помощта ще бъде изплатена на стопаните до 9 август 2019 г.", "date": "2019.07.01", "title": "До 15 юли приемат документите по  de minimis"}
{"url": "https://www.monitor.bg:443/bg/a/view/bratja-prevyrnaha-zapustjalo-loze-v-lavandulovo-pole-169298", "text": "Двама братя от гоцеделчевското село Господинци направиха свой оригинален жизнен избор, вместо да мрънкат от безработицата в района и да поемат пътя към чужбина. Преди девет години 29-годишният сега Исмаил и 2 години по-малкият Ведат Хаджиеви разчистили с много труд изоставените преди повече от 30 години лозя край селото им и...  започнали да гледат разсад лавандула.   „От 4 години насам си направихме собствени насаждения. В началото беше много трудно, докато подготвим площите, понеже не бяха обработвани от 30 години и бяха  обрасли с много тръни. Усилията бяха много, също  така и разходите не бяха малки, но ние не се отказахме, защото го правим с много желание“, разказа за „Телеграф“ баткото Исмаил.  Първата година засяхме 10 декара и така всяка  година ги увеличавахме. Досега вече имаме 60 декара, добави той.              Идеята да се захванат с тази непозната в района дейност се родила от техен колега и приятел, живеещ в Гърция. Той също по това време започнал да се занимава с лавандула, така и те решили да се пробват. Според тях тънкостите при отглеждане на лавандулата не са малко. Както при разсада, така и при  насажденията. Най-сериозният проблем при отглеждането на лавандула е, ако по време на жътвата започне да вали дъжд. Тогава добивите са много ниски. Проблем е липсата на работна ръка при жътвата, която братята започват след броени дни. Жъненето на лавандула се извършва ръчно със сърпове.      Още в деня на жътвата зелената маса се извозва в Разлог, където има дестилерия. Лавандулата се дестилира, както се вари ракия и се получава лавандулово масло. За което има пазар в България. Тази година братята Исмаил и Ведат очакват количеството зелена маса да е над 30 тона.   Исмаил вече е младоженец.  Доскоро и двамата  ергенували,  но на 20 юни 2019 г. Исмаил вдигнал сватба с любимата си. „Имам нейната подкрепа и се надявам да се включи в отглеждането на лавандулата.  Ние всичко това го приемаме като хоби, не като бизнес. Харесва ни да се занимаваме с това като цяло“, обнадежден е Исмаил.       Кметът на Господинци Ахмед Ходжов се хвали със своите млади съселяни: „От 2006 година умишлено избягвах да ходя в местността Лозята, защото ми навяваше тъжни мисли. Бях последният от селото, който изостави лозето, завещано от дядо ми и татко ми. Там, където някога е била колибката на пъдаря, който е пазил лозята на Господинци и Осиково, видях как двамата братя са превърнали запустелите лозя в лавандулови полета. Добре подредени полета с едногодишна, двегодишна, тригодишна и четиригодишна лавандула изпълниха погледа ми“, сподели по телефона Ахмед Ходжов.", "date": "2019.07.01", "title": "Братя превърнаха запустяло лозе в лавандулово поле"}
{"url": "https://www.monitor.bg:443/bg/a/view/v-pyti-po-evtin-rouming-za-zapadnite-balkani-169341", "text": "Oт днес гражданите и бизнесът в шест балкански държави - Албания, Босна и Херцеговина, Косово, Северна Македония, Черна гора и Сърбия, ще плащат в пъти по-малко, когато са в роуминг в региона на Западните Балкани, след като влезе в сила новото регионално споразумение за роуминга между тях, съобщиха от пресцентъра на Представителството на ЕК в България . Потребителите ще ползват значително намаление на техните роуминг тарифи в региона, като цените за изходящи обаждания падат средно с 65%, а за входящи с 62%. За един смс ще се плаща с 58% по-малко. Най-драстично е намалението за пренос на данни - 78%. Така един мегабайт вече ще струва максимум 20 евроцента. Новото регионално споразумение е първата стъпка за постигане на \"роуминг като у дома\" в рамките на Западните Балкани, като допълнителни намаления на тарифите се очакват от 1 януари 2020. Това споразумение е част от Цифровата програма за Западните Балкани, инициирана от българския еврокомисар за цифровата икономика и обществ Мария Габриел по време на Българското председателство на Съвета на ЕС. Споразумението бе подписано на 4 април. Мария Габриел бе медиатор на преговорите между политическите лидери на шестте държави и мобилните оператори. \"Регионалното споразумение за роуминга, което влиза в сила днес, е важен сигнал за регионално сътрудничество и интеграция, заяви Габриел. Тя добави, че приветства политическия ангажимент, показан от всички в региона при договарянето и прилагането на споразумението навреме. „Основната цел е защита по най-добрия начин на интересите на гражданите и бизнеса от Западните Балкани\", завърши българският еврокомисар.", "date": "2019.07.01", "title": "В пъти по- евтин роуминг за Западните Балкани"}
{"url": "https://www.monitor.bg:443/bg/a/view/pet-izpitani-bezplatni-prilojenija-za-pochivkata-bonus-169340", "text": "Темата за личните финанси е дъвкана, но като всяка дописка има какво да се дописва. От горните редове ви става ясно, че ще си говорим за пари, точно тези които искате да запазите или да похарчите с кеф. Днес ще обсъдим и двете: кинтите, които ще спестите докато пътувате. Ето за начало пет приложения (май станаха повече), които не струват \"деньги\", но ще ви спестят време и нерви. Безплатен интернет достъп по света?! Възможно е. В едно приложение са събрани над 2 милион Wi-Fi точки. У нас отдавна мобилните оператори предлагат на приемливи цени много гигабайти, но в чужбина трябва да пазим роуминга, особено ако трябва да качим десетките селфита на облака. Картата офлайн го прави идеалното приложение за пътуване. Автоматично свързване с Wi Fi веднага след като е налице е перфектно за летищата. Простичко, но работи. Приложението е чудесно за пътуване по света: събира всякакви резервации, самолетни билети, билети и карти за градски транспорт, купони за отстъпка, клиентски карти и тем подобни във виртуалния ви портфейл. Поддържа Apple-ския .pkpass формат, работи с NFC чрез codeREADr, интегриран е с RENFE, entradas.com, airberlin, Lufthansa, Kinepolis, Cleartrip, WizzAir, ticketea, Swiss International Air Lines, Nettbuss, Resorts World Manila, Hesta, Binter Canarias, Ticketfly, Virgin Australia, Рамблер, Walnut Passes & Germanwings и др. Абе, найс, а! Да, знам, че го знаете, но може да го преоткриете в редовете по-долу, защото има възможност да свалите картите офлайн предварително; можете да си добавяте лични места, да ги споделяте и да се виждате с приятели в реално време; най-интересните и отрупани със забележителности, магазини и ресторанти зони се показват в по-тъмен цвят на картата; има подробен таймлайн, с който можете да виждате кога, къде сте ходили; можете да видите как да се придвижите с обществен транспорт, автомобил, велосипед и дори пеш от точка А до точка Б; покрай програмата Google Local Guides, приложението напредва с много висока скорост и почти всички хотели, ресторанти, забележителности и др. интересни обекти вече се оценяват в рейтингова система (Алтернативите,ако не сте фен на Google са Rome2Rio и Maps.me). Всеки от нас има нужда от надеждна информация при пътуване, но далеч от класациите като \"10 места за туристите в Неапол\". Младото поколение пътешественици, съставящо маршрута на посещение в града, се опитва да намери атракции, които не се възпроизвеждат от хиляди пощенски картички. Ето тук е дупката, която запълва Cool Cousin. Хиляди местни гидове, които да ви се притекат на помощ, за да се насладите на наистина ценните места, които ви вълнуват. Иначе казано, ще спестите пари, време и нерви. Достатъчно е веднъж, преди пътуването, да изтеглите приложението на мобилния си телефон, така че личният водач в града да бъде с вас. Супер яко приложение за придвижване с градски транспорт, нали сме еко, а и най-евтино. Прави ти маршрути, показва кои са най-близките спирки и т.н. Бонус е, че може да си го ползваш и в София и работи по-добре от сайта на Градска мобилност. Десетки пъти проверено. Ето го и бонуса от заглавието. Приложението Momondo е чудесно за търсене на евтини билети, в което се кълна. Дава най-добрите цени, както и опции – най-евтин билет, най-добро съотношение между цена и време на пътуването/брой прекачвания, най-удобен (и съответно най-скъп) билет и прочее. Дава ти да си правиш и multi-city комбинации, което е супер удобно за пътешествия с повече от една спирка. Дай ми трипове. Алтернативата е SkyScanner.", "date": "2019.07.01", "title": "Пет изпитани безплатни приложения за почивката + бонус"}
{"url": "https://www.monitor.bg:443/bg/a/view/analiz-na-agrometeorologi-ch-nite-uslovi-ja-prez-mesec-uni-2019-g-169309", "text": "След сравнително хладното време през пролетните месеци април и май, месец юни се характеризираше с бързо покачващи се и често надхвърлящи нормата температури и валежи със силно изразено неравномерно пространствено разпределение в земеделските райони на страната. Най-ниска беше средна денонощна температура на въздуха за периода в София 20.0ºС, а най-висока в Лом и Силистра 23.7ºС. Отклоненията на средните денонощни температури от нормата за периода бяха положителни и превишаваха нормата с 1.1ºС в Сандански, като това превишение достига до 4.3ºС в Добрич, фиг.1. Най-топло, в сравнение с климатичната норма е беше в Източна България – Добрич, Шабла, Варна, Бургас, Карнобат, а по-хладно в Сандански и Софийското поле. Акумулираните суми от активни температури са от 1925ºС в Сандански до 1479ºС в София. Освен в Сандански, високи температурни суми са акумулирани в Северозападна България и по поречието на р. Дунав - Свищов, Оряхово, Русе и Силистра а най-малки в Кюстендил, Казанлък, Карнобат, Добрич и Шумен, фиг. 2. Тези суми са по-високи от нормата за периода с 96ºС в Сандански и 386ºС в Добрич. През периода се наблюдава продължаване на тенденцията за увеличение на отклоненията в Североизточна България и Черноморската зона, фиг.2. Тези температурни условия поддържаха нормални и ускорени темпове на вегетационните процеси. С изключение на агростанции София, Казанлък, Ловеч и Разград, в цялата страна бяха измерени средни денонощни температури по-високи от 25ºС. Тези температури създават неблагоприятни условия за нормалния растеж и развитие на земеделските култури, особено на местата, където са регистрирани максимални температури над 35ºС. Такива температури са отчетени в Сандански, Свищов, Русе и Елхово. През периода при пшеницата и ечемика ще се наблюдава восъчна и пълна зрелост. При пролетните култури, в зависимост от сеитбените дати и ранозрелостта на хибридите ще протичат различни фази – листообразуване, формиране на съцветия и цъфтеж при слънчогледовите посеви, изметляване при царевицата. През периода ще се извършва прибиране на плодовата и зеленчукова продукция - вишни, кайсии, късни череши, краставици, домати и тиквички. В зависимост от условията и продължителността на съхранение на продукцията от пшеница и ечемик, прибраното зърно трябва да бъде с влажност 11-12 % преди да бъде прибрано в складовите помещения. Предвидените складови помещения трябва да бъдат обеззаразени и с много добра вентилация. В началото на следващия период 1-7 юли се прогнозира слънчево време със слаб вятър, в понеделник предимно от запад-северозапад, във вторник - от юг-югозапад. Ще се затопли и във вторник максималните температури ще бъдат между 33-38°С, по-ниски, до около 30°C ще остават по Черноморието. В сряда ще се задържи горещо. Ще бъде предимно слънчево, но в следобедните часове ще се развие купеста облачност, значителна над северните и планинските райони ,където ще превали. Възможни са градушки. В четвъртък и петък с умерен вятър от север-североизток ще прониква хладен въздух и температурите ще се понижат. Над Западна и Централна България се очакват краткотрайни валежи и гръмотевични бури. Опасността от градушки остава. Преобладаващите максимални температури в петък ще бъдат между 29°-34°С. Сумата на измерените валежи от 1-28 юни варираше в широки граници, като най-големи валежни количества са измерени в Пловдив - 177 l/m2, и В. Търново 175 l/m2. В тези райони валежните количества са най-големи и бяха с най-голяма интензивност, нанасяйки щети на земеделските култури, фиг. 3. Два пъти повече валежи, в сравнение с климатичната норма са отчетени в Монтана, Кнежа, Русе и Сливен, във В. Търново - два пъти и половина, а в Пловдив валежите са над три пъти по-големи от нормата. Поради неравномерното разпределение на валежите, независимо от големите количества, паднали от началото на месеца, състоянието на водните запаси в почвата се различават в различните райони на страната. Прогнозата за валежи в началото на периода в Северна, а през втората половина в Западна България ще пречат на прибирането на реколтата и изваършването на сезонните агротехнически мероприятия – почвообработки и пръскания. Те ще имат локален и кратковременен характер, което налага фермерите да следят метеорологичната и агрометеорологична прогноза на сайта http://www.meteo.bg Преобладаващо слънчевото и топло време от средата на периода на агрометеорологичната прогноза ще осигури оптимални условия за работа на полето. НИМХ", "date": "2019.07.01", "title": "АНАЛИЗ НА АГРОМЕТЕОРОЛОГИЧНИТЕ УСЛОВИЯ ПРЕЗ МЕСЕЦ ЮНИ 2019 г."}
{"url": "https://www.monitor.bg:443/bg/a/view/platiha-3-5-mln-lv-na-mladi-fermeri-169293", "text": "Държавен фонд „Земеделие“ изплати 3 476 695 лева на 4 137 фермери по Схемата за млади земеделски стопани (МЗС) за Кампания 2018 г.  Държавен фонд „Земеделие“ изплати 3 476 695 лева на 4 137 фермери по Схемата за млади земеделски стопани (МЗС) за Кампания 2018 г.  Изискванията за допустимост по схемата са определени в чл. 15 на Наредба 3 от 17.02.2015 г. за условията и реда за прилагане на схемите за директни плащания. Допустими кандидати са млади земеделски стопани на възраст до 40 години към годината на първото подаване на заявление по СЕПП, които имат придобити професионални умения в областта на селското стопанство и чието стопанство е създадено преди не повече от 5 години преди първото заявяване на схемата МЗС. Подпомагането за Кампания 2018 е под формата на годишно плащане за първите 30 хектара, допустими за подпомагане по Схемата за единно плащане на площ (СЕПП) и представлява 50 % от размера на плащането на хектар по СЕПП. За сравнение, за Кампания 2017 бяха изплатени 1,42 млн. лева на 3 400 стопани, като плащането представляваше надбавка от 25% от подпомагането на хектар по СЕПП.", "date": "2019.07.01", "title": "Платиха 3,5 млн. лв. на млади фермери"}
{"url": "https://www.monitor.bg:443/bg/a/view/bylgarche-stana-mini-mis-planeta-2019-snimki-169342", "text": "Бриана Петрова е поредното доказателство, че нашето си е най-хубаво. 9-годишното момиченце, което е родом от Варна, бе обявено за най-красивото на Земята за тази година. Тя спечели титлата GRAND PRIX „Мини Мис и Мини Мистър Планета 2019\". Тази година домакин на конкурса за красота и талант беше България. В надпреварата се включиха участници от над 20 държави, сред които Южна Африка, Бразилия, Индия, Русия, Румъния и Грузия. Претендентките за короната бяха на възраст между 4 и 17 години. Участниците бяха оценявани от компетентно международно жури. Имаше и детско звездно жури, което се състоеше от победители от предишни години на конкурса. Бриана е професионален детски модел и има опит в телевизионни реклами и ревюта. Освен като модел, тя участва и в други международни и национални конкурси, където се изявява като певица, пианистка и танцьорка.", "date": "2019.07.01", "title": "Българче стана „Мини Мис Планета 2019“ (СНИМКИ)  "}
{"url": "https://www.monitor.bg:443/bg/a/view/agrometeorologichna-prognoza-za-mesec-uli-2019-169308", "text": "В началото на юли агрометеорологичните условия ще се определят от горещо време, с високи максимални температури, на места до 36-38оС, които ще влияят негативно върху цъфтежа и оплождането при ранните хибриди царевица и при зеленчуковите култури (домати, пипер, краставици, тиквички и др.) от късното полско производство. Промяна в агрометеорологичните условия се очаква през втората половина от първото десетдневие. През този период се прогнозират валежи, нормализиране на температурите и подобрение на условията за развитие на земеделските култури. През първата половина на юли вегетацията на пролетните култури в по-голямата част от страната, с изключение на крайните югоизточни райони и по Черноморското крайбрежие, ще се осъществява при наличие на добри почвени влагозапаси в 50 и 100 сm слой (над 75% от ППВ) -  следствие от падналите наднормените юнски валежи, надвишили на много места в страната 100 l/m² (Враца-124 l/m², Монтана-128 l/m², Ловеч-105 l/m², В.Търново-172 l/m², Русе-134 l/m², Пазарджик-131 l/m², Пловдив-172 l/m², Хасково-153 l/m², Чирпан-108 l/m² и Сливен-132 l/m²) . През първото десетдневие при царевицата, в зависимост от ранозрелостта и, ще протичат различни фази: листообразуване - при късните хибриди; изметляване, цъфтеж на метлицата и изсвиляване - при средноранните хибриди царевица. При слънчогледа ще се наблюдава масово фаза цъфтеж, при памука – бутонизация, при фасула и соята - образуване на бобове. През повечето дни от втората половина на юли агрометеорологичните условия ще се определят от топло, а на много места в полските райони - и от горещо време. Прогнозираните наднормени топлинни условия ще ускорят развитието на царевицата и слънчогледа. В края на второто десетдневие част от ранните хибриди царевица ще встъпят във фаза млечна зрелост. При слънчогледа ще протича наливане на семената. В края на месеца на места в Дунавската равнина и в южните райони при посевите засети в агротехнически срок ще се наблюдава начало на фаза узряване. През третото десетдневие при памука ще се осъществява фаза цъфтеж. През този период при фасула в полските райони ще протича масово фаза узряване. През втората половина на юли валежи със стопанско значение са малко вероятни, което ще налага прилагане на подходящ поливен режим при късните пролетни култури. През този период отново се прогнозират екстремно високи максимални температури (от порядъка на 36-41ºС) и висок риск за възникване на пожари при прибиране на зърнената реколта. Метеорологичните условия през третото десетдневие ще ограничават развитието на редица гъбни болести, с изключение на брашнестите мани по овошките, зеленчуковите култури и лозата. През юли сериозна опасност за овощните култури ще представлява второто поколение плодови червеи, което причинява масово червясване на плодовете. Инсектицидно третиране срещу един от най-опасните вредители - ябълковият плодов червей се налага при плътност на гъсениците над прага на икономическа вредност (ПИВ > 1,2% пресни вгризвания в плодовете). При лозата, особено по десертните сортове, вреди причиняват гъсениците от второто поколение на шареният гроздов молец. За десертните сортове ПИВ е 5 - 7 гъсеници на 100 ягориди, за винените – 9 - 10 гъсеници на 100 ягориди. През месеца растителнозащитните пръскания срещу болестите и вредителите трябва да се провеждат през по-хладните часове на деня.    ", "date": "2019.07.01", "title": "Агрометеорологична прогноза за месец юли 2019 "}
{"url": "https://www.monitor.bg:443/bg/a/view/bg-bobyt-izchezna-vnasjat-go-ot-kirgizstan-169289", "text": "Само 1 от 15-ина вида боб е български. Това показа проверка на „Телеграф“ в една от най-посещаваните търговски вериги. Подобно е положението и в другите хипермаркети. Огромна част от боба идва от Азия, Африка и дори Америка и само се пакетира у нас. На повечето пакети пише „произход Киргизстан“. Има също зрял фасул от Египет, Полша, Етиопия, Канада, та дори Аржентина. Въпреки че стоката им няма нищо общо с България, много от търговците слагат заблуждаващи етикети. Целта е да объркват потребителите, така че да си мислят, че купуват боб родно производство. Така например под името зрял боб „Добруджанка“ се продава стока, внос от Киргизстан. Етикетът „Смилянка“ е сложен на боб от Полша, който, разбира се, няма нищо общо с легендарния смилянски. Градинският зрял фасул пък идва от...Канада.     Единственият български пък е с марката „Имало едно време“, а цената му е 4,88 лева за килограм – една от най-високите в магазина. За сравнение, най-евтиният боб „Народен“ се продава по 1,99 лева за 500 грама или 4 лева за кило. Произходът му е Египет. Любопитна подробност е, че на етикета на единствената родна стока се получава словосъчетанието „Имало едно време...български боб“, което много точно отговаря на ситуацията на пазара в момента.     Според проф. Иван Киряков от Добруджански земеделски институт след 1989 г площите с фасула в България драстично започват да падат. Така от 400 хил. декара през 90-те години в момента те са около 30 хил. дка. Основната причина за това е, че фасулът трудно се отглежда и е култура, чувстителна на климатичните условия. Също така по същото време започва неконтролиран внос от Китай, Грузия, Полша, Киргизстан. Той прави дъмпинг на нашия фасул и това отказва зърнопроизводителите да го отглеждат.     Търговците и веригите внасят от тези страни, защото ако себестойността на българския фасул е 1,20 лв/кг, то вносът влиза на 80 ст. В интерес на истината не само България е потърпевша в това отношение. Македонски търговски признаха, че македонският фасул също е с киргистански произход.   От друга страна в настоящата Програма за разивите на селските райони-ПРСР, стопаните получават допълнителни субсидии, за да отглеждат протеинови кулутри, в които влиза и фасулът. Още първата година това засили изключително интереса към отглеждането на соя, грах, фасул и нахут. Веднага след това обаче последва истински отлив, разказа Киряков. Има фермери, които държат по 10-15 тона фасул отпреди две години заради неконтролирания внос от чужбина.     Ние подпогаме протеиновите култури на декар, а в много държави помощите се получават на килограм продукция, коментира Киряков. Това е основният проблем. Изкупната цена на зрелия фасул варира между 1 лв. и 1,10 лв., но това не е достатъчно за стопаните да покрият разходите си, ако годината им е лоша. Защото да отглеждаш фасул не е просто нещо, понеже той има доста разходи и трудно се отглежда, изтъкна ученият. Така например, ако едната година добивите са 150 кг от декар, субсидията горе -долу може да покрие разходите, но при лоша година реколтата може да падне на 100 кг и тогава фермерът е на пълна загуба. Трудното отглеждане е и причината фасулът да не се отглежда много - и сега, и преди.     Добруджанския земеделски институт разполага с няколко сорта фасул нова генерация. Единият от тях е Еликсир, който е на пазара от 6-7 г. Той е от стелещите се фасули, тип добруджански. Това означава, че първо се скубят и след това се прибират и вършеят. Зърната са едри, а добивите от него са 180-200 кг от дка. Другите сортове са Устрем, Блян и Скития, които са за директна жътва. Това много улеснява стопаните, защото една от най-досадните работи по отглеждането на тази култура е прибирането й. На водна баня варимостта е 120-130 минути, което означава, че на газова бутилка бобът се сварява за около 45 минути, увери Киряков. Институтът прави и семепроизводство, това категорично са сортове без ГМО. Миналата година институтът е продал около 20 тона базови семена, което може да покрие площи около 50-60 хил. дка фасул. Трябва да е ясно обаче, че закупените семена не се използват само за сеитба, а и за консумация.     Български сортове фасул се отглеждат от земеделски производители от Пловдивско, Врачанско, Монтанско, Шумнеско другаде. Ниската изкупна цена обаче е огромен проблем и това отказва стопаните да гледат протеинови култури. Киряков дава следните примери. Миналата година хитът от бобовите култури е бил нахутът. Производството е било огромно, в момента в складовете си фермерите държат по 15-20 тона нахут, защото изкупната цена не им покрива разходите. При стартиране на протеиновата програма на подпомагане започват със соя, но пък са ползвали чужди сортове, поради липса на български. Реколтите се провалят и  производителите се отказват. След това минават на фасул, като бобова култура, който се превръща в хит за един сезон. Изкупните цени обаче са ниски, и те пак се отказват. Затова няма смисъл от субсидия на декар, трябва да е на килограм.", "date": "2019.07.01", "title": "БГ бобът изчезна, внасят го от Киргизстан"}
{"url": "https://www.monitor.bg:443/bg/a/view/gruzija-tyrsi-opita-ni-v-rozoproizvodstvoto-169305", "text": "Грузия иска опита на България в производството на етерично-маслени култури. Това стана ясно по време на среща между министъра на земеделието, храните и горите Десислава Танева и  извънредния и пълномощен посланик на Грузия в България Н.Пр.Тамара Лилуашвили. От страна на Грузия бе поискано експертно сътрудничество и научен опит в областта на розопроизводството. Министър Танева заяви, че страната ни е готова да сътрудничи и подчерта, че има ръст  при производството на етерично-маслени култури. Тя допълни, че има изградени големи преработвателни предприятия, а и българското розово масло е със защитено географско указание от Европейската комисия. „България има Институт по розата в Казанлък, където работят едни от най-добрите научни специалисти, от които Грузия може да почерпи опит“, категорична бе тя.  ", "date": "2019.07.01", "title": "Грузия търси опита ни в розопроизводството"}
{"url": "https://www.monitor.bg:443/bg/a/view/jalvat-se-ot-kirkorov-pred-syda-v-strasburg-169337", "text": "Европейският съд по правата на човека в Страсбург прие за разглеждане жалбата на френския певец и композитор Дидие Маруани във връзка с неговия арест в Москва по заявление, подадено от руската естрадна звезда от български произход Филип Киркоров. Драмата се разигра в края на ноември 2016 г., когато Маруани и неговият адвокат Игор Трунов бяха задържани от полицията в един от клоновете на банка „Сбербанк“ в центъра на руската столица. Действията на органите на реда срещу френския творец бяха провокирани от заявление на Киркоров, в което той се жалваше, че Дидие го е изнудвал за 1 млн. евро. По-късно композиторът и юристът бяха пуснати на свобода, като срещу тях не беше повдигнато наказателно обвинение. Това далеч не е първият епизод от спора между руския и френски музиканти. През март т.г. Маруани подаде иск за 4,2 млн. долара срещу Филип, припомня Би Би Си. По думите на адвоката на западния творец, в песента на Киркоров „Жестока любов“ има съществени заимствания от творбата на френския композитор Symphonic Space Dream. „Авторските права са нарушени от г-н Киркоров и от Олег Попков /автор на музиката на „Жестока любов“/, които са използвали основната, най-забележима част от песента на Маруани“, се казва в мотивите на ищеца. Това е вторият иск на френския музикален творец срещу Киркоров. През 2016 г. Маруани, който е и лидер на групата Space, подаде аналогично заявление в Московския градски съд. Тогава той реши да съди Киркоров за близо 1 млн. евро, но искът му не бе удовлетворен заради нарушаване на процедурата.           През април т.г. пък друг френски композитор - Жилбер Синуе също подаде в Европейския съд по правата на човека иск срещу руската естрадна звезда. Юридическите разбирателства между двамата творци започнаха заради плагиата на песента на Снуе Helwa ya Baladi /„Моята прекрасна родина“/, изпълнена от френската певица Dalida. Както твърдят адвокатите на композитора, Филип незаконно взел музиката на парчето и върху нея записал „Копринена нишка“. Руският изпълнител дори включил песента в солния си албум „Ой мама, шик дам!“ Самият Киркиров не криел, че автор на песента  е Синуе, но проблемът бил в това, че европейският творец не е давал разрешение на Филип да изпълнява и записва споменатото парче. По тази причина през 2017 г. композиторът подаде иск срещу Киркоров за плагиатство, но руският съд на две инстанции не я удовлетвори.", "date": "2019.07.01", "title": "Жалват се от Киркоров пред съда в Страсбург "}
{"url": "https://www.monitor.bg:443/bg/a/view/sofi-tyrnyr-i-djo-djonas-vdignaha-vtora-svatba-169339", "text": "Актрисата Софи Търнър и музикантът Джо Джонас се разходиха до олтара за втори път. След като си казаха заветното „да“ на тайна церемония в Лас Вегас в началото на месеца, младите звезди събраха семейства и приятели за сватбено тържество. Терен за събитието даде старинният замък Шато дьо Туро в Сариан, Франция. За церемонията булката заложи на рокля на \"Луи Вюитон\" с широка пола, дълъг шлейф и воал. Певецът пък избра черен смокинг и черна риза. Братята му Кевин, Ник и Франки, които му бяха свидетели, бяха също с черни смокинги, но с бели ризи. Сред гостите бяха екранната сестра на Софи от хитовия селиал \"Игра на тронове\" Мейзи Уилямс, актьорът Уилмър Валдерама с приятелката си, манекенката Ашли Греъм и съпругът й, телевизионният гуру д-р Фил и други. Диджей Дипло също беше поканен, макар и да разпространи новината за първата сватба в социалните мрежи. Софи и Джо не бяха единствените знаменитости, празнуващи сватбата си във Франция вчера. Зоуи Кравиц и Карл Глусман също организираха прием за приятелите и роднините си в парижката къща на Лени Кравиц. Те също сключиха брак през май.", "date": "2019.07.01", "title": "Софи Търнър и Джо Джонас вдигнаха втора сватба"}
{"url": "https://www.monitor.bg:443/bg/a/view/dobivite-ot-pshenica-ot-200-do-800-kg-ot-dekar-169291", "text": "Някои стопани ще жънат 800 кг, други 200 кг от декар пшеница. Това са очакванията на проф. Иван Киряков от Добруджанския земеделски институт за тазгодишната реколта от пшеница. Той визира и района на Добруджа, и площите край морето. По-ниските добиви край морето ще са заради засушаването, на други места заради обилните валежи. Въпреки това според него все още е рано да се правят категорични прогнози за тазгодишната реколта, жътвата тепърва започва. Според министъра на земеделието Десислава Танева, която откри жътвата в района на Сливен, тази година ще приберем около 5 млн. и 500 хил. т пшеница. Това прави средно около 550 кг от декар. Като цяло българските фермери ползват чужди високодобивни сортове. Някои от тях дават добиви от порядъка на 1000 кг от декар според Ангел Ангелов, зърнопроизводител от района на Бургас. Тези сортове обаче са от така наречената фуражна пшеница, която гарантира високи добиви, но не и качествено брашно за хляб. Тези сортове изискват и третирането с много химически препарати.   Има все още и български земеделци, които отглеждат българска пшеница, според проф. Киряков. През 2012 г. площите с нея са заемали около 1 млн. дка. Фермерите са ги отглеждали, защото производството е много по-евтино, тъй като за отглеждането се изисква много по-малко химия, въпреки че добивите са по-ниски от тези на вносните. Българските сортове са с отлични хлебопекарни качества, признават всички фермери. Обикновено родната пшеница се предпочита за сеитба от малките и средни стопани. Добивите са от порядъка на 600-700 кг от декар, но минават с едно торене и едно пръскане.     ", "date": "2019.07.01", "title": "Добивите от пшеница от 200 до 800 кг от декар"}
{"url": "https://www.monitor.bg:443/bg/a/view/robot-kalinka-se-hrani-sys-slynce-169307", "text": "Роботът Ladybird – Калинка е наречен е така, защото прилича на механична калинка, покрита с арка от слънчеви панели. Той е проектиран да събира данни за фермата и да подпомага отглеждането на зеленчукови култури от австралийски учени, съобщава Фермер.бг.  съвместно с Института по агростратегии и иновации. Захранван със слънчева енергия, роботът калинка може да разпознава вредни насекоми, да премахва плевели, а когато разпознае вече готовата реколта - да я прибира. Устройството е снабдено с голям набор от сензори за откриване на вредителите - растения или животни. Калинката има роботизирана ръка за отстраняване на плевелите, както и възможност за напръскване на вредните за растенията насекоми.     Роботът Ladybird е издържал вече няколко теста във ферми, в които се отглеждат спанак, лук и цвекло в Австралия. Роботът е успял напълно самостоятелно да се придвижва от ред на ред и да събира данните от сензорите, сред които са различни лазери, камери и други технологични елементи. По време на тестовете е доказано, че Ladybird е готов да поеме широк спектър от важни земеделски задачи, от изскубване на плевелите до наблюдение на здравето на растенията, както и за събиране на продукцията.    Сред предимствата на робота калинка е, че също така може да работи и през нощта и да проучва, открива и да се бори с вредители, които се появяват както през деня, така и през нощта, например различни видове охлюви и червеи. Така напред във времето, интелигентната машина ще се превърне постепенно в безценен помощник в ежедневната работа на фермерите.      След допълнителните разработки, които предстои да бъдат направени, за увеличаване на видовете плодове и зеленчуци, за които Ladybird може да полага грижи и след въвеждането му в масовото производство, този робот вече ще бъде достъпен за фермерите от цял сват. И ето, че съвсем скоро вероятно ще може да забележите роботизирани калинки, които бръмчат над обработваемите земи, за да помогнат за изхранването на девет милиарда души, които скоро ще населяват планетата.", "date": "2019.07.01", "title": "Робот калинка се храни със слънце  "}
{"url": "https://www.monitor.bg:443/bg/a/view/shej-michyl-chaka-bebe-snimka-169338", "text": "Актрисата Шей Мичъл, добила световна популярност с ролята на Емили Фийлдс в сериала „Малки сладки лъжкини“, е в очакване на първата си рожба. Бъдещият татко е приятелят на красавицата - телевизионният водещ Мати Бабъл. За щастливата новина сподели самата Мичъл. Тя разпространи видеоклип в YouTube, в който показва закръгленото си коремче. написа към клипа 32-годишната актриса. Шей сподели още, че й е омръзнало да крие бременността си под широки дрехи и повече не може да сдържа вълнението си и различните чувства, които бушуват в нея. Наскоро Мичъл разкри, че е преживяла спонтанен аборт миналата година.", "date": "2019.07.01", "title": "Шей Мичъл чака бебе (СНИМКА)"}
{"url": "https://www.monitor.bg:443/bg/a/view/stivyn-spilbyrg-podgotvja-horyr-poredica-169336", "text": "Режисьорът Стивън Спилбърг работи върху нова поредица, която ще е на 100 % хорър. Той дори се надява сериалът да се излъчва след полунощ. роектът няма официално заглавие, но според Джефри Катзенбърг – бившият партньор на Спилбърг в Dreamworks, легендарният режисьор вече е написал „пет от общо 10-12 глави“. Всъщност я пише самият той. Да го гледаш да пише нещо е фантастично.“, издаде Катзенбърг пред медията Deadline по време на фестивала Banff World Media. Предполага се, че продукцията ще е антология, подобно на „Черното огледало“ и „Зоната на здрача“. Що се отнася до желанието на Спилбърг сериалът да се гледа в малките часове – обмисля се той да се завърти в платформа, на която ще е наличен само в интервала от полунощ и до зазоряване.", "date": "2019.07.01", "title": " Стивън Спилбърг подготвя хорър поредица "}
{"url": "https://www.monitor.bg:443/bg/a/view/pryskajte-pipera-s-akrobat-sreshtu-mana-169300", "text": "Маната, която е позната и като фитофтора, е най- опустошителната болест по пипера. Тя напада също патладжаните и доматите. Целите растения увяхват внезапно, но запазват зеления си цвят отначало, а по-късно изсъхват. Инфекцията прониква през корените или кореновата шийка, която потъмнява, прищипва се и растението пада. Кората на нападнатите тъкани потъмнява и лесно се обелва. Поразяват се и плодовете. Първите признаци на болестта се наблюдават в най-ниските места на посева, където заразата бързо се разнася чрез поливните води. При доматите признаците могат да се объркат с тези от картофената мана. В борбата с маната се прилагат агротехнически и химически методи. Маната най-напред се проявява по тиквичките и това е сигнал да започнат третиранията на пипера, патладжаните, доматите. При констатиране на първите болни растения в посева или в близост до него започват пръсканията с Акробат МЦ-0,2% или Ридомил голд - 0,25%, като обилно се облива кореновата шийка. Ето някои насоки за това как да се сведат до минимум отрицателните ефекти и резултатите от излишните валежи. Бавен растеж на разсадите чрез намаляване на продуктивността, допълнителната светлина и, ако е възможно, температурните нива (особено температурните нива през дневните часове). Поддържайте стратегии за контрол на болестите и вредителите в оранжерията. Не пресаждайте зеленчуков разсад със симптоми на бактериални заболявания. Валежите ще преместят бактериите в полето, което може да причини много проблеми по-късно. Използването на всяка минута без дъжд е най-ефективно. Балансирайте краткосрочните и дългосрочните цели, когато решавате да работите или не с влажна фино структурна почва. Работната влажна, фино структурна почва през тази година може да бъде полезна сега, но тя ще има значителни, дългосрочни, отрицателни последици, които трудно могат да бъдат променени. Работата на някои почви, когато те са мокри, може да компрометира тяхната структура и да доведе до уплътняване. Уплътнените почви имат многобройни последващи ефекти, включително допълнителни енергийни разходи, ограничен вътрешен дренаж, минимална аерация, по-слабо развиващи коренови системи и по-нисък добив.  Заболелите с гъбни и бактериални болести  семена и разсади могат да намалят установяването на оптималната гъстота на посева и жизнеността на културите. Повторното засаждане с високи енергийни, кратко- или средноранни сортове може да бъде оправдано в крайни случаи и фунгицидно третираните семена са почти винаги препоръчвани, особено в години, когато условията са благоприятни за развитието на болести по семената и разсад. Когато времето не позволява прилагането на средства за растителна защита на културите при използване на наземно оборудване, малко може да се направи за управление на  появата на насекоми или болести по време на хладни и влажни условия. Ако икономическата оценка позволява ползването на  въздушни приложения, може да бъдат приложени съвместно с листни торове. Силните дъждове понякога могат да премахнат вредители, като листни въшки, акари, трипси и малки експонирани гъсеници като младите ларви. Влажното време е благоприятно за появата на гъбни заболявания. Валежите имат смесен ефект върху хербицидите; те могат да ги активират допълнително и/или да ги спират. Така или иначе култивирането и хербицидите след появата могат да бъдат необходими по-късно през сезона, за да се компенсира липсата на дългосрочно действие. Култивирането трябва да се прави само когато почвената влага позволява, в противен случай намаляването на качеството на почвата (например уплътняване) може да компенсира потенциалните ползи от контрола на плевелите. Второ, хранителните вещества могат да бъдат прилагани листно, самостоятелно или в комбинация с препарати за растителна защита. Този подход е най-подходящ за азот.        ", "date": "2019.07.01", "title": "Пръскайте пипера с Акробат срещу мана"}
{"url": "https://www.monitor.bg:443/bg/a/view/izberete-mjasto-na-pchelina-spored-medonosnata-rastitelnost-169301", "text": "Изборът на подходящо място за пчелин е от голямо значение за неговата доходност. За мястото на пчелин от голяма важност е околната среда, и то най-вече каква медоносна растителност има в радиус до 2 км от пчелина. В зависимост от големината му пчелинът може да бъде разположен в част от двора при жилището, в градина, на полето, в гората, стига да има условия за това. Най-удобни за пчелин са подходящите места извън селищата. Особено важно е това за по-големите пчелини.     При избор на място за пчелин трябва да се изхожда от наличната пчелна паша, а не от отдалечеността от населеното място. На отдалечения пчелин може да се направи постройка за битови нужди на пчеларя, за запазване на инвентара и центрофугиране на меда. Главното е да има достатъчна пчелна паша. Когато ще се определи място за пчелин, трябва преди всичко да се изхожда от площта и характера на пчелната паша. За пълноценно използване на медоносната растителност от пчелите наложително е тя да не бъде по-далеч от два километра. Мястото, на което ще се разположат кошерите, трябва да е по възможност в центъра на района с медоносна растителност. То трябва да е достатъчно просторно, като на всеки кошер се осигури по около 2 кв.м площ.     Медопродуктивността на растенията в района трябва да се има предвид при определяне броя на кошерите, които ще се поставят на това място. Практиката е показала, че колкото и да е богата пчелната паша в даден участък, броят на пчелните семейства не трябва да бъде повече от 50-80. При избора на подходящо място за пчелин се вземат предвид и редица други изисквания. Големината на мястото се определя в зависимост от перспективата за увеличаване броя на пчелните семейства, както и от разпределението на културите - за цветна, зеленчукова, овощна градина и др.   Местността трябва да бъде запазена от ветрове. На ветровити места растенията излъчват по-малко нектар и прашец, а пчелите не могат да работят добре. Слънчевите места всякога са за предпочитане пред сенчестите, които винаги биват по-хладни. Особено е важно кошерите да се огряват от слънцето в ранна сутрин, което подбужда пчелите към работа. Подходящо за пчелин е това място, което осигурява добра паша за пчелните семейства за по-дълъг период. Пчелинът трябва да има източно или югоизточно изложение. Така се осигурява ранно огряване на входовете на кошерите. Не са подходящи често посещавани и шумни места, защото се безпокоят пчелите, а и може да бъдат ужилени минувачи.     За предпочитане са местата, където има целогодишно чиста вода. При липса на чиста вода и ако в пчелина няма постоянна поилка, пчелите летят за вода на далечни разстояния, губят се или донасят вода от замърсени водоизточници, откъдето могат да пренасят в гнездото зараза. Ако местността е хълмиста, пчелинът не бива да се устройва в най-ниската част, например по реката, защото въздухът там винаги е по-влажен и хладен, заснежаването е по-голямо, слънчевото огряване - по-малко, по-бавно изсъхва теренът, а всичко това е неблагоприятно за доброто развитие на пчелните семейства.     Трябва да се подбира място, където не падат ранни есенни и късни пролетни мъгли, защото те, освен че задържат облитането на пчелите, създават и голяма влага в кошерите. Подпочвените води трябва да бъдат на дълбоко, защото ако са плитко, мястото е студено и задържа влага до късна пролет. Пчелинът трябва да е далеч от заводи за производство на захар, преработка на плодове, сладкарски произведения, винарски изби и др., тъй като през беритбени периоди пчелите се привличат от тези продукти, посещават предприятията и голяма част от тях загиват. Мястото трябва да е далеч от обори, от големи водни басейни, оживени пътища, жп гари и др.  ", "date": "2019.07.01", "title": "Изберете място на пчелина според медоносната растителност"}
{"url": "https://www.monitor.bg:443/bg/a/view/katastrofa-na-pytja-kraj-malyk-chiflik-169327", "text": "Мъж е ранен при катастрофа между лек и товарен автомобил на главния път София – Варна край разклона за великотърновското село Малък чифлик. Инцидентът станал около 9,30 ч. Пострадалият е откаран в болница, а движението по пътя се извършва поетапно под ръководството на пътни полицаи. Причините за катастрофата ще бъдат изяснени допълнително. Спорез очевидци най-вероятно става въпрос за движение с несъобразена и превишена скорост от страна на водача на лекия автомобил.", "date": "2019.07.01", "title": " Катастрофа на пътя край Малък чифлик"}
{"url": "https://www.monitor.bg:443/bg/a/view/sivata-ikonomika-padna-do-okolo-edna-peta-169332", "text": "Сивата икономика падна до около една пета. Това сочи композитният индекс \"Икономика на свело 2018\", обявен в понеделник от Асоциацията на индустриалния капитал в България (АИКБ) и Националния център \"Икономика на светло\". Делът на легалният бизнес у нас или с на 4,5 на сто повече от предходната. Председателят на работодателската организация Васил Велев припомни, че сивата икономика не само ощетява хазната, но и е форма на нелоялна конкуренция спрямо фирмите, работещи по правилата. Българската икономиката постепенно изсветлява, каза проф. Стефан Петранов, ръководител на екипа, създал Композитния индекс \"Икономика на светло\". Той представи анализ на ситуацията и тенденциите за изсветляването на икономиката в България на пресконференция на Асоциацията на индустриалния капитал в България (АИКБ). Той добави, че през 2017 г. този индекс е бил 74,55 пункта, а през 2016 г. 71,81 пункта. \"Новото е ускоряването на тази тенденция\", отбеляза Петранов. Той допълни, че тези данни са предварителни и са на база \"косвени индикатори\". Наблюдава се заяви още професорът. По думите му, въпреки че расте показателят за разплащането по банков път на работниците и служителите, голяма част от тях все още продължават да получават заплатата си в плик. Повечето от анкетираните хора, които работят на допълнителна работа с договор, са отговорили, че част от парите им се плащат на ръка. Сравнително високият дял на младежката безработица остава и през 2018 г., показват резултатите от анализа. Събираемостта на ДДС се повишава. Според АИКБ причина за това е, че министерството на финансите, правителството и Народното събрание са осъществили поредица от действия за подобряване и усъвършенстване на режима на облагане с ДДС. Наблюдава се ръст и в плащането на акцизи за тютюневи и изделия и алкохол. Това се дължи на подобрената контролна дейност на Агенция \"Митници\" и НАП, смятат още от АИКБ. „Въпреки по-добрите резултати, делът на сивата икономика остава сравнително висок, добави проф. Петранов. Липсата на квалифицирана работна ръка оказва негативно влияние. Липсват реформи в ключови сектори като здравеопазване, енергетика, защита на конкуренцията, правосъдие, вътрешен ред и сигурност. Според АИКБ новото рязко административно повишаване на работната заплата е довело до повече \"сиви\" практики в някои сектори. Експертът прогнозира, че със сегашните темпове на изсветляване на икономиката у нас може да се очаква до 4-5 години да достигнем средното ниво за ЕС.„Не бива да забравяме обаче, че ще това ниво в Европа продължи да се повишава“, добави проф. Петранов. Васил Велев обясни, че най-големи рискове от сива икономика има в строителството, туризма, транспорта и особено в малките фирми. Според шефа на АИКБ обаче не бива да се бъдем песимисти. „През 1993 г. брутният продукт на България на глава от населението е бил 3583 долара. При приемането на валутния борд през 1997-ма става 3810 долара, а през 2017 г. - 8331 долара или 2,3 пъти повече. И това е благодарение на 350 хил. предприемачи в България. За това трябва да се популяризират и хубавите примери“, предложи той.", "date": "2019.07.01", "title": "Сивата икономика падна до около една пета (ОБНОВЕНА)"}
{"url": "https://www.monitor.bg:443/bg/a/view/pijan-nalita-da-bie-syprugata-si-udrja-i-policaj-za-da-izbjaga-169335", "text": "Пиян мъж е налетял да бие съпругата си пред заведение в Панагюрище, а след като жената повикала полицаи да й помогнат, побойникът бутнал един от униформените, за да избяга. През цялото време бабаитът псувал и обиждал служителите на реда, дошли да разтърват застрашената от саморазправа жена.Случката се разиграла в събота вечерта, когато в полицейското управление на средногорския град бил получен тревожен сигнал от жена. Тя съобщила, че пред местно питейно заведение съпругът й проявява насилие спрямо нея. Незабавно към мястото е насочен дежурен автопатрул. Униформените установили, че пред заведението е възникнал скандал между добре почерпения с алкохол Д.А.- 43г. и неговата съпруга. За изясняване на създалата се ситуация съпругът бил отведен в сградата на полицейското управление. Там служителите предприели действия за съставяне на акт за нарушение на обществения ред на основание местната общинска наредба и протокол за предупреждение. По време на изготвяне на документите Д.А. започнал да буйства, псувал и обиждал служителите, ударил и бутнал на земята охраняващия го полицай и направил опит да избяга от районното управление през служебния вход. Секунди по-късно бил задържан и приведен в ареста. Спрямо него е образувано бързо полицейско производство за хулиганство, съпроводено със съпротива на орган на властта.", "date": "2019.07.01", "title": "Пиян налита да бие съпругата си, удря и полицай, за да избяга"}
{"url": "https://www.monitor.bg:443/bg/a/view/tinejdjyr-s-marihuana-bjaga-ot-policai-169334", "text": "Тийнейджър, притежаващ наркотици и опитал се да осуети полицейска проверка, като е хукнал да бяга при появата на органите на реда,  е задържан в Районното управление на МВР във Велинград. В петък следобед в района на автобусна спирка служители от „Криминална полиция“ в курортния град забелязали млад мъж. Той се държал неадекватно и това  предизвикало вниманието на криминалистите. След като започнали проверката, младият мъж започнал да се държи агресивно и дори се опитал да избяга. Това наложило да му бъдат поставени белезници, след което е отведен в полицейското управление. Там органите на реда установили, че това е 19-годишният П.Б. от ракитовското село Дорково. А неговото агресивно поведение при вида на полицаите било породено от факта, че в себе си той пренасял три полиетиленови топчета със суха листна маса. При направения наркотест съдържанието реагирало положително на марихуана. П.Б. е задържан в ареста, а спрямо него са образувани полицейски производства.", "date": "2019.07.01", "title": "Тинейджър с марихуана бяга от полицаи"}
{"url": "https://www.monitor.bg:443/bg/a/view/nauchen-proekt-za-vakancijata-169330", "text": "Компания за хардуер и софтуер с отворен код Arduino, съвместно с Google, е разработила Arduino Science Kit Physics Lab. Предназначен за ученици на възраст от 11 до 14 години, комплектът помага на децата да експериментират със сили, движение, магнетизъм и проводимост. Arduino казва, че има за цел да направи технологията достъпна за учениците и учителите, създавайки международен екип от експерти, разработчици на съдържание, инженери и дизайнери за взаимодействие, които се нарича Arduino Education. Всеки комплект съдържа всичко необходимо за девет физични експеримента, предназначени да помогнат на учениците да развият полезни умения, като критично мислене и решаване на проблеми. Arduino препоръчва учениците да работят по двойки, свързвайки смартфон или таблет с основната платка на комплекта и изучвайки електромагнетизма, термодинамиката, кинетиката и кинематиката, посредством предоставените сензори и готови модули. В комплекта единствено липсва източник на захранване, който учениците или учителите ще трябва да осигурят, преди да започнат с научните експерименти. Arduino Science Kit Physics Lab се продава на цена от $ 199.99.", "date": "2019.07.01", "title": "Научен проект за ваканцията"}
{"url": "https://www.monitor.bg:443/bg/a/view/otkriha-choveshki-kosti-kraj-kozlovec-169326", "text": "Човешки останки са открити в землището на свищовското село Козловец. На зловещата находка се натъкнали хора от селото в петък ш подали сигнал в полицията. Мястото е посетено от дежурна оперативна група. При огледа по костите не са открити следи от травматично увреждане, което да предполага упражнено физическо насилие или да навежда на мисълта за убийство. По случая е образувано досъдебно производство.", "date": "2019.07.01", "title": "Откриха човешки кости край Козловец"}
{"url": "https://www.monitor.bg:443/bg/a/view/glasjat-kristalina-georgieva-za-shef-na-evrosyveta-169329", "text": "Европейските лидери са близо решение за основните постове в ЕС. Според двама дипломати, цитирани от Ройтерс, Кристалина Георгиева вероятно ще оглави Европейския съвет, а Франс Тимерманс ще бъде избран за председател на Еврокомисията. Белгийският премиер Шарл Мишел ще наследи Федерика Могерини и ще оглави външната политика на ЕС. Манфред Вебер, който беше основният кандидат на ЕНП за шеф на ЕК, става председател на Европейския парламент.", "date": "2019.07.01", "title": "Гласят Кристалина Георгиева за шеф на Евросъвета"}
{"url": "https://www.monitor.bg:443/bg/a/view/kandidat-injeneri-na-test-po-matematika-v-tu-169331", "text": "Председател на изпитната комисия е проф. д-р Георги Венков, Декан на факултета по приложна математика и информатика.", "date": "2019.07.01", "title": "Кандидат-инженери на тест по математика в ТУ "}
{"url": "https://www.monitor.bg:443/bg/a/view/desetki-ubiti-i-raneni-pri-talibanski-atentat-v-centyra-na-kabul-169325", "text": "Най-малко 34 души са убити, а най-малко 68 са ранени при взрив, разтърсил тази сутрин центъра на афганистанската столица Кабул. Взривът отекна в 8,55 ч. местно време (4,25 ч. по Гринуич) в квартала Пули Махмуд Хан, разказа говорителят на министерството на вътрешните работи на Афганистан Насрат Рахими. Над града сега се издига стълб черен дим, а в зоната на взрива се чува стрелба. Франс прес уточнява, че взривът е станал в пиков час в гъстонаселен район, близо до сградата, в която се намира телевизия Шамзад, която дори спряла за кратко да излъчва, а после показала кадри от силно повредените си помещения. В района се намират и афганистанските федерации по футбол и по крикет, както и военни сгради, допълва АФП. Асошиейтед прес припомня, че близо се намира и американското посолство. В зоната на взрива се намира и министерството на отбраната на Афганистан. Експлозията е била причинена от кола бомба, предадоха АП и ДПА, като се позоваха полицейски и здравни представители. Колата се взривила пред сградата на министерството на отбраната. После въоръжени мъже нахлули в съседна висока сграда, разположена в оживен пазар и започнали да стрелят по министерството оттам, допълва АП, като се позовава на полицейски източник. Районът вече е отцепен от полицията и от специалните сили. Взривът става в момент, в който в катарската столица Доха се води нов кръг от разговори между представители на талибаните и американски представители. Те започнаха в събота. Талибаните поеха отговорност за атаката.", "date": "2019.07.01", "title": "Десетки убити и ранени при талибански атентат в центъра на Кабул"}
{"url": "https://www.monitor.bg:443/bg/a/view/hiljadi-posreshtnaha-djulaja-169328", "text": "Днес отбелязваме Джулай морнинг - по традиция хиляди хора посрещнаха слънцето на 1 юли. И тази година хиляди се събраха по Черноморието и на други места за посрещането на Слънцето под звуците на легендарната песен на \"Юрая Хийп\".", "date": "2019.07.01", "title": "Хиляди посрещнаха Джулая"}
{"url": "https://www.monitor.bg:443/bg/a/view/6-bona-garancija-za-dvamata-inspektori-ot-agencijata-po-hranite-ulicheni-v-rushvet-ot-1000-leva-i-2-torbi-s-produkti-169318", "text": "Срещу парични гаранции от по 3 000 лева двамата инспектори от Областната дирекция по безопасност на храните в Пловдив са излезли на свобода. Това съобщи наблюдаващият разследването прокурор от окръжната прокуратура в Пловдив и зам. – окръжен прокурор Галин Гавраилов. Той уточни, че инспекторите са вън от ареста още в края на миналата седмица. Те бяха уличени, че са изнудвали фермер от първомайско село за 1000 лева и две торби с млечни продукти – еко сирене и кашкавал от козе мляко, за да не му съставят актове за нарушения при транспортиране на животни. Парите, които са били белязани и торбите със сирене, кашкавал и мляко, са били открити в колата им. На 24 юни т.г. с фермера се свързал главния инспектор, който е ветеринарен лекар по образование. Казал му, че за да не се стига до актове трябва да му дадат подкупа. Ден по-късно животновъдът подал сигнал в полицията и прокуратурата. На 26 юни имало среща в Първомай между животновъда и инспекторите. Малко след това последвал арестът. Окръжният прокурор на Пловдив Румен Попов призова при изнудване от държавни и общински служители за подкупи, да бъдат подавани сигнали в полицията и прокуратурата. Арестуваните инспектори ги грози затвор от 3 до 10 години и глоба до 20 000 лева.", "date": "2019.07.01", "title": "Шест бона гаранция за двамата инспектори, уличени в рушвет от 1000 лева и 2 торби с продукти"}
{"url": "https://www.monitor.bg:443/bg/a/view/samolet-se-razbi-v-teksas-njama-oceleli-169316", "text": "Десет души загинаха в американския щат Тексас, след като малък двумоторен самолет се разби, предаде АФП, като се позова на местните власти. Медицинските власти потвърдиха смъртта на десетимата, каза за АФП говорителка на предградието на Далас - град Адисън. Говорителката уточни, че няма оцелели. Според телевизии Си Ен Ен и \"Си Би Ес Нюз\" става въпрос за частен самолет, който при излитането си се блъснал в хангар поради повреда на единия от моторите. Обстоятелствата около катастрофата се разследват.", "date": "2019.07.01", "title": "Самолет се разби в Тексас, няма оцелели"}
{"url": "https://www.monitor.bg:443/bg/a/view/turcija-poluchava-s-400-do-10-dni-169317", "text": "Първата доставка на руски зенитно-ракетен комплекс С-400 в Турция ще се осъществи в рамките на 10 дни, заяви турският президент Реджеп Тайип Ердоган, цитиран от Ройтерс, ден след каза, че няма да има американски санкции заради сделката. Съюзници в НАТО, САЩ и Турция влязоха в конфронтация заради решението на Анкара да купи комплекси С-400, като Вашингтон предупреди, че ще наложи санкции, ако въоръжението бъде доставено. Турция отхвърли предупрежденията и заяви, че няма да се откаже. САЩ твърдят, че системите С-400 ще изложат на риск техните изтребители Ф-35, в чието производство Турция участва и каквито планира да купи. Вашингтон започна официално отстраняването на Турция от програмата Ф-35, прекратявайки обучението на турски пилоти в САЩ. Според изявление на Ердоган от събота обаче американският му колега Доналд Тръмп казал, че няма да има санкции заради руската сделка и че отношението към Турция по този въпрос е било несправедливо. Белият дом каза, че Тръмп е изразил загриженост във връзка със сделката за С-400 и насърчил Турция да работи със САЩ по отбранителното сътрудничество за укрепването на НАТО. Пред репортери след срещата на Г-20 в Япония, където имаше двустранни разговори с Тръмп, Ердоган изрази мнение, че спорът около С-400 ще бъде преодолян \"без проблем\". В телефонните ни разговори, на двустранната ни среща г-н Тръмп досега не е казвал \"Ще наложим санкции\". За С-400 той ми каза \"Прав сте. Това е несправедливост\", отбеляза турският президент, цитиран от турската телевизия НТВ. Пред журналисти в Осака Ердоган заяви, че страната му никога няма да приеме положително американския мирен план за Близкия изток на стойност от 50 милиарда долара, отбеляза телевизията. Президентът каза също, че \"някои хора\" плащат \"сериозни пари\" за погребването на темата за убийството на саудитския журналист Джамал Хашоги. Освен това Ердоган съобщи, че през юли лидерите на Русия, Иран и Турция ще се срещнат, за да обсъдят ситуацията в Сирия, допълни НТВ.", "date": "2019.07.01", "title": "Турция получава С-400 до 10 дни"}
{"url": "https://www.monitor.bg:443/bg/a/view/dream-theater-zabivat-v-zala-1-na-ndk-169283", "text": "Американските прогресив метъл богове Dream Theater ще изнесат бомбастичен концерт в Зала 1 на НДК на 3 юли (сряда), като част от световното си турне Distance Over Time по повод дългоочаквания четиринайсети студиен албум на групата. Заедно с нови парчета се очаква музикантите да изсвирят и целия легендарен Metropolis Pt. 2: Scenes From A Memory по случай 20-ата годишнина от неговото излизане. Бандата е създадена през 1985 г. под името „Маджести“ от трима студенти от Музикалния колеж „Бъркли“ в Бостън: Джон Петручи, Джон Миунг и Майк Портной. Сега групата е в състав Джон Петручи (китара), Джеймс Лабри (вокали), Майк Манджини (барабани), Джон Миунг (бас) и Джордан Рудес (клавишни).", "date": "2019.07.01", "title": "Dream Theater забиват в Зала 1 на НДК"}
{"url": "https://www.monitor.bg:443/bg/a/view/djud-lou-raznishtva-misterii-na-ostrov-169173", "text": "След като обраха овациите с „Чернобил“, HBO и Sky обединяват сили за друг мини сериал. Главната роля е поверена не на кой да е, а на британеца с неповторим чар Джуд Лоу. Поредицата носи името „Третият ден“ и ще се разгърне в шест епизода. Сюжетът проследява приключението на Сам, в чиито обувки ще се разходи 46-годишната звезда. Той попада на мистериозен остров и се опитва да разнищи тайните и странните ритуали на обитателите му. Фантазията и реалността започват да се преплитат и точно тогава в съзнанието на главния герой На режисьорския стол ще седне носителят на „БАФТА“ Марк Мъндън („Утопия“, „Съкровището“) , а продуцент е Адриан Стърджис („Случаят „Енфийлд“) . Сценарият е поверен на Кид ди Уол и Дийн О` Лоуглин. Снимачният сет на „Третият ден“ ще бъде разпънат този месец и се очаква да се появи на екран следващата година. Междувременно феновете тръпнат в очакване на друг проект на НВО с Джуд Лоу - „Новият папа“,  по сценарий и режисура на носителя на „Оскар“ за чуждоезичен филм Паоло Сорентино. Подробностите около сюжета на новите епизоди се пазят в тайна, но се предполага, че историята ще тръгне отново от Лени Белардо – понтифика американец (Лоу), възкачил се на папския престол като Пий ХІІІ, който на финала на „Младият папа“ е между живота и смъртта. През май стана ясно, че Лоу отново е на снимачната площадка със Сорентино, заедно с Джон Малкович, когото също ще видим в папски одежди. С тях са Силвио Орландо като кардинал Войело, както и Хавиер Камара. Продуценти са Лоренцо Миели и Марио Джанани за Wildside със съпродуценти Haut et Court Tv и Mediapro. Международен дистрибутор е Fremantle. Вторият сезон също е по сценарий на Сорентино в съавторство с Умберто Контарело и Стефано Бизес. В каста са още Сесил де Франс, Людивин Сение, Хенри Гудман, Улрих Томсен, Марк Иванир, Масимо Гини, Маурицио Ломбарди и др. Истински фурор сред феновете предизвика новината, че сред гост-звездите са Шарн Стоун и Мерилин Менсън.", "date": "2019.07.01", "title": "Джуд Лоу разнищва мистерии на остров"}
{"url": "https://www.monitor.bg:443/bg/a/view/ivet-deveta-v-stanford-semenja-se-zavyrna-s-pobeda-na-800-m-169322", "text": "Ивет Лалова не направи най-доброто си бягане на турнира от Диамантената лига “Префонтейн Класик”, който тази година се проведе в Станфорд. Тя финишира на последната девета позиция в спринта на 200 метра с постижение от 23,12 секунди (+1,9 м/сек). Нигерийката Блесинг Окагбаре изненадващо се наложи с 22,05 секунди. Олимпийската шампионка на 100 и 200 метра от Рио де Жанейро 2016 Илейн Томпсън (Ямайка) финишира втора с 22,21 секунди, а носителката на три европейски титли от Берлин 2018 Дина Ашър-Смит (Великобритания) зае третата позиция с 22,42 секунди. Световната медалистка на 400 метра Салва Аид Насър (Бахрейн) постави национален рекорд на страната си с 22,51 секунди за четвъртото място. Световният шампион и световен рекордьор на 60 метра Крисчън Коулман показва все по-добри резултати и на 100 метра. Американецът, който оглавяваше световната ранглиста за сезона с 9,85 секунди, бяга още по-бързо – 9,81 секунди (-0,1 м/сек). Световният шампион от Лондон 2017 Джъстин Гатлин (САЩ) финишира втори с личен рекорд за сезона от 9,87 секунди. На трета позиция с 9,97 секунди се нареди Зарнел Хюз (Великобритания). Кастер Семеня се завърна към бягането на 800 метра с категорична победа. Южноафриканката, която продължава борбата с Международната асоциациа на атлетическите федерации (IAAF), триумфира убедително с рекорд на турнира от 1:55,70 минути. Двукратната олимпийска шампионка не успя да коригира собствения си най-добър резулта в света за сезона, който е 1:54,98 мин. от Диамантената лига в Доха, когато за последно беше допусната до участие на 800 метра. Световната шампионка в скока на височина в зала и на открито Мария Ласицкене продължава със силните си изяви от началото на сезона. Рускинята, която наскоро атакува световния рекорд на Стефка Костадинова от 209 см, се поздрави с успеха на турнира с резултат от 204 см. Световната шампионка в зала от Портланд 2016 Вашти Кънингам (САЩ) постигна личен рекорд от 200 см за втората позиция, а младежката олимпийска шампионка от Буенос Айрес 2018 Ярослава Махучик (Украйна) също записа личен рекорд от 200 см за третото място. ", "date": "2019.07.01", "title": "Ивет девета в Станфорд, Семеня се завърна с победа на 800 м"}
{"url": "https://www.monitor.bg:443/bg/a/view/ot-dnes-poskypvat-parnoto-toplata-voda-i-tokyt-a-pensiite-se-uvelichavat-169324", "text": "Токът поскъпва с редно с 2,9 на сто от 1 юли, реши окончателно Комисията за енергийно и водно регулиране (КЕВР) днес. За клиентите на ЧЕЗ увеличението на тока за бита е с 2,9%, за EVN - 2,97%, а за ЕНЕРГО-ПРО - 2,8%. Сметките за парно и топла вода ще се увеличат средно с 3,53%. Най-много ще поскъпне топлоподаването в Габрово - 9,93%, и в Разград - 8,59%. След тях са Пловдив - 7,4%, Бургас - 7,36%, Велико Търново - 6,62%, Плевен - 6,03%. В София поскъпването на парното е по-малко от средното - 3,06%, а най-малко повишение ще има във Варна - под 2%. Припомняме, че цените на тока и парното бяха променяни последно през октомври 2018 г.  \"Увеличението трябва да бъде единствено в рамките на инфлацията между месец април 2018 г. и месец април 2019 г. Инфлацията е 3,7%, а предложението, което прави комисията, се ограничава до 3,5%\", обясни председателят на КЕВР Иван Иванов,. След обявената по-ниска цена на природния газ за третото тримесечие на 2019 г. шефът на КЕВР съобщи, че ако тенденцията се запази, това може да забави планираното поскъпване на парното и на топлата вода.", "date": "2019.07.01", "title": "Окончателно: Плащаме с 2,9% повече за ток от 1 юли (ОБНОВЕНА)"}
{"url": "https://www.monitor.bg:443/bg/a/view/japonija-ogranichava-iznosa-na-nanomateriali-za-ujna-koreja-169319", "text": "Япония започна от днес процедура за ограничаване на износа на наноматериали за Южна Корея, съобщават световните агенции. Мярката ще влезе в сила от 4 юли. Причината за нея са съдебните искове срещу японски компании имащи филиали в Корея да заплатят компенсации за използването от тях на принудителен труд в периода 1910-1945 г., когато корейският полуостров е бил колония на Страната на изгряващото слънце. Наскоро Върховният съд на Южна Корея задължи Nippon Steel & Sumitomo Metal да плати обезщетения за използването на робски труд по времето на колониализма. След като японската компания отказа да изпълни съдебното решение, бе разпоредена конфискация на нейно имущество. От четвъртък Токио ще изисква за износа на наноматериалите да се подават отделни заявки, които ще подлежат на еднократно одобрение. Първоначално в ограниченията са включени флуорирани полимери и водород и различни защитни покрития. Тези материали се изключват от списъка на генералната схема на лицензионния експорт.", "date": "2019.07.01", "title": "Япония ограничава износа на наноматериали за Южна Корея"}
{"url": "https://www.monitor.bg:443/bg/a/view/s-porychka-za-edna-godina-pylnjat-kolite-na-parlamenta-s-290-000-litra-gorivo-169281", "text": "С около 290 000 литра гориво за една година се очаква да бъдат напълнени резервоарите на колите на Народното събрание. Това става ясно от обществена поръчка на парламента за доставката на бензин и дизел, като общата сума е малко над 1 млн. лева. Близо 745 000 лева от сумата е именно за нуждите на служебните автомобили, които използват народни представители и администрацията на НС. Останалите 258 бона пък са заделени за 120 000 литра дизел за отопление за нуждите на почивната база във Велинград. В документацията по нея обаче се посочва и прогнозните количества, които ще са нужни на автопарка на НС. Така през годината са предвидени да се закупят 100 000 литра А 95, около 40 000 безоловен А 98 и 150 000 евродизел. Парламентът разполага с около 102 коли и микробуси, с които извозва народните представители. Така изчисленията показват, че на всяка една от тях се пада по около 236 литра гориво на месец. С 290 000 литра пък колите на НС могат да направят пък около 13 000 обиколки на страната. Зареждането ще става с помощта на карти за безналично плащане, като заплащането от страна на НС става по банков пък в срок от 20 дни след надеждно издадена фактура. Продавачът пък задължително трябва да им изградена търговска мрежа в страната или минимум 50 бензиностанции, където може да се зарежда безкасово. Относно почивната база на НС във Велинград пък става дума за периодични доставки от по около 20 000 литра на месец на гориво за отопление. Записано е задължението автоцистерната да е пълна и цялото количество да е за ведомствената база на депутатите. От годишните финансови отчети на НС за 2016 и 2017-а пък става ясно, че на година парламентът харчи между 1,4 и 1,6 млн. лева за гориво, вода и ток. Наред с това НС ще отдели и около 2,28 млн. лева за осигуряване на самолетни билети при служебните командировки на депутатите в страната и чужбина. За целта администрацията на парламента е пуснала друга поръчка, като в изискванията към нея са посочени и основните дестинации – общо 45 на брой. Сред най-далечните са Ню Йорк, Пекин и Москва, а сред по-близките Атина, Тирана, Загреб, Букурещ. Включени са и двете ни морски столици – Бургас и Варна. Изрично обаче е записано, че тези дестинации не са изчерпателни и може да се наложи покупката на самолетни билети и за други места. При оценката на офертите най-голяма тежест ще има стойността на тарифите на билетите, след това таксата за обслужване и накрая процентът отстъпка за всяка дестинация.", "date": "2019.07.01", "title": "С поръчка за една година: Пълнят колите на парламента  с 290 000 литра гориво"}
{"url": "https://www.monitor.bg:443/bg/a/view/ot-minaloto-ljato-sireneto-na-edro-poevtinja-imitacijata-mu-skochi-s-25-169251", "text": "В сравнение с края на юни миналата година масовото краве сирене на едро е по-евтино на борсите, но имитацията му е по-скъпа са цели 25 на сто, сочат данни на борсовата комисия. Продуктът сирене с растителни добавки е поскъпнал с 56 ст. за килограм и в края на миналия месец е достигнал Кравето сирене в края на шестия месец на 2018-та се търгувало на едро по борсите средно по 6,02 лв./кг с ДДС, в последния работен ден на миналата седмица - с 13 ст. по-евтино. От 24 до 28 юни най-евтино по 4,50 лв./кг кравето сирене се е предлагало по тържищата в област Бургас, а най-скъпо - по 7,50 лв./кг в Ловешко. Под петарка за кило кравето сирене можеше да се купи на едро и в Добрич (4,77 лв./кг) и Сливен (4,56 лв./кг). По 7 лв. и над тази граница имаше предлагане на едро и в областите Силистра и Благоевград. По информация на Системата за агро-пазарна информация (САПИ), през миналата седмица масовият млечен продукт цените на дребно на кравето са били в диапазона 5,20-15,56 лв./кг. която е само с 8 ст. по-висока от същото време на 2018-та. Подобно на имитацията на сиренето поскъпват и други масово търсени от хората с по-малко пари хранителни продукти, в които има съмнение за използване на хидрогенирани растителни мазнини. Нарастването на цените е нелогично на фона на спада на световните пазари под 500 долара за тон на суровото палмово масло, което е основната суровина за производството на въпросните хидрогенираните растителни мазнини, влагани още и в сладкарската промишленост. Така например малотрайните колбаси са по-скъпи спрямо миналия юни с 19 ст. на килограм на едро и достигат ниво от 4,77 лв./кг, сочи още статистиката. При каймата смес, която заедно с кренвиршите поскъпването спрямо средата на миналата година е с цял половин лев или с почти 11%. За малотрайните колбаси и каймата също има съмнения, че за да се може да се продава според покупателната способност на масовия потребител, се слага по-малко месо и за пълнеж се използват хидрогенирани мазнини. В петък на борсите в страната каймата можеше да се вземе на едро най-евтино по 3,90 лв./кг във Варна. Под петарка с ДДС за килограм на едро продуктът можеше да се купи и на борсите в Благоевград, Бургас, Добрич (по 4 лв./кг ), Най-високата цена от 6,80 лв./кг бе регистрирана в София.", "date": "2019.07.01", "title": "От миналото лято сиренето на едро поевтиня, имитацията му скочи с 25%"}
{"url": "https://www.monitor.bg:443/bg/a/view/motorist-zagina-v-katastrofa-s-kmeta-na-kostinbrod-169323", "text": "В катастрофа, в която е участвал кметът на Костинбрд - Трайко Младенов, е завършила с жертва, съобщиха от МВР. Инцидентът е станал снощи, преди 19.00 ч., на кръговото кръстовище на входа на града. При инцидента колата, в която е бил кметът, се е сблъскала с моторист, който е загинал при сблъсъка. Причините за катастрофата се изясняват.", "date": "2019.07.01", "title": "Моторист загина в катастрофа с кмета на Костинброд "}
{"url": "https://www.monitor.bg:443/bg/a/view/pokeryt-za-kluchovite-postove-v-es-prodyljava-169321", "text": "Маратонските преговори на европейските лидери за разпределяне на водещите европейски постове, включително и за определяне на новия председател на Европейската комисия, ще продължат и днес, предадоха световните агенции. Това е втора среща на върха, посветена на въпроса. Сред евролидерите има дълбоки различия за това как най-добре да се постигне баланс при разпределяне на постовете, като се отчетат и политическите, географските и половите фактори, отбелязва АП. Европейският съвет започна вчера, но председателят му Доналд Туск го прекрати и се посвети на двустранни срещи, които продължаваха и към 6 ч. местно време, допълва Франс прес. Туск проведе над 30 двустранни срещи в опита си да постигне пробив по въпроса за председателския пост на ЕК, добавя АП. Евролидерите продължават да обмислят дали да изберат холандския социалист Франс Тимерманс да замени християндемократа Жан-Клод Юнкер начело на влиятелния изпълнителен орган на ЕС. АП съобщава и за видеото, което е постнал в проверения си акаунт във Фейсбук българският премиер Борисов, непоколебим член на Европейската народна партия , в което се вижда как той дискутира с Тимерманс. Според АП по време на разговора премиерът е казал, че холандецът би трябвало да получи поста в ЕК, докато постът за председател на Европейския парламент трябва отиде при Манфред Вебер. АП допълва, че според ирландския премиер Лео Варадкар обаче голям брой премиери от ЕНП не смятат, че партията трябва да се откаже от председателството на ЕК толкова лесно, без битка. Някои лидери започнаха разговорите за висшите постове в ЕС още в кулоарите на срещата на върха на Г-20 в Осака в петък и събота. Сред тези водещи постове са този на председател на ЕП, на президент на Европейската централна банка, на дипломат номер едно на ЕС и на председател на Европейския съвет. По повод на това кой ще наследи Юнкер на поста председател на ЕК холандският премиер Марк Рюте каза, че нещата се променят. \"Мислите си, че един кандидат или друг има вероятно най-добрите шансове и нещата продължават да се променят\", каза той. Френският президент Еманюел Макрон призова за дух на компромис и всички да са над всякакви амбиции. Той подчерта, че сред ръководните кадри на ЕС, които той нарича \"Тим Европа\", трябва да има двама мъже и две жени. Макрон харесва Рюте, но отказа да коментира кой подкрепя за поста на председател на ЕК. Френският президент обаче в миналото намекна, че Манфред Вебер няма политически и управленчески опит на такъв висш пост. Така, че Вебер може да бъде обмислен за лидер на ЕП. Изборът на нов председател на ЕП ще се проведе на 3 юли. Доналд Туск пък иска разговорите да приключат бързо, за да се избегне по-нататъшна ерозия на общественото доверие в ЕС насред несигурността, породена от Брекзит и вътрешноевропейските различия по въпроса за управление на миграцията. Германският канцлер Ангела Меркел каза, че все още остава добра възможност и за Вебер, и за Тимерманс, да бъдат сред онези, които ще спечелят водещите постове. Но други лидери от нейното политическо семейство не са съгласни с нея. Според правилата на ЕС страните членки избират кой ще управлява ЕК. Парламентът на ЕС трябва да подкрепи този избор. Досега начело на ЕС бяха гражданин на Люксембург - Юнкер, поляк - Туск, и трио италианци - Федерика Могерини, която беше дипломат номер едно, Марио Драги, който е начело на ЕЦБ и Антонио Таяни, който бе председател на ЕП. Сега сред кандидатите за водещите постове са и премиерите на Швеция и Хърватия - Стефан Льовен и Андрей Пленкович, преговарящият за Брекзит Мишел Барние, който е французин, лидерката на германските зелени Ска Келер, датчанката Маргрете Вестагер, която е еврокомисар по конкуренцията от 2014 г. и литовската лидерка Далия Грибаускайте. Тази сутрин италианският премиер Джузепе Конте заяви, че е трудно да се каже дали евролидерите ще постигнат днес съгласие за поста на председател на ЕК, предаде Ройтерс. А още вчера Меркел прогнозира трудни преговори, припомня Франс прес.", "date": "2019.07.01", "title": "Покерът за ключовите постове в ЕС продължава"}
{"url": "https://www.monitor.bg:443/bg/a/view/prof-hristo-najdenov-testyt-na-ban-kazva-byrzo-chisti-li-sa-hranite-169287", "text": "Ще имаме ясна картина какво се случва в една болница и дали има вътреболнична инфекция, казва в интервю за \"Монитор\" директорът на Института по микробиология при БАН - За установяване на най-честите хранителни инфекции съвременната наука се насочи към молекулярно-биологичните методи, чрез които в рамките на един работен ден може да се определи наличието на определен хранителен патоген и дори неговото количество в определена проба от храна. Става въпрос за бърз тест, за който не се изисква продължително изчакване, докато излязат лабораторно резултатите, както е досега. С него те стават ясни в рамките на работния ден и специалистите могат да се произнесат компетентно. Сега те се правят микробиологично, има интерпретация на резултатите, като например, че една или друга колония приличат на ешерихия коли например или на нещо друго. Следват допълнителни тестове за веритификация. Всичко това забавя самото изследване. Всяка храна може да се изследва с новия метод, като от нея се изолира ДНК. Това става за часове и тенденцията е директно да се доказват патогените в храните – например в месото, млякото и в техните продукти. - Аз и екипът ми започнахме от 1994 г. с първия проект и програма „Коперникус“ на Европейската комисия, който беше и за Института по микробиология на БАН. От тогава започнахме системна работа по тази тематика, за да стигнем до този метод. Ние обаче продължаваме да работим, защото в науката винаги има въпроси, които са подведени под един резултат. Това означава, че от един резултат възникват поне още пет въпроса. Всеки един от тях става предмет на научни търсения. Когато новият тест навлезе в практиката, ще имаме много по-ясна картина какво се случва в една болница например, дали има вътреболнична инфекция и ако има, от какво е тя. Ще може да се взима бързо и адекватно управленско решение, защото това е много важно както за здравеопазването, така и за хранително-вкусовата индустрия, която трябва да следи за продукцията си. Тези области ще бъдат тласнати към прогрес. - Това зависи от органа по акредитация и стандартизация. За да може един тест да бъде валидиран и въведен в стандарт, заседава цяла международна комисия. Налага се да бъде проучен опитът не само на нашата лаборатория, но и на такива в много други страни на базата на нашата разработка и резултатите да бъдат възпроизводими. Много е важно методът да бъде изпитан и да се постигнат същите резултати и в други европейски страни. - Това, което съм получил тук, да го получи и колегата от друга страна. После да бъдат описани максимално ясно, за да може в стандарта да залегне всичко направено стъпка по стъпка. Така един човек, който не е изследовател, да може като прочете стандарта, да го възпроизведе стъпка по стъпка. - Вероятно две-три години. Дали ще се случи по-скоро или по-късно, зависи от нуждите на потребителите. - Ще трябва самите те да се убедят в полезността на този метод, че той е лесно изпълним и надежден. След това в съответните им организации, например на месопроизводителите, на млекопроизводителите и т.н., могат чрез своите асоциации да поискат от Агенцията по безопасност на храните и от Комитета по стандартизация този метод да бъде въведен по-скоро, като изтъкнат неговите ползи и предимства спрямо досега съществуващите. - Това зависи от самия производител. Ако той е перфектен и е сигурен в това, което изкарва на пазара, ще подкрепи новия метод, за да бъде готова документацията му с всички атрибути за надеждност и тя да стигне максимално бързо до потребителите. - Като цяло са безопасни, с изключение на някои. - Например у нас има антраксни места, за които не знаем в кой момент инфекцията може да ни изненада, както се случи преди две- три години. За да не се стигне до рискове, надежди дава въведената система за вътрешноведомствен контрол HACEP. - През лятото бактериите са навсякъде около нас - в храните на открито, може също да ги има във водата, както и в климатиците, които ни осигуряват температурния комфорт вкъщи или на работното място. Затова филтрите им трябва да се почистват редовно. Трябва да внимаваме с месните храни, най-вече с каймата и приготвената от тях храна. Те са сложен хранителен субстрат. В тях влизат меса от различни партиди и различни видове, които изискват различна термична обработка. Затова е необходимо приготвянето й да става максимално бързо след датата, упомената върху опаковката като дата на производство. Необходимо е температурната обработка да е максимална, това означава да не се предлагат ястия алангле, да няма розова или червена повърхност. Необходимо е да сме сигурни, че вътре, в сърцевината на дадения продукт, температурата е достигнала напълно. Трябва да се спазва стриктно и самата хигиена по време на обработката на храната – измиване на ръцете, независимо че ще мине през огъня. Всичко това е задължително условие, за да сме сигурни, че това, което консумираме, е безопасно. Същото важи и за млечните продукти, както и за сладоледите. По морето на открито се продават царевица, дюнери, сандвичи, както и скара, като тези храни понякога предизвикват и хранителни инфекции заради високите температури. Ето защо с тях трябва да се внимава. - Наистина яйчената компонента в тях е заменена с други субстрати, но трябва да се внимава. С птичето месо, най-вече на грил, също трябва да се внимава. За да бъде безопасно, за него важат правилата за приготвяне на изделията от кайма. Ако бъдем внимателни при приготвянето и съхраняването на храните, ще си спестим здравословни инциденти през лятото. - През лятото бактериите са навсякъде около нас - в храните на открито, може също да ги има във водата, както и в климатиците, които ни осигуряват температурния комфорт вкъщи или на работното място. Затова филтрите им трябва да се почистват редовно. Европейският орган за безопасност на храните всяка година проследява случаите на хранителни инфекции във всички страни от ЕС, както и в девет държави, които не са членки на Евросъюза. През лятото най-често срещани са стомашно-чревните разстройства, а в Европа има и тенденция за консумиране на сурово непастьоризирано мляко. Това се очертава като основен проблем, защото в много европейски градове има т.нар. млекомати, от които се купува сурово мляко. Най-разпространени през летния сезон са кампилобактериозата, салмонелата, коли-бактериозата и листериозите. По данни на Европейския орган по безопасност на храните най- разпространена като цяло е йерсиниозата. По документи в България най-чести са салмонелозата и коли-бактериозата. Член-кореспондентът проф. Христо Найденов е директор на Института по микробиология при БАН Член е на Европейския орган по безопасност на храните Автор е на редица научни статии и студии", "date": "2019.07.01", "title": "Проф. Христо Найденов: Тестът на БАН казва бързо чисти ли са храните"}
{"url": "https://www.monitor.bg:443/bg/a/view/goreshto-nachalo-na-sedmicata-s-pokachvane-na-temperaturite-169313", "text": "Днес ще бъде слънчево, около и след обяд - горещо. Температурите ще се повишават и максималните ще бъдат между 31 и 36 градуса. Над Черноморието ще бъде слънчево. Ще духа слаб югоизточен вятър. Максималните температури ще са 30-31 градуса. Температурата на морската вода ще е 26-27 градуса. Вълнението на морето ще бъде около 2 бала. И над планините ще е слънчево. Ще духа до умерен, по високите и открити части - и временно силен, североизточен вятър. Температурите ще се повишат, максималната на височина 1200 метра ще бъде около 25 градуса, на 2000 метра - около 17 градуса. Атмосферното налягане слабо ще се понижи, но ще остане по-високо от средното за месеца. И във вторник, 2 юли, ще бъде слънчево и горещо с максимални температури между 34 и 39 градуса, до около 30 градуса ще остават температурите по Черноморието, където ще духа бриз. И в сряда, 3 юли, ще се задържи горещо. Ще бъде слънчево, но по-късно след обяд ще се развие купеста облачност, по-значителна над северните и планинските райони. На отделни места ще превали краткотраен дъжд, придружен с гръмотевици. Възможни са градушки. Вятърът за кратко ще се ориентира от северозапад, до вечерта - от север-североизток, ще бъде слаб до умерен.", "date": "2019.07.01", "title": "Горещо начало на седмицата с покачване на температурите"}
{"url": "https://www.monitor.bg:443/bg/a/view/aikb-predstavja-dnes-nivoto-na-kompozitnija-indeks-ikonomika-na-svetlo-za-2018-g-169311", "text": "Асоциацията на индустриалния капитал в България (АИКБ) и Националният център „Икономика на светло“ ще оповестят днес от 11.00 в централата на АИКБ на ул. „Тракия“ №15 в София, стойността на Композитния индекс „Икономика на светло“ за 2018 г. Ще бъде направен и анализ на ситуацията, предизвикателствата и тенденциите на изсветляването на икономиката в България, уточняват от асоциацията. Участие в пресконференцията по този повод ще вземат Васил Велев, председател на УС на АИКБ, проф. д-р Стефан Петранов, ръководител на екипа, създал Композитния индекс „Икономика на светло“, д-р Милена Ангелова, главен секретар на АИКБ и ръководител на проект „Ограничаване и превенция на неформалната икономика“ и Добрин Иванов, изпълнителен директор на АИКБ. Композитният индекс „Икономика на светло“ е иновация в методологията за проследяване и измерване на процесите на неформалната икономика, както у нас, така и на европейско равнище. Довечера от 18.00 в в зала „Средец“ на „София хотел Балкан” ще се проведе и официалната церемония за връчването наградите „Икономика на светло“ за 2018 г.", "date": "2019.07.01", "title": "АИКБ представя днес нивото на Композитния индекс „Икономика на светло“ за 2018 г."}
{"url": "https://www.monitor.bg:443/bg/a/view/sreshtata-na-vyrha-v-es-bez-rezultat-premieryt-borisov-razgovarja-s-frans-timermans-169314", "text": "Председателят на Европейския съвет Доналд Туск временно прекъсна извънредната среща на върха, посветена на трите най-висши поста в Европейския съюз, за да участва в двустранни консултации с отделните европейски лидери, по време на които е питал за нови кандидатури за шеф на ЕК и сред имената е била и Кристалина Георгиева. \"Туск ще организира двустранни срещи с лидери. Работата ще бъде подновена, щом двустранните разговори приключат\", съобщи в Туитър неговият говорител Пребен Ааман. Според в. „Билд“ по време на консултациите Доналд Туск е разпитвал за приемливостта на кандидатурите на шефката на Световната банка българката Кристалина Георгиева, на ирландския премиер Лео Вардкар и главния преговарящ на ЕС за Брекзит французина Мишел Барние. Реакциите били по-скоро сдържани. Началото на срещата на върха беше определено за 16 часа по Гринуич, но тя започна с повече от три часа закъснение заради консултации на Туск с лидерите от ЕС, които имат дълбоки разногласия по кандидатурите за висшите постове и най-вече за председател на Европейската комисия. Премиерът Бойко Борисов се срещна снощи с Франс Тимерманс, кандидат на Партията на европейските социалисти за председател на Европейската комисия. Началото на срещата бе излъчено в профила на премиера във Фейсбук. Борисов съобщи на Тимерманс, че до вчера решението на Европейската народна партия е било ЕК да бъде оглавена от Манфред Вебер. По неговите думи Вебер има повече тежест в Европейския парламент и затова се очертава компромис Тимерманс да поеме ЕК, съобщи БТА. За мен е важен компромисът, отбеляза Борисов. Той добави, че след разговорите си с държавните и правителствените ръководители на Германия, Франция, Холандия, Испания, се е очертало виждането, че е по-добре да не се проявява инат в сложните преговори за разпределението на висшите постове в ЕС. Премиерът посочи като важни за България въпросите с наблюдението на ЕК, Шенгенското пространство, реформата в съдебната система. Борисов отбеляза, че нашата страна изпълнява препоръките на ЕК. Той добави, че с Тимерманс, досега зам.-председател на ЕК, са работили прекрасно през годините. На свой ред Тимерманс заяви, че винаги е работил добре с българските власти. Винаги съм бил прям и винаги съм изразявал възхищение за всичко, което правиш за борбата с корупцията и организираната престъпност в твоята страна. Имали сме много честни разговори с теб, затова ценя нашето приятелство, каза той на премиера Борисов.", "date": "2019.07.01", "title": "Туск разпитвал за кандидатурата на Кристалина Георгиева за шеф на ЕК "}
{"url": "https://www.monitor.bg:443/bg/a/view/suomi-poema-kormiloto-na-es-169315", "text": "Финландия поема днес от Румъния шестмесечното ротационно председателство на Европейския съвет, съобщи ДПА. Мотото на финландското председателство е \"Устойчива Европа - устойчиво бъдеще\", а централната тема е насърчаването на глобалното лидерство на ЕС в действията, посветени на климата. Суоми, както финландците наричат родината си, ще председателства срещите на Европейския съвет в Брюксел и Люксембург, както и неофициалните срещи на министрите на страните от ЕС във Финландия. Освен това в този период ще се състоят около 90 срещи на различни работни групи и експерти. В реч пред националния парламент миналата седмица финландският премиер Анти Рине заяви, че приоритет на председзатлествата ще е постигането на напредък в борбата с климатичените промени и приемането на мерки за опазване на околната среда. Финландия ще се стреми също да отстоява общи европейски ценности като върховенството на закона, човешките права, равноправието и демокрацията, каза Рине. Сред предизвикателствата пред ЕС през следващите шест месеца е отложеното излизане на Великобритания от съюза, чийто краен срок сега е 31 октомври. След половин година Финландия ще предаде щафетата на следващия ротационен председател Хърватия.", "date": "2019.07.01", "title": "Суоми поема кормилото на ЕС "}
