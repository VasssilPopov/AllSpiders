{"url": "http://www.monitor.bg/a/view/50627-%D0%92%D0%BE%D0%B5%D0%BD%D0%BD%D0%B8-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80%D0%B8-%D1%81%D1%82%D0%B0%D0%B2%D0%B0%D1%82-%D0%BB%D0%B8%D0%BD%D0%B5%D0%B9%D0%BA%D0%B8/", "text": "\n                     \n\nРаботна група от експерти на министерствата на отбраната, здравеопазването и вътрешните работи ще бъде сформирана с цел преобразуването на военните хеликоптери за спешна помощ и бедствия. В средата на декември премиерът Бойко Борисов нареди да се отделят пари за поддръжката на самолетите „Спартан” и предложи 2-3 хеликоптера „Кугър” да бъдат използвани от Спешна помощ след ремонт. „Работи се по въпроса”, увери вицепремиерът Красимир Каракачанов и уточни, че предстои да се направи разчет колко струва ремонтът на хеликоптерите и каква техника може да се използва. „Имаме маса хеликоптери, имаме техниката. Не е нужно да се купуват нови. Ще дадем пари”, посочи премиерът. По думите му така военните пилоти ще трупат летателни часове, ще тренират, а и ще спасяват човешки животи.\n                    ", "date": "2018.01.18", "title": "Военни хеликоптери стават линейки"}
{"url": "http://www.monitor.bg/a/view/1565-%D0%94%D0%BE%D0%B1%D1%80%D0%B8%D1%87-%D0%B1%D0%B5%D0%B7-%D1%82%D0%BE%D0%BA-%D0%B8-%D0%B2%D0%BE%D0%B4%D0%B0-%D0%B7%D0%B0%D1%82%D0%B2%D0%BE%D1%80%D0%B8%D1%85%D0%B0-%D0%BF%D1%8A%D1%82%D1%8F-%D0%B4%D0%BE-%D0%9A%D0%B0%D1%80%D0%B4%D0%B0%D0%BC/", "text": "\n                    95 населени места в област Добрич останаха без електрозахранване заради първия обилен сняг и бурен вятър. Поривите на вятъра достигнаха до 12 м/сек., което стана причина за снегонавявания по пътните артерии извън областния център.По пътя Добрич – Албена, около с. Славеево, заради пряспа от 2 метра закъсаха линейка с болен за хемодиализа и 10 автомобила. По пътя за Ген. Тошево пък закъса автобус, който е препречил платното и движението е спряно.Малко преди 10 часа затвориха пътя Добрич – Варна, заради преобърнати два камиона – единия до село Стожер, другия – на разклона за с. Любен Каравелово. Затворена за движение остана и отсечката Добрич – Генерал Тошево – Кардам. Причината за ограничителната мярка са снегонавяванията на места по пътния участък. Навяванията достигат от два до четири метра. Областното пътно управление затвори и пътя Генерал Тошево -Добрич.От Енерго про информират, че поради силния вятър има множество прекъсвания на изводи високо напрежение и това е причина за нарушено електроснабдяване в областта. Без електрозахранване останаха и помпените станции на ВиК, което остави почти цялата област без вода. На места в Добрич хората останаха и без ток, и без вода.32 машини почистваха републиканската пътна мрежа в областта. Заради бурния вятър навсякъде из Добрич имаше нападали клони, наложи се служители на общината да извозят и две паднали дървета.\n                    ", "date": "2018.01.18", "title": "Добрич без ток и вода, затвориха пътя до Кардам"}
{"url": "http://www.monitor.bg/a/view/52070-%D0%9A%D0%B0%D1%80%D0%BB%D0%BE%D0%B2%D0%BE-%D0%BE%D0%B1%D1%8F%D0%B2%D0%B8-%D0%B1%D0%B5%D0%B4%D1%81%D1%82%D0%B2%D0%B5%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5/", "text": "Контейнерите за смет се движели като коли по улиците\n                    \n\n\n                    ", "date": "2018.01.18", "title": "И Карлово обяви бедствено положение, ураганът отнесе покривите на болница и училище "}
{"url": "http://www.monitor.bg/a/view/23053-%D0%97%D0%B0%D1%82%D0%B2%D0%BE%D1%80%D0%B8%D1%85%D0%B0-%D0%B4%D0%B2%D0%B0-%D0%BF%D1%8A%D1%82%D0%BD%D0%B8-%D1%83%D1%87%D0%B0%D1%81%D1%82%D1%8A%D0%BA%D0%B0-17-%D1%81%D0%B8%D0%B3%D0%BD%D0%B0%D0%BB%D0%B0-%D0%B7%D0%B0-%D0%BF%D0%B0%D0%B4%D0%BD%D0%B0%D0%BB%D0%B8-%D0%BA%D0%BB%D0%BE%D0%BD%D0%B8-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                    Два пътни участъка във варненска област бяха затворени, заради силния вятър и снегонавявания, които предизвикаха заледявания и пътни катастрофи. Ограничено бе движението за всички превозни средства по пътя Варна-Добрич през Аксаково и Варна-Виница-Кичево, заради изтегляне на аварирали тежкотоварни автомобили. Има общо 6 аварирали превозни средства в посочените отсечки, съобщиха от ОД на МВР-Варна. ТИР се преобърна на разклона за село Любен Каравелово и още два са аварирали близо него. По пътя между Виница и Кичево пък е аварирал автобус, излязъл от пътя и заседнал в в канавката, като на 1-2 км от него има още два закъсали тежкотоварни камиона. Няма сигнали за проблеми с леки коли, както и пострадали или бедстващи хора, уточниха от местната полиция.В РД ПБЗН - Варна са постъпили 17 сигнала за паднали от силния вятър или опасно надвиснали клони, дървета и други предмети. Няма данни за нанесени материални щети или пострадали хора. От от отдел „Дейности по защита на населението“ към Община Варна призоваха гражданите да бъдат внимателни при преминаване покрай сгради и дървета. Препоръчано беше да укрепят или премахнат предмети, които могат да бъдат съборени от подпрозоречни первази, балкони и тераси и с това да предизвикат непредвидени ситуации. На ръководителите на строителни обекти беше препоръчано да предприемат необходимите мерки за укрепване на предпазните огради около тях и за обезопасяване на кранове и строителни скелета. Предупрдени бяха и фирмите, стопанисващи рекламно-информационни елементи - рекламни табели, винили, билбордове и други, да проверят състоянието им за недопускане на инциденти и при необходимост за предприемането на незабавни действия по тяхното обезопасяване. Жителите на града бяха призовани да не изхвърлят отпадъци, извън предназначените за това специализирани съдове и след изхвърлянето им, да затварят капака на контейнера, за да не се допуска разпиляване и замърсяване на градската среда. Забранява се и поставянето на торбички и чували с отпадъци от търговските обекти до тротоарните кошчета. При възникване на инциденти или критични ситуации се препоръчва да се сигнализира на тел. 112 и тел.052/820 112.\n                    ", "date": "2018.01.18", "title": "Затвориха два пътни участъка, 17 сигнала за паднали клони във Варна"}
{"url": "http://www.monitor.bg/a/view/41763-%D0%94%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BD%D0%B0%D0%BC%D0%B8%D1%80%D0%B0-%D1%80%D0%B0%D0%B1%D0%BE%D1%82%D0%B0-%D0%BD%D0%B0-%D0%BD%D0%B0%D0%B4-18-000/", "text": "\n                    Държавата ще осигури работа на над 18 000 безработни тази година. Това предвижда Националния план за действие по заетостта, който Министерски съвет прие на днешното си заседание.Планът предвижда над 10 600 души да бъдат включени в различни обучения, чрез които да повишат квалификацията си. Останалите 7 400 ще бъдат наети по различни схеми на субсидирана заетост. И тази година бюджетът на Националния план за действие по заетостта е в размер на 73 млн. лв.Тази година се предвижда увеличение на заплатите по плана. Възнагражденията на младежите, включени в програма „Старт на кариерата“ ще нараснат от 550 лв. на 600 лв. Заплатите на младежките медиатори, наети към общините ще се повишат до 630 лв., а психолозите и мениджърите в бюрата по труда вече ще получават по 650 лв.Държавата ще поема разходите за заплати и осигуровки на работодателите, които наемат продължително безработни. Незаетите, които намерят препитание на повече от 50 км от дома си пък ще получат до 200 лв. всеки месец, с които да покрият разходите си за квартира, ток и вода.\n                    ", "date": "2018.01.18", "title": "Държавата намира  работа на над 18 000 "}
{"url": "http://www.monitor.bg/a/view/30978-140-%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8-%D0%BE%D1%82-%D1%88%D0%B8%D0%B2%D0%B0%D1%88%D0%BA%D0%B0-%D1%84%D0%B8%D1%80%D0%BC%D0%B0-%D0%B2-%D0%94%D1%83%D0%BF%D0%BD%D0%B8%D1%86%D0%B0-%D0%BE%D1%81%D1%82%D0%B0%D0%BD%D0%B0%D1%85%D0%B0-%D0%B1%D0%B5%D0%B7-%D0%B7%D0%B0%D0%BF%D0%BB%D0%B0%D1%82%D0%B8/", "text": "\n                    140 работници от обувната фирма “А.М. shoes” в Дупница останаха без заплати повече от 2 месеца. Втори ден недоволството сред работещите продължава, като то се пренесе и в Кюстендил. Представители на протестиращите се обърнаха към Инспекцията по труда в Кюстендил и омбудсмана Мая Манолова. „Взели сме само аванс, а на 22 ноември получихме 60 лева. Това бяха пари във формата на ваучери. Тогава беше последното плащане. Няколко пъти ни бяха обещавани пари. Вчера се събрахме и разбрахме, че фирмата спира дейност и пари няма. Казаха ни, че който желае може да напусне заради неизплатени заплати”, каза един от недоволните работници.\nФирмата има италиански собственик, който стои и зад обявената в несъстоятелност фирма “Абонданца”.“Вчера ни обявиха, че фирмата спира дейност. Научихме го от обаждане на някаква секретарка от Италия. Снощи е сменен и пълномощника на собственика. Не сме получавали заплатите от ноември месец. Не ни греят обещания, че ще си вземем парите. Голяма част от нас изплащат кредити, вече ни застрашават запори на имуществото ни ”, коментираха още протестиращите в Кюстендил. Те разчитат на намесата на Инспекцията по труда и Икономическа полиция. \n“Вярваме на омбудсмана Мая Манолова, която преди застана зад нас и разчитаме на подкрепата й и сега. Изпратили сме писмо и до Министерството на труда и социалната политика”, казаха още работниците в дупнишката фирма.\n                    ", "date": "2018.01.18", "title": "140 работници в Дупница останаха без заплати"}
{"url": "http://www.monitor.bg/a/view/2826-%D0%9A%D0%B0%D0%B2%D0%B0%D1%80%D0%BD%D0%B0-%D0%B8-%D0%91%D0%B0%D0%BB%D1%87%D0%B8%D0%BA-%D1%81%D0%B5-%D1%80%D0%B0%D0%B7%D0%B1%D1%80%D0%B0%D1%85%D0%B0-%D0%B7%D0%B0-%D0%B4%D1%8A%D0%BB%D0%B3%D0%BE%D0%B2%D0%B5%D1%82%D0%B5-%D0%BA%D1%8A%D0%BC-%D0%94%D0%BE%D0%B1%D1%80%D0%B8%D1%87/", "text": "\n                    Кметовете на общините Каварна и Балчик, Нина Ставрева и Николай Ангелов, подписаха споразумение за погасяване на задълженията по Закона за управление на отпадъците. Според документа, в следващите пет месеца Община Каварна ще трябва да изплати натрупаната към 30.11.2017 г. на Община Балчик сума, в размер на 532 709.87 лв.Както „Монитор” писа в началото на януари, Община Балчик се оказа със запорирани сметки, по искане на кмета на Добрич Йордан Йорданов, заради неиздължени суми на трите крайморски общини – Шабла, Каварна и Балчик, към Сдружението за управление на отпадъците в областта. Запорът е за 600 000 лева – главницата, а общата стойност на дълга е над 800 000 лева. Парите се дължат на община Добрич, която е бенефициент и водеща община в проекта за депото край село Стожер. В Балчик има изградена претоварна станция, а община Балчик събира отпадъците от Шабла и Каварна. Боклукът от трите общини се събира в претоварната станция и оттам се извозва към Стожер. \n                    ", "date": "2018.01.18", "title": "Каварна и Балчик се разбраха за дълговете към Добрич"}
{"url": "http://www.monitor.bg/a/view/22596-%D0%90%D0%BD%D0%B6%D0%B5%D0%BB%D0%B0-%D0%B8-%D0%A1%D1%82%D0%B5%D1%84%D0%BA%D0%B0-%D0%BD%D0%B5-%D0%B1%D0%B8%D0%BB%D0%B8-%D0%B8%D0%B7%D0%BB%D0%B8%D0%B7%D0%B0%D0%BB%D0%B8-%D0%BE%D1%82-%D0%B4%D0%BE%D0%BC%D0%B0-%D1%81%D0%B8-9-%D0%B3%D0%BE%D0%B4%D0%B8%D0%BD%D0%B8/", "text": "\n                    Двете жени от Свищов, за които съседите им твърдят, че са държани насила от майка им в т.нар. Къща на ужасите, не били излизали от къщи девет години. Това разказа пред „Монитор” съседката им Янка Минчева. Жената сподели, че за последно видяла Анжела и Стефка през 2009 г., когато отишла да пие кафе в тях с майка им Пепа. Още тогава поведението на дъщерите си сторило доста странно и неадекватно, дори граничещо с лудост на комшийката. „В кщаа беше нещо страшно, пълна мизерия. А дъщерите на Пепа се държаха като такива с умстени отклонения. Не говореха, само се усмихваха. После не съм ги виждала. Майка им постоянно казваше, че са в София, където работят и от време на време се прибират да я нагледат. Аз обаче не съм ги виждала през всички тези години нито веднъж. Кажете ми нормално ли е това. За девет години трябваше поне веднъж да ги видя на улицата, в двора или в градината. Според мен те през цялото това време са си били вкъщи и не са излизали навън. Впрочем спомням си, че веднъж ги видях. Бяха на улицата и ровеха в контейнерите да търсят фасове. Горките те, не са лоши момичета, дори и възпитани, учени, имаха висши образования. Ама майката е виновна, щото за всичките тези години трябваше да ги заведе на лекар, на психиатър. Да ги остави да полежат малко в някоя болница, да се полекуват. Ама тя не искаше никой да разбира, че нещо с децата и не е наред и затова лъжеше, че са в София и ги криеше. А те са си били през цялото време тука. Преди Коледа им чух гласовете и я попитах, а тя ми каза, че сега са си дошли за празниците”, разказва комшийката Янка.Вчера домът на Пепа и дъщерите и Анжела и Стефка на ул. „Георги Тишев” в Свищов бе призрачно тих инапълно подхождаше на даденото му име Къщата на ужасите. Той се състои от основна част – къща и пристройка. Къщата изглежда така, като че ли не и и правен ремонт от поне 100 години. прозорците са без стъкла, а дупките по тях са затулени с картони и шперплат. Вратите са заключени с катинари. Входната врата също се оказа заключена с катинар, но отвътре. Повече от час репортер на „Монитор” се опитва да проникне в зловещата къща, но напразно. Около 13,00 ч. на мястото дойде и кметът на община Свищов Генчо Генчев. Той обясни, че идва тук за да разговаря със семейството и да види с какво общината би могла да им помогне. Никой обаче не отвори и на кмета. Половин час след него дойдоха и полицаи, но близо половин час и те не успяха да влязат вътре в жилището. Едва около 14,00 часа майката Пепа склони да пусне в пристройката кметът Генчев, който разговаря с нея около 20-ина минути. След като излезе оттам кметът призна, че в обитаваното от майката и дъщерите стая и кухня е страшна мизерия.„Картинката е трагична и отчайваща. Тотално е занемарено вътре. Условията на живот са направо нечовешки. Двете дъщери бяха на леглата си. Едната беше неадекватна и не говореше изобщо. Другата говореше по малко. Тя обясни, чи никой не ги е държал насила в дома и че са излизали навън да копаят в градината. По тях няма елези от упражнено физическо насилие. Предложих им да бъдат настанени в социален дом, но те отказват. Явно емоционално дъщерите и майката са много силно свързани и не искат да се разделят”, разказа кметът след излизането си от къщата. Той обеща, че в общината ще бъде обсъдено и взето решение с какво и как може да се помогне на семейството.След разговора с кмета майката Пепа най-после склони да излезе и да разговаря с журналистите, но категорично отказа да пусне камерите и фотоапаратите при дъщерите си. тя също се закле, че не е държала щерките си насила вътре, не ги е връзвала и не е е упражнявала спрямо тях никакво насилие. По нейните думи дъщерите и не излизали, защото нямали обувки и се срамували, че някой може да ги види така и да им се е смее.„Момчетата ми не са психично болни, както се опитват да ги изкарат. И двете имат завършени висши образования. По-малката, Анжела, след като завърши не можа да се реализира и да си намери работа и това я срина психически. Тя започна да не може да спи. Водих я на психиатър, но той ми каза, че това не е за него. затова отидох при един лечител в Сливен, който ми каза да я лекувам в билки. И аз я лекувах така цяла година. Сега вече е по-добре. Двете живеят и работят в София и от време на време си идват. Сега си дойдоха по Коледа и не знам още колко време ще останат при мен. Не е вярно, че стоят затворени вкъщи, постоянно излизат навън напълно свободно”, твърди майката.Репортер на „Монитор” успя да се увери, че положението в едното от помещенията, обитавано от майката и двете дъщери е доста трагично. Всичко в стаята е разхвърляно като че ли там живеят не 40-годишни жени, а малки деца.След кмета Генчев, в късния след обед в дома на семейството се очакваше да дойдат и от районната прокуратур в Свищов и от социалните служби. След като бъдат направени огледи и анализи, ще се вземе решение дали двете дъщери, които са зрели жени, трябва да бъдат изведени от дома на майката и да бъдат настанени в социално заведение. \n\n\n                    ", "date": "2018.01.18", "title": "Анжела и Стефка не били  излизали от дома си 9 години"}
{"url": "http://www.monitor.bg/a/view/38974-%D0%9F%D1%80%D0%B5%D0%B4%D1%81%D1%82%D0%B0%D0%B2%D1%8F%D0%BC%D0%B5-%D1%80%D0%BE%D0%B4%D0%BD%D0%B8%D1%82%D0%B5-%D1%85%D1%80%D0%B0%D0%BD%D0%B8-%D0%B2-%D0%BE%D1%82%D0%B4%D0%B5%D0%BB%D0%BD%D0%B0-%D0%BF%D0%B0%D0%BB%D0%B0%D1%82%D0%B0-%D1%81-30-%D1%89%D0%B0%D0%BD%D0%B4%D0%B0/", "text": "Участват 62 наши фирми и 12 земеделски производители, а България е страна - партньор на изложението\n                    България ще се представи за първи път със самостоятелна палата на най-голямото в света изложение за земеделие, храни и градинарство в света „Зелена седмица“ в Берлин, което се открива в петък и продължава до 28 януари, съобщиха от земеделското министерство. Възможността да имаме е щанд е, защото сме страна партньор или своеобразен домакин, уточниха от ведомството. Досега България е участвала само с щандове.\n\nБългария се представя за 29-и път на изложението, но за първи път ще бъде страна - партньор на изложението. Родните продукти ще бъдат представени\n\n\n\nв палата с площ от 1640 кв. м с 30 щанда (6 от тях са двойни). В изложението ще вземат участие 62 български фирми и 12 земеделски производители, членове на различни асоциации и съюзи.\n\nВ нашата палата по време на цялото изложение ще се представя културна програма. Ще им още кът за занаяти, ловен щанд, информационен център. Основната\n\n\n\nа въздухът ще се изпълва с аромата на цветето, символ на страната ни.\n\nОсновните продукти, които ще се представят и предлагат на гостите на щандовете в българската палата на „Зелена седмица 2018“ са: вина, ракии, бира, сокове; тахани; биологичен пчелен мед - липа, акация, лавандула и др., козметични продукти на основата на българска роза и лавандула; сурово сушени и варено-пушени месни продукти, филе „Елена“, роле „Трапезица“, кайсерован врат „Тракия“, луканка „Панагюрска“, пастърма говежда, горнооряховски суджук; лютеница, конфитюри, сладка; биозеленчуци и плодове; млечни продукти; риба и рибни продукти и др.\n\nОт 1926 г. „Зелена седмица“ е\n\n\n\nНай-голямото търговско изложение за хранене, земеделие и градинарство в света се провежда всеки януари в германската столица. Тази година изложението се провежда от 19 до 28 януари в Берлин. Организатор е Deutche Messe. В 26 изложбени зали около 1500 национални и международни изложители представят своите типични продукти от цял свят.\n                    ", "date": "2018.01.18", "title": "Представяме родните храни в отделна палата с 30 щанда"}
{"url": "http://www.monitor.bg/a/view/68369-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D1%81%D0%B5-%D0%B7%D0%B0%D0%B5-%D1%81-%D0%9A%D1%8A%D1%89%D0%B0%D1%82%D0%B0-%D0%BD%D0%B0-%D1%83%D0%B6%D0%B0%D1%81%D0%B8%D1%82%D0%B5/", "text": "\n                    Районната прокуратура в Свищов постанови разследване на Къщата на ужасите в крайдунавския град. Както „Монитор” писа, според живеещи на ул. „Георги Тишев”, 65-годишната им съседка Пепа Цанкова в пристройка към къщата, дъщерите си Стефка и Анжела, които са съответно на 43 и 42 години. При извършената проверка на жилището от служители на Дирекция „Социално подпомагане” и местната полиция, е установено, че дъщерите нямат личен лекар и са „лица в риск”. Въпреки това те катгорично са отказали да бъдат отведени в болницата, където да им бъде обстоен медицински преглед. По тях външно не са открити следи от физическо насилие.Въпреки това Районната прокуратура в Свищов е образувала досъдебно производство за извършено престъпление по чл. 181 от Наказателния кодекс, затова че в периода 2011 – 16 януари 2018 г. дъщерите Анжела и Стефка са поставени в положение на сериозно затруднение, като е нарушено задължение от страна на майката спрямо тях. Наказателния кодекс предвижда пробация или обществено порицание, освен ако в резултат от това не е настъпило по-тежко престъпление.Под ръководството  и наблюдението на Районната прокуратура в Свищов се извършват действия по разследване. Провежда се оглед на мястото, където са живели лицата. Възложено е и провеждането на разпити на свидетели. Събират се доказателства според които ще се прецени необходимостта от назначаване на експертизи. Работата по случая продължава, съобщават от държавното обвинение. \n                    ", "date": "2018.01.18", "title": "Прокуратурата се зае  с Къщата на ужасите"}
{"url": "http://www.monitor.bg/a/view/18046-%D0%9D%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B2%D1%8A%D1%80%D0%B2%D0%B8%D1%88-%D0%BF%D0%BE-%D0%BF%D1%8A%D1%82%D1%8F-%D0%BD%D0%B0-%D0%95%D0%A1-%D0%B1%D0%B5%D0%B7-%D0%B4%D0%BE%D0%B1%D1%80%D0%B8-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F-%D1%81-%D0%BA%D0%BE%D0%BC%D1%88%D0%B8%D0%B8%D1%82%D0%B5/", "text": "Когато става дума за тази Македония, която ние първи признахме, нищо не е сигурно и леко   *  Има символика в ключовите моменти от новия етап в отношенията между двете страни\n                    \n\n- Ратификацията е нормален акт за вкарване в практиката на един много важен договор между България и Македония, подписан през август миналата година. На някого може да му се струва, че ратификацията закъсня, но трябваше да минат няколко събития като местните избори на 15 октомври миналата година, извънредния конгрес на сега опозиционната ВМРО-ДПМНЕ на 23 декември. Така договорът бе ратифициран на една символна дата - 15 януари.\n\n-\n\n- Поздравявам председателя на парламента на Македония Талат Джафери от Демократическия съюз за интеграция, който вкара ратификацията в дневния ред на парламента в едно от първите заседания. Мисля, че тази дата не е избрана случайно. Ако проследите внимателно хода на събитията, ще видите, че има символика във всички ключови моменти от новия етап на развитието на отношенията между България и Македония. На 22 юни премиерите Заев и Борисов положиха цветя на паметника на цар Самуил в София, което беше важен сигнал. Договорът пък беше подписан около Илинден - въстание, което празнуваме и ние, и македонците. След това първото съвместно заседание между двата кабинета бе проведено в родния град на премиера Зоран Заев - Струмица. То бе свързано с дебатите около писмото на синода на Македонската православна църква към БПЦ. Ратификацията пък се осъществи на 15 януари. Щом са решили да вървим по пътя на символиката, няма лошо.\n\n\n\n- Имайте предвид, че при нас ратификацията ще мине с голямо мнозинство, всички са убедени в значимостта на подписания договор. А дори да е закъсняла, договорът вече се изпълнява в някаква степен - в сферата на инфраструктурни обекти, в по-голямото сближаване между двете държави. В заключителните разпоредби нямаше срок за ратифицирането. Оттук насетне обаче, след като договорът бъде публикуван в техния служебен вестник, започва да тече 3-месечният срок, в който трябва да бъде сформирана експертната комисия на паритетна основа, която да обсъжда въпроси от историята и образованието. Между впрочем македонската процедура е, след като бъде гласуван в парламента, договорът да бъде подписан и от президента на страната Георги Иванов. Имам обаче усещане, че той изпитва някаква съпротива срещу този конкретен текст на договора. Но се надявам, че все пак политическият разум у него ще надделее. Така че оттук насетне трябва да следим формирането на комисията от тяхна и от наша страна. Дори на медийно равнище личи колко сериозно в Скопие гледат на работата на тази бъдеща комисия, колко сериозно се готвят да запазят статуквото по отношение на историята и на образованието. Дори що се отнася до уточняване на понятията, с които ще се борави при работата на комисията - например при понятието обща история. Онзи ден прочетох изказване на председателката на Сдружението на македонските историци, която казва, че ние не можем да разберем какво точно означава обща история. Така че онези експерти, които ще искат много да участват в състава на комисията от българска страна, не бива да гледат толкова романтично на нейната работа, а трябва да се готвят много сериозно.\n\n\n\n- Така е. И външният министър Никола Димитров преди няколко дни заяви, че и двете страни не са много щастливи от договора от своя гледна точка, но е важен документ, защото открива до голяма степен европейската перспектива на Македония. Няма начин да вървиш по пътя на Европейския съюз, ако не изпълниш първото и задължително условие - да имаш добри междусъседски отношения. Поне досега практиката показва, че всички страни в Югоизточна Европа, които бяха приети в ЕС, са изпълнили това условие. В това число и България. Да не говорим за другите условия, за които някога сигурно ще стане дума.\n\n\n\n- Напълно. Бих го определил като ирационален бойкот. Между другото този бойкот ще бъде нарушен днес, защото генералният секретар на НАТО Йенс Столтенберг ще бъде в Скопие и ще говори пред парламента. Поради тази причина ВМРО са решили да влязат в залата и да демонстрират готовност за членство. Но иначе бойкотът им продължава. В началото на ноември бившият лидер на ВМРО-ДПМНЕ Никола Груевски обяви, че ще подаде оставка, и партията свика извънреден конгрес на 23 декември, на който се очакваше да бъде избран и нов председател. Така и стана. Договорът трябваше да бъде гласуван в пленарна зала, но нарочно бе отложен след Нова година с надеждата, че новото ръководство може би ще смекчи позицията си и ще промени становището си. Никой от ВМРО не влезе в залата на 15 януари, а имаше хора, които по време на конгреса играеха нещо като вътрешна опозиция. И това бяха от популярните личности на ВМРО-ДПМНЕ. Затова очаквах поне те да влязат в зала, но това не се случи. Затова си мисля, щом толкова тези хора не искат развитието на отношенията между Македония и България, то тези депутати от партията, които са с българско гражданство, да върнат българските си паспорти, щом са такива моралисти.\n\n\n\n- Когато става дума за тази Македония, която ние първи признахме, никога нищо не е сигурно и леко. Договорите са договори, но нещата имат други реалности. Макар че можем да кажем, че Зоран Заев затвори едно досие със спора с комшиите. Сега е наред досието с Гърция за името. Но много път ще се извърви, много нерви ще се изхабят. Не е изключено от време на време да припламват искри, но геополитическата ситуация на Западните Балкани и изобщо на Балканския полуостров е съвсем друга, а и други ветрове веят в платната на България в момента. Добре е българският държавен кораб да се възползва от тези ветрове.\n\n\n\n- Той беше един от умерените лидери на косовските сърби, едва ли не влезе в политиката през 2000 година под напора на събитията тогава - две години след като Косово стана независима държава. Очевидно е, че Оливер Иванович е имал доста неприятели в Косово, а и може би в самата Сърбия. А самото убийство дойде в лош момент, когато продължават да се водят преговори за бъдещето за Косово, и от това дали ще бъде осветлено убийството и намерени поръчителите на този акт ще зависи до голяма степен спокойствието в този и без това неспокоен регион. Има едно понятие на колегата Сашо Ордановски, което много харесвам. Той казва „там сме в състояние на един незавършен все още мир“. Така че всяка радикална ситуация може да нанесе големи беди.\n\n\n\n- Едва ли ще се стигне до това, или по-скоро ми се иска да не се стига.\n\n- \n\n- Така е. Ще постави подозрения в една обстановка, в която и без това подозренията са страшно много.\n\n \n\n\n\nКостадин Филипов е дългогодишен кореспондент на БНР, БТА и БНТ в Скопие, Македония\n\nЕдин от най-задълбочените познавачи на проблемите на тази страна в журналистическата гилдия\n                    ", "date": "2018.01.18", "title": "Не може да вървиш по пътя на ЕС без добри отношения с комшиите"}
{"url": "http://www.monitor.bg/a/view/35842-%D0%A2%D0%B8%D0%BB%D1%8A%D1%80%D1%81%D1%8A%D0%BD-%D0%A1%D0%90%D0%A9-%D0%BE%D1%81%D1%82%D0%B0%D0%B2%D0%B0%D1%82-%D0%B2-%D0%A1%D0%B8%D1%80%D0%B8%D1%8F-%D0%BA%D0%BE%D0%BB%D0%BA%D0%BE%D1%82%D0%BE-%D0%B5-%D0%BD%D1%83%D0%B6%D0%BD%D0%BE/", "text": "\n                    Американската армия ще остане в Сирия докато джихадистката групировка Ислямска държава не бъде окончателно победена, както и за да се противостои на иранското влияние и в крайна сметка да се помогне за свалянето на Башар Асад, каза американският държавен секретар Рекс Тилърсън. „От ключово значение за нашия национален интерес е да запазим военно и дипломатическа присъствие в Сирия“, каза Тилърсън в реч за американската политика в този конфликт, произнесена в университета в Станфорд, Калифорния.„Американската военна мисия ще продължи да има като приоритетна цел да не позволи на „Ислямска държава“ отново да вземе превес. ИД в момента е с единия крак в гроба и запазвайки американското военно присъствие в Сирия, скоро ще влезе и с двата“, каза Тилърсън. Той призова да не се прави отново същата грешка като през 2011 г. когато „преждевременното изтегляне от Ирак е позволило на „Ал Кайда“ да оцелее в тази страна и да мутира, давайки живот на групировката „Ислямска държава“.Според американския първи дипломат, евентуалното американско изтегляне от Сирия, би дало на Иран „златна възможност да засили още повече позициите си в Сирия“, където Техеран и сега присъства в подкрепа на режима на Башар Асад. „Ние трябва да се уверим, че разрешаването на този конфликт, няма да позволи на Иран да се приближи до своята голяма цел – да контролира региона“, заяви той.В тази си реч американският държавен секретар за пръв път направи връзка между американското присъствие и необходимостта да се постигне сваляне на Башар Асад. „Пълното американско изтегляне на този етап ще помогне на Асад да продължи да тероризира собствения си народ“. Според него само едно ръководство на страната, което да наследи Асад, ще й осигури стабилност, единство и независимост. Ако сирийският президент напусне поста си в рамките на мирен процес под егидата на ООН, това ще създаде условия за траен мир, каза още американският държавен секретар.\n\n\n                    ", "date": "2018.01.18", "title": "Тилърсън: САЩ остават в Сирия колкото е нужно"}
{"url": "http://www.monitor.bg/a/view/62477-%D0%9A%D1%80%D0%B8%D1%81%D1%82%D0%B8%D0%B0%D0%BD-%D0%9A%D0%BE%D1%81%D1%82%D0%BE%D0%B2-%D0%BE%D1%82-%D0%95%D0%B2%D1%80%D0%BE%D1%81%D0%BE%D0%BD%D0%B8%D0%BA-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0%D0%B9%D0%BD%D0%B0%D0%BA%D1%80%D0%B0%D1%8F-%D1%81%D0%BF%D0%B5%D1%87%D0%B5%D0%BB%D0%B8/", "text": "В Холандия момчето-чудо отмъкна  Наградата на публиката под носа на победителя от \"Евровизия'2017\" Салвадор Собрал\n                     \n\nПо-малко от година след като донесе историческото второ място за България на \"Евровизия\" с Beautiful Mess Кристиан Костов ни дава нов повод за гордост - на церемония  в рамките на престижния фестивал \"Евросоник\" в Грьонинген той тушира конкуренти от 10 европейси страни, сред които и португалецът Салвадор Собрал, който взе първото място на певческия конкурс в Киев.  Още през декември иначе момчето-чудо беше обявено за първия българин, на който ще бъде връчена наградата за дебют European Border Breakers Award. Тя се дава на дебютанти, добили голяма популярност извън границите на собствената си държава,  и през годините EBU, идеолозите на \"Евровизия\", са я поднасяли с респект на артисти от калибъра на Адел ии Дуа Липа. Статуетката, символизираща любовта на фенската маса, Крис получи след едномесечно онлайн гласуване. \n\n \n\nПросто искам да кажа, че съм много горд, че България най-накрая спечели. Аз мисля, че го заслужаваме много, но честно казано, това не е моята победа в никакъв случай, това е победата на всичките хора, които са гласували за мен. И наистина много съм благодарен за това, защото няма как да купиш това нещо. Хората или гласуват, или не. Значи повярваха в мен и наистина има нещо в това. Благодаря ви много!\", не скри вълнението си пред БНР Костов.\n\nНа сцената в холандският град 17-годишният талант представи с типичния си вокален нерв и чувство Beautiful Mess, след което сюрпризира публиката в \"Мартини Плаза\"  с дует с нашумелия британски изпълнител Younger. На пианото им акомпанира и известният диригент и тв водещ Джулс Холанд, който през годините е записвал със звезди като Стинг, сър Пол Макартни и Том Джоунс.  \n                    ", "date": "2018.01.18", "title": "Кристиан Костов от \"Евросоник\": България най-накрая спечели!"}
{"url": "http://www.monitor.bg/a/view/82338-%D0%94%D0%B6%D0%B5%D1%80%D0%B0%D1%80%D0%B4-%D0%91%D1%8A%D1%82%D0%BB%D1%8A%D1%80-%D0%BD%D0%B5-%D1%80%D0%B0%D0%B7%D0%B1%D0%B8%D0%B2%D0%B0-%D0%BA%D0%BB%D0%B8%D1%88%D0%B5%D1%82%D0%B0-%D0%B2-%D0%91%D1%8A%D1%80%D0%BB%D0%BE%D0%B3%D0%B0-%D0%BD%D0%B0-%D0%BA%D1%80%D0%B0%D0%B4%D1%86%D0%B8%D1%82%D0%B5/", "text": "Хапва понички от ръката на мъртвец, докато доказва, че полицаите не са по-добри от престъпниците\n                    Можеш ли да попаднеш в конкретния капан, който така стремглаво се опитваш да избегнеш? Да, разбираме, след като с притворено око и изчерпано търпение изчакваме да свърши и последната сцена от премиерното заглавие за седмицата „Бърлога на крадците“. Сюжетът на лентата се върти около безскрупулното ченге Ник, с чиито татуировки се окичва любимецът на българската публика Джерард Бътлър. „Не вие сте лошите, ние сме!“, категорично отсича той пред новобранец в редиците на престъпна група, набелязала си за следваща мишена Федералния резерв. Именно в тези реплики, подкрепени с „Аз също съм член на банда, само че ние носим значки“ се крие разковничето в любопитния първоначален замисъл на „Бърлога на крадците“ - фактът, че ченгета и бандити играят по едни и същи правила, а единствената разлика между тях е страната, на която се бият. В опита си да избяга от клишето на типичните полицайско-гангстерски филми, режисьорът Крисчън Гъдегаст (сценарист на „Код: Лондон“ отново с участието на Бътлър – б.а.) всъщност задълбава в дори по-банална посока. Дотам, че зрителят не само няма за кого да се застъпи на големия екран, но и получава конвулсии в стомаха при всеки опит за оригиналничене в обмена на заплашителни слова между полицаи и обирджии.Бътлър, всъщност, се справя прилично с образа на гадняр, даряващ всеки ключов свидетел с близка среща с крошето му и похапващ  Симпатично откритие в каста е и синът на популярния рапър, продуцент и актьор Айс Кюб – О'Шей Джаксън-младши, който е натоварен със задачата да проникне в сградата на Федералния резерв под прикритието на доставчик на китайска храна. Предводител на бандата крадци е Пабло Шрайбър, а някъде там – за цвят – се промъква и 50 Cent.Екшън сцени, прилично актьорско присъствие и заучени фрази – това е накратко „Бърлога на крадците“. След провала на „Геобуря“ равносметката и за Джерард Бътлър не изглежда по-оптимистична, а единственият коз в ръкава му остава третото парче от тортата на „Код: (...)“. По традиция снимачният екип на поредицата ще се завърти и в България, откъдето при една от предишните си визити освен със завършен проект Бътлър си тръгна и с нов домашен любимец – кученцето Шушка. Клапата обаче се очаква да щракне до месец в Лондон, където ще бъдат реализирани по-голямата част от кадрите.Работата по „Код: Ел Ей“ трябваше да започне още през декември, но  вследствие на лека катастрофа през октомври забави графика на проекта. Сюжетът на филма ще тества силата му да удържи на терористични атаки от борда на самолет. Детайли около предпродукцията все още се пазят в тайна - ясно е, че на режисьорското столче ще седне Рик Роман Во, а в България ще акостира и Морган Фрийман. Неговият персонаж, според фенове, ще застане начело на Белия дом, след като Арън Екхарт се пенсионира от поста си на президент във франчайза. Последното известено име от каста на продукцията е Холт Маккалани (Mindhunter).\n\n\n                    ", "date": "2018.01.18", "title": "Джерард Бътлър (не) разбива клишета в „Бърлога на крадците“"}
{"url": "http://www.monitor.bg/a/view/955-%D0%A1%D0%B0%D1%82%D0%B8%D1%80%D0%B8%D1%86%D0%B8-%D0%B2%D0%B7%D0%B5%D1%85%D0%B0-%D0%A1%D0%BF%D0%B5%D1%86%D0%B8%D0%B0%D0%BB%D0%BD%D0%B8%D1%8F-%D0%BD%D0%B0-%D0%BF%D0%BE%D0%B4%D0%B1%D0%B8%D0%B2/", "text": "Пол Погба си купи Ролс Ройс за ¼ милион паунда\n                    Мениджърът на „Манчестър Юнайтед“ Жозе Моуриньо се превърна в обект на жестока шега от страна на италиански журналисти. Португалецът бе причакан пред хотела, където живее, от добре известните заради сатиричното предаване La lene Алесандро Онис и Стефано Корти. Специалния бе залят с куп въпроси, на които най-учтиво отговори. Впоследствие обаче се случи нещо, за което Моуриньо със сигурност няма да иска да си спомня. Той беше помолен да разпише тениска на „Манчестър Юнайтед“. Португалецът се съгласи с охота без да забележи, че... на гърба й е изписано името на големия му враг Антонио Конте и номер 1. Когато го видя, Моуриньо запази хладнокръвие и прие с усмивка шегата, след което побърза да се прибере в хотела.Припомняме, че двамата мениджъри са в открит конфликт, който ескалира в последните седмици. Те не пропускат възможност да се заядат един с друг, като често използват и обидни квалификации.В същото време нападателят на „червените дяволи“ Пол Погба се появи на тренировка с нов Ролс Ройс на стойност 250 000 паунда. Така 24-годишният французин се присъедини към съотборника си Ромелу Лукаку, който също кара автомобил от тази марка. Погба се похвали в Инстаграм и с други придобивки, които свидетелстват за екстравагантния му начин на живот. Той пусна снимки как играе билярд на дизайнерска маса в имението си в Чешир, което струва 2,9 млн. паунда.\n\n\n                    ", "date": "2018.01.18", "title": "Сатирици взеха Специалния на подбив"}
{"url": "http://www.monitor.bg/a/view/14256-%D0%A5%D0%B0%D0%BC%D0%B8%D0%BB%D1%82%D1%8A%D0%BD-%D1%8F%D1%85%D0%BD%D0%B0-%D1%81%D0%BD%D0%BE%D1%83%D0%B1%D0%BE%D1%80%D0%B4-%D0%B2-%D0%AF%D0%BF%D0%BE%D0%BD%D0%B8%D1%8F/", "text": "\n                    Световният шампион във Формула 1 Люис Хамилтън показа уменията си в сноуборда. Британецът разпусна с пълна сила по необработени терени и дълбок сняг в Япония. Пилотът на „Мерцедес“ получи наставления от най-добрите ездачи на дъската по света и си заслужи аплодисментите с триковете, които направи на остров Хокайдо.\n\nОсвен с борда Люис вдигна адреналина и зад кормилото на снежен мотор. За да е пълно удоволствието, четирикратният световен шампион се пусна до западния бряг, където отново се качи върху дъската, но този път за сърфиране в Японско море.\n\n„Страхотно е по такъв начин да ти започне годината. Това наистина беше перфектна подготовка за новия сезон във Формула 1“, заяви Хамилтън.\n\nТой публикува снимка на своето сноуборд пътешествие, придружено с поста: \"2018. Шанс да преразгледа всяка цел, всяко предизвикателство, всяка мечта.“\n                    ", "date": "2018.01.18", "title": "Хамилтън яхна сноуборд в Япония"}
{"url": "http://www.monitor.bg/a/view/50634-%D0%93%D1%8A%D0%BB%D1%8A%D0%B1%D0%B8%D0%BD%D0%BE%D0%B2-%D0%BC%D0%B8%D1%81%D0%BB%D0%B8-%D0%B4%D0%B0-%D1%81%D0%B5-%D0%B6%D0%B5%D0%BD%D0%B8/", "text": "\n                    \n                                        Българският национал Андрей Гълъбинов вече мисли за сватба с приятелката си Наташа Чинели. Той и очарователната италианка са заедно от няколко месеца. Двамата са лудо влюбени и това бе разкрито от папараците на Ботуша.Въпреки че още не са официално сгодени, нападателят на \"Дженоа\" и къдрокосата хубавица са обсъждали евентуални планове да минат под венчилото. Пред свои близки Гълъбинов е споделял, че възнамерява да предложи на любимата си с пръстен. Ако тя склони да каже \"Да\", то почти сигурно сватбата ще бъде още това лято след края на сезона в Серия \"А\", пише sportal.bg.Шампионатът тази година свършва по-рано от обичайно заради световното първенство по футбол в Русия. Гълъбинов и националният отбор на България ще гледат мондиала по телевизията. Това означава, че българинът ще има повече време да организира сватбената церемония.Самата Наташа е сестра на футболист, бивш съотборник на Андрей. Чинели вече не крие връзката си и пуска в социалните мрежи снимки заедно с Гълъбинов. Тя е считана за една от най-сексапилните половинки в \"Дженоа\".\n                    \n                                    ", "date": "2018.01.18", "title": "Гълъбинов мисли да се жени"}
{"url": "http://www.monitor.bg/a/view/34779-%D0%AF%D0%BD%D0%BA%D0%B8-%D1%81-%D0%B8%D0%BC%D0%B5-%D0%A2%D0%B5%D0%BD%D0%B8%D1%81-%D0%B8%D0%B7%D1%85%D0%B2%D1%8A%D1%80%D0%BB%D0%B8-%D0%A1%D1%82%D0%B0%D0%BD-%D0%92%D0%B0%D0%B2%D1%80%D0%B8%D0%BD%D0%BA%D0%B0-%D0%B2-%D0%9C%D0%B5%D0%BB%D0%B1%D1%8A%D1%80%D0%BD/", "text": "Мугуруса изненадващо напусна битката при жените\n                    Шампионът за 2014 г. Стан Вавринка отпадна във втория кръг на Откритото първенство на Австралия. Швейцарецът отстъпи с 2:6, 1:6, 4:6 пред американеца Тенис Сандгрен, който е 97-ми в световната ранглиста.Вавринка изигра много слаб мач като единствено в края на срещата показа някакви съпротивителни сили, но те бяха крайно малко, за да спрат Сандгрен. 26-годишният американец записа първата си победа над играч от топ 10. Той направи пет пробива в мача, а не допусна нито един, завърши с 11 аса и общо 32 печеливши удари. Следващият му съперник ще е германеца Максимилиан Мартерер, който се наложи с 6:4, 4:6, 7:6(5), 3:6, 6:3 над испанеца Фернандо Вердаско.От надпреварата отпадна и поставеният под номер 7 Давид Гофен (Бел). Той отстъпи след обрат пред французина Жулиен Бенето с 6:1, 6:7(5), 1:6, 6:7(4). Това е второ поражение в три мача срещу този съперник за Гофен, който ще загуби и 315 точки за световната ранглиста, защото миналата година стигна четвъртфиналите и бе елиминиран от Григор Димитров.Багажа си от Мелбърн стегна и 13-ият поставен Сам Куери (САЩ), който изненадващо загуби от унгареца Мартон Фучович след 4:6, 6:7(6), 6:4, 2:6.Шесткратният шампион Новак Джокович загуби сет, но се класира за третия кръг след победа над французина Гаел Монфис с 4:6, 6:3, 6:1, 6:3 в горещото време в Мелбърн с температура на въздуха от почти 40 градуса Целзий и от почти 70 градуса на настилката на корта.Напред продължава и защитаващият титлата си Роже Федерер след успех над Ян-Ленард Щруф (Гер) с 6:4, 6:4, 7:6(4).При жените сензацията на деня направи 88-ата в света Сие Су-Уей от Тайван, която отстрани третата в схемата и шампионка от „Уимбълдън“ Гарбине Мугуруса със 7:6(1), 6:4.Мария Шарапова изигра много силен мач и се справи с поставената под номер 14 Анастасия Севастова от Латвия. Рускинята спечели с 6:1, 7:6(4) и очаква в третия кръг победителката от мача между Ангелик Кербер и Дона Векич.Водачката в световната ранглиста Симона Халеп (Рум) се справи без проблеми с канадката Южени Бушар с 6:2, 6:2 за малко повече от час. В следващия кръг нейна съперничка ще бъде Лорън Дейвис (САЩ), която обърна германката Андреа Петкович с 4:6, 6:0, 6:0.\n\n\n                    ", "date": "2018.01.18", "title": "Янки с име Тенис изхвърли Стан Вавринка в Мелбърн"}
{"url": "http://www.monitor.bg/a/view/5561-%D0%A2%D0%BE%D0%BC%D0%BE%D0%B2%D0%B0-%D0%BE%D1%82%D0%BD%D0%BE%D0%B2%D0%BE-%D1%81%D1%8A%D1%81-%D1%81%D1%82%D0%B8%D0%BF%D0%B5%D0%BD%D0%B4%D0%B8%D1%8F-%D0%BE%D1%82-itf/", "text": "\n                    Първата ракета на България Виктория Томова беше одобрена за втора поредна година за стипенцията \"International Player Grand Slam\" на Международната тенис федерация (ITF). Общо 29 състезатели от 20 държави са избрани да бъдат финансирани от Фондацията за развитие на Големия шлем (GSDF). Стипендията е в размер на 25 хиляди долара.За втора поредна година програмата ще осигури общо финансиране в размер на $650 000 на избрани тенисисти. Основната цел на подкрепата е наличието на играчи в топ 100 на мъжката и женската ранглиста от възможно най-много държави.Избирането на Томова за престижната стипендия стана възможно благодарение на съдействието на БФТ и президента й Стефан Цветков, който е и член на Борда на Директорите на ITF.Осем от тенисистите, одобрени от програмата, сред които и Виктория Томова, са получили стипендия и през 2017-а. Пет от избраните участваха в основната схема в Мелбърн. Това са Томова, Магдалена Фрех, Суну Куон, Каспер Рууд и Елиас Имер.В същото време националът ни за Купа \"Дейвис\" Димитър Кузманов се класира за четвъртфиналите на турнира в Анталия с награден фонд от $15 000. Поставеният под номер 5 Кузманов се наложи над румънеца Николае Фрунза със 7:6(5), 6:1. Мико играе и на двойки, където си партнира с италианеца Джанлука Магер. \n\n\n                    ", "date": "2018.01.18", "title": "Томова отново със стипендия от ITF"}
{"url": "http://www.monitor.bg/a/view/82325-%D0%A6%D0%B5%D1%86%D0%BE-%D0%A1%D0%BE%D0%BA%D0%BE%D0%BB%D0%BE%D0%B2-%D1%81-%D0%BD%D0%BE%D0%B2-%D1%83%D1%81%D0%BF%D0%B5%D1%85-%D0%B2-%D0%A8%D0%B0%D0%BC%D0%BF%D0%B8%D0%BE%D0%BD%D1%81%D0%BA%D0%B0%D1%82%D0%B0-%D0%BB%D0%B8%D0%B3%D0%B0/", "text": "\n                    Волейболният национал Цветан Соколов и неговият „Кучине Лубе“ (Чивитанова) записаха втори успех в най-престижната надпреварата на Стария континент - Шампионската лига. Италианският гранд надигра като домакин „Фенербахче“ с 3:1 (22, 11, -21, 12) в двубой от група \"А\". Диагоналът изигра поредния си добър мач и завърши с 14 т.Също в Шампионската лига СКРА (Белхатов)на Николай Пенчев победи „Динамо (Москва) с 3:2. Посрещачът беше в групата за двубоя, но не се появи в игра.Друг национал - Велизар Чернокожев и „Халкбанк“ (Анкара), се наложиха над „Форд Леворанта“ (Фин) с 3:0 (22, 21, 16). Българинът беше резерва и влезе в игра в третия гейм, но не успя да отбележи точка.Тодор Алексиев и „Олимпиакос“ пък записаха победа в турнира за Купата на претендентите. Гръцкият тим надигра „Локомотив“ (Баку) с 3:0 (22, 15, 8) в първи двубой от осминафиналите на надпреварата. Реваншът в Баку е на 1 февруари.В същия турнир отборът на „Монтана“ постигнаха изненадваща победа у дома над гръцкия „Фойникас“ (Сирос), за който играе бившият национал Боян Йорданов. Момчетата на Даниел Пеев биха с 3:1 (22, -23, 17, 23) в първи мач от 1/8-финалите на турнира. Реваншът е на 31 януари, като „Монтана“ се нуждае само от два спечелени гейма, за да продължи напред.\n\n\n                    ", "date": "2018.01.18", "title": "Цецо Соколов с нов успех в Шампионската лига"}
{"url": "http://www.monitor.bg/a/view/49925-%D0%9C%D0%BB%D0%B0%D0%B4%D0%B0%D1%82%D0%B0-%D0%A2%D0%BE%D0%B4%D0%BE%D1%80%D0%BE%D0%B2%D0%B0-%D0%B7%D0%B0%D0%BD%D0%B8%D0%BC%D0%B0%D0%B2%D0%B0-%D0%B7%D0%B0-%D0%9F%D1%8C%D0%BE%D0%BD%D1%87%D0%B0%D0%BD/", "text": "\n                    20-годишната Милена Тодорова бе включена в женския ни национален отбор по биатлон за олимпийските игри в Пьончан (9-25 февруари). Състезателката от Троян постигна много силни резултати в младежката световна купа и в IBU купата и въпреки че няма старт за СК при жените, си заслужи мястото в \"А\" отбора. В него още са Емилия Йорданова, Десислава Стоянова, Стефани Попова и Даниела Кадева. При мъжете ще ни представят Красимир Анев, Владимир Илиев, Антон Синапов, Димитър Герджиков и Михаил Клечоров, реши БФБ. Както е ясно, България има право на пълния брой от 5 квоти и в двата пола.В същото време българките останаха извън първите 60 в спринта на 7,5 км от СК в Антхолц-Антерселва (Ит) и ще пропуснат преследването в събота. Най-напред от нашите – 67-а, завърши Десислава Стоянова с две грешки и изоставане от 2:38 мин. от победителката. Йорданова е 69-а, Попова остана 93-а от 201 финиширали.Победата спечели Тирил Екхоф (Нор), изпреварила с 12 сек. Лаура Далмайер (Гер) и с 20,6 сек. третата Вероника Виткова (Чех).\n\n\n                    ", "date": "2018.01.18", "title": "Младата Тодорова занимава за Пьончан"}
{"url": "http://www.monitor.bg/a/view/59942-%D0%A2%D1%80%D0%B8%D0%BE-%D0%B4%D0%B0%D0%BC%D0%B8-%D1%81%D0%B0-%D0%BD%D0%BE%D0%BC%D0%B5%D1%80-1-%D0%B2-%D0%9B%D0%B5%D0%B2%D1%81%D0%BA%D0%B8/", "text": "\n                    Състезателката по борба Тайбе Юсеин и гимнастичките Невяна Владинова и Катрин Тасева бяха определени за номер 1 на СК „Левски“ за 2017 г. За 19-ти пореден път изявени спортни имена и деятели избраха най-добрите спортисти на клуба и ги наградиха на церемонията \"Синя звездна класация\".За най-добър перспективен млад състезател бяха отличени Денис Димитров (кану-каяк), Адриан Андреев (тенис) и Миглена Селишка (борба).Наградата за пробив в световния спорт получиха състезателката по спортна гимнастика Памела Георгиева и Радослав Костов Марков (джудо и карате).Отбор на годината стана баскетболният тим на „Левски“ за момичета до 14 г. със старши треньор Красимира Гогова, а за треньор на клуба бе определен наставникът по борба Петър Касабов. Специалният приз за \"всеотдайност\" получи баскетболният треньор Иван Гогов.Всички призьори получиха световноизвестни класически произведения и българска литература като част от кампанията на кмета на район \"Подуяне\" Ева Митова \"Спортът и книгата\".\n\n\n                    ", "date": "2018.01.18", "title": "Трио дами са номер 1 в „Левски“"}
{"url": "http://www.monitor.bg/a/view/30139-%D0%9B%D0%BE%D0%BA%D0%BE%D0%BC%D0%BE%D1%82%D0%B8%D0%B2-%D0%9F%D0%B4-%D0%B2%D0%B7%D0%B5-%D0%BD%D0%B8%D0%B3%D0%B5%D1%80%D0%B8%D0%B9%D1%81%D0%BA%D0%B8-%D0%BD%D0%B0%D1%86%D0%B8%D0%BE%D0%BD%D0%B0%D0%BB/", "text": "\n                    „Локомотив“ (Пловдив) подписа договор с нигерийския национал Стивън Езе. Той ще стане официално играч на \"черно-белите\" от февруари 2018 година. Срокът на контракта е за период от две години. Стивън Езе е роден на 8 март 1994г. (23 години). Висок е 1,99 метра и играе на позицията централен защитник. Състезавал се е за „Лоби Старс“, „Съншайн Старс“, „Ифеани Уба“. За последно е играл за „Кано Пиларс“. Той е действащ национал и има 13 мача за своята родина Нигерия. В момента Стивън Езе е с националния отбор на страната си в Мароко, където се провежда Африканския шампионат на нациите. Той бе и титуляр за \"супер орлите\" в единствения досега мач на нигерийците в груповата фаза срещу Руанда.„Смърфовете“ могат да привлекат и още един защитник, който е аржентинец. Това е Лукас Масоеро, който идва по настояване на Христо Крушарски, който от 2 дни е в Аржентина. Бранителят се състезава във второто ниво на местния футбол.\n\n\n                    ", "date": "2018.01.18", "title": "„Локомотив“ (Пд) взе нигерийски национал"}
{"url": "http://www.monitor.bg/a/view/61906-%D0%9B%D1%8A%D0%B2%D0%BE%D0%B2%D0%B5%D1%82%D0%B5-%D1%81-%D0%BB%D0%B5%D0%BA-%D0%BF%D1%80%D0%BE%D0%B3%D1%80%D0%B5%D1%81-%D0%B2-%D1%80%D0%B0%D0%BD%D0%B3%D0%BB%D0%B8%D1%81%D1%82%D0%B0%D1%82%D0%B0-%D0%BD%D0%B0-%D0%A4%D0%98%D0%A4%D0%90/", "text": "\n                    Националният отбор на България по футбол се изкачи с една позиция в световната ранглиста и вече е под номер 42. Активът на тима на Петър Хубчев остава 719 точки, а прогресът идва заради срив на Конго. Африканците падат с четири позиции надолу и това позволява рокадата в позициите в полза на България. На малка дистанция зад нас са Буркина Фасо и Камерун. Малко пред България в класацията са Турция Румъния, Босна и Херцеговина и Сърбия.В топ 10 пък промени няма. Германия е лидер, следвана от Бразилия и Португалия. Десетката се допълва от Аржентина, Белгия, Испания, Полша, Швейцария, Франция и Чили.Първият мач на националния ни отбор за тази година ще е през март, когато „лъвовете“ ще изиграят 2 контроли. Единият съперник със сигурност е участникът на Мондиал 2018 Египет, а за другия още се водят преговори.\n\n\n                    ", "date": "2018.01.18", "title": "„Лъвовете“ с лек прогрес в ранглистата на ФИФА"}
{"url": "http://www.monitor.bg/a/view/87792-%D0%A0%D0%BE%D0%BD%D0%B0%D0%BB%D0%B4%D0%B8%D0%BD%D1%8C%D0%BE-%D0%A1%D0%B1%D1%8A%D0%B4%D0%BD%D0%B0%D1%85-%D0%BC%D0%B5%D1%87%D1%82%D0%B0%D1%82%D0%B0-%D1%81%D0%B8-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D1%8F-%D0%BD%D0%B0-%D0%B2%D1%81%D0%B8%D1%87%D0%BA%D0%B8/", "text": "\n                    Бразилската легенда Роналдиньо се сбогува емоционално с футбола. Халфът се отказа на 38-годишна възраст и публикува обръщение до феновете си в социалните мрежи. В него Рони признава, че е сбъднал мечтата си и благодари на всички за подкрепата по време на бляскавата си кариера. Освен това той разкрива, че след Мондиал 2018 ще организира голям бенефис, на който да се сбогува официално със запалянковците. „След почти три десетилетия, отдадени на футбола, казвам сбогом на най-голямата си мечта, сбъдната мечта. Правих това, което обичам най-много, професионално 20 години и 10 като базова тренировка. Живеех прекомерно мечтата от дете, всеки момент, пътуване, победи, загуби, обзор, националния химн, излизането от тунела, съблекалнята, стъпването на терена, клиновете, добрите и лошите топки, спечелените трофеи, звездите, с които играех, хората, на които се възхищавах и тези, с които само съм играл, но на които се възхищавам до днес. Всичко беше невероятно! Стигаме до края на първия етап с прекрасна история за разказване… познавате ме, че съм срамежлив и нямам навика да говоря много, но ви казвам благодаря много от сърце. Голяма прегръдка, бях много щастлив да направя този спорт мои живот и професия!”, написа Роналдиньо.\n\n\n                    ", "date": "2018.01.18", "title": "Роналдиньо: Сбъднах мечтата си, благодаря на всички"}
{"url": "http://www.monitor.bg/a/view/9488-%D0%97%D0%B0%D0%BA-%D0%95%D1%84%D1%80%D0%BE%D0%BD-%D1%81%D1%82%D0%B0%D0%B2%D0%B0-%D1%81%D0%B5%D1%80%D0%B8%D0%B5%D0%BD-%D1%83%D0%B1%D0%B8%D0%B5%D1%86/", "text": "\n                    Американският актьор Зак Ефрон скача в кожата на един от най-кървавите серийни убийци в историята за филма Extremely Wicked, Shockingly Evil and Vile. Звездата от „Спасители на плажа“ ще изиграе Тед Бънди – некрофил, убиец и изнасилвач, виновен за смъртта на поне 36 млади жени и момичета. За нетипичното си превъплъщение 30-годишният актьор, направил първите си крачки като попълнение в „Дисни“, загатна с черно-бял кадър в Туитър. „Запознайте се с Тед“, гласят думите му. Клапата за лентата щракна преди дни, като е планирано биографичният трилър на режисьора Джо Бърлинджър да излезе на голям екран през 2019 г.Extremely Wicked, Shockingly Evil and Vile ще разкаже историята на Бънди през очите на дългогодишната му приятелка Елизабет Кендъл, която го издава пред полицията. В ролята на Кендъл ще видим Лили Колинс, а носителят на „Оскар“ Джон Малкович ще сложи съдийска тога и ще издаде смъртната присъда на престъпника.\n\n\n                    ", "date": "2018.01.18", "title": "Зак Ефрон става сериен убиец"}
{"url": "http://www.monitor.bg/a/view/58626-%D0%95%D0%BB%D1%8A%D0%BD-%D0%9F%D0%BE%D0%BC%D0%BF%D0%B5%D0%BE-%D0%B3%D1%83%D1%88%D0%B2%D0%B0-20-%D0%BC%D0%BB%D0%BD-%D0%BD%D0%B0-%D1%81%D0%B5%D0%B7%D0%BE%D0%BD-%D0%BE%D1%82-%D0%90%D0%BD%D0%B0%D1%82%D0%BE%D0%BC%D0%B8%D1%8F%D1%82%D0%B0-%D0%BD%D0%B0-%D0%93%D1%80%D0%B5%D0%B9/", "text": "\n                    Елън Помпео, влязла в сърцата на българските домакини в ролята на д-р Мередит Грей от „Анатомията на Грей“, се споразумя за следващите два сезона на продукцията. Според договора актрисата ще прибира по 575 хиляди долара на епизод в предстоящите серии. Това се равнява на 20 милиона на сезон, което по думите й е голяма крачка напред в мисията за еднакво заплащане на двата пола в индустрията. Така актрисата ще се възкачи на върха на класацията за най-високоплатени жени, работещи в драми на малкия екран.\n\nМакар „Анатомията на Грей“ да радва зрителите вече в продължение на 14 години, Помпео разкрива, че не е искала дори да се яви на кастинг за продукцията. „Не си представях, че ще бъда закопчана за пет години в някаква медицинска драма. Исках кариера в киното“, отбелязва звездата. В крайна сметка, агентът й я убеждава с идеята, че сериалът вероятно няма да получи зелена светлина, а хонорарът би платил поне наема на жилището й.\n\n„В края на третия сезон имах шанса да напусна сериала. Но бях на 36 и съвсем наясно, че няма да получа по-добра оферта. Като жена в кино индустрията, нямаше да получавам, колкото мъжете“, категорична е звездата като допълни, че ключов момент в „справедливото“ й финансово възнаграждение било оттеглянето на екранния й партньор Патрик Демпси (д-р Дерек Шепърд) от сериала през 2015 г.\n                    ", "date": "2018.01.18", "title": "Елън Помпео гушва $20 млн на сезон от „Анатомията на Грей“"}
{"url": "http://www.monitor.bg/a/view/1918-%D0%9C%D0%B0%D1%80%D0%B8%D1%8F-%D0%98%D0%BB%D0%B8%D0%B5%D0%B2%D0%B0-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D0%92%D1%81%D0%B8%D1%87%D0%BA%D0%BE-%D0%B7%D0%B0-%D0%B1%D0%B5%D0%B1%D0%B5%D1%82%D0%BE/", "text": "\n                    Какви са трепетите преди да гушнеш първородния си син ще разкрие Мария Илиева пред феновете си. Поп звездата ще проведе лайв чат с почитателите си в Инстаграм, минути преди премиерата на новия й сингъл „Всичко“. „Моментът е много личен и това ме провокира да споделя мисли и вълнения с феновете ми, които винаги са били до мен и част от моя живот. Затова избрах заедно с премиерата на „Всичко” да направя този разговор с тях, ще се радвам да отговоря на въпросите им и да си кажем всичко!“, сподели тя.По музиката и текста за „Всичко“ тя работи с младия бийтмейкър Николай “EXC” Николов. Дрифт и сложни каскади бележат видео към песента, а на режисьорския стол сяда Виктор Антонов – Rikk. Главните роли са поверени на Звезделина Иванова и Стоян Цветков, а самата Илиева присъства в някои от най-запомнящите се кадри.\n                    ", "date": "2018.01.18", "title": "Мария Илиева разкрива „Всичко“ за бебето"}
{"url": "http://www.monitor.bg/a/view/13612-%D0%93%D0%BE%D1%80%D0%B0%D0%BD-%D0%91%D1%80%D0%B5%D0%B3%D0%BE%D0%B2%D0%B8%D1%87-%D1%81-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5-%D0%BE%D1%82-%D0%9D%D1%8E-%D0%99%D0%BE%D1%80%D0%BA-%D0%A2%D0%B0%D0%B9%D0%BC%D1%81/", "text": "\n                    Балканската легенда Горан Брегович е един от „101 музиканти, които трябва да чуеш преди да умреш“ в едноименния бестселър на „Ню Йорк Таймс“. Изпълнителят на „Калашников“ дори краси корицата на графична книга, чийто автор е испанският илюстратор Рикардо Каволо. Романът е представен под формата на личен дневник, който следва историята на музиката - от Бах до Ейми Уайнхаус и Нирвана.Междувременно Брегович се готви за концерта си у нас. 67-годишният певец ще извие глас в „Арена Армеец“ на 13 април, а всеки от присъстващите ще си тръгне с добро настроение и най-новия му албум „Три писма от Сараево“. Той е посветил диска на различните релииги в родния си град и залага на три стила свирене на цигулка във всяка от тях - класически, клезмер и ориенталски.Билетите за събитието на цена от 35 до 55 лв. може да намерите в мрежата на Eventim.\n\n\n                    ", "date": "2018.01.18", "title": "Горан Брегович с признание от „Ню Йорк Таймс“"}
{"url": "http://www.monitor.bg/a/view/23758-%D0%9C%D0%B5%D0%B3%D0%B7-%D0%B2%D0%BB%D0%B5%D0%B7%D0%B5-%D0%B2-%D0%B1%D0%BE%D0%BB%D0%BD%D0%B8%D1%86%D0%B0/", "text": "\n                    Ден, след като удари автомобила си в тротоар, дизайнерката Миглена Каканашева-Мегз бе настанена в болница. Каква е причината за хоспитализирането на миньончето все още не е ясно. „Днec щe ce oпepиpaм. Aз cъм cмeлo мoмичe, нo мaлĸo ми e тъжнo. И тaзи пълнa yпoйĸa. Ox, дaнo вcичĸo e нapeд“, написа носителката на „Златна игла“ в социалните мрежи. Между загрижените въпроси за състоянието й от страна на феновете, неколцина предположиха, че операцията на Мегз е свързана с леката катастрофа.\n\nСлед като се разписа с участие в последния сезон на „Вип Брадър“, Каканашева се нае със задачата да насърчава младите си последователи да преследват мечтите си. Нещо повече – тя изнесе няколко лекции на тема как да се гради успешен бизнес на фона на зложелатели. Мегз бе и гост-лектор в Югозападния Университет „Неофит Рилски“, като изнесе открит урок на тема „Изграждането на бранд и полезни практики в модата“ и раздаде дипломи на студентите, завършили специалност „Мода“.\n                    ", "date": "2018.01.18", "title": "Мегз влезе в болница"}
{"url": "http://www.monitor.bg/a/view/56228-%D0%9C%D0%B8%D1%81-%D0%91%D1%8A%D0%BB%D0%B3%D0%B0%D1%80%D0%B8%D1%8F-2017-%D0%BD%D0%B0%D0%B2%D1%80%D1%8F-%D0%BD%D0%BE%D1%81-%D0%B2-%D1%81%D1%8A%D0%B4%D0%B0/", "text": " Тамара Георгиева погва всички, които твърдят, че има интервенции по лицето\n                    Актуалната Мис България Тамара Георгиева се закани да съди медиите, които съобщиха, че е оперирала носа си. Макар последните снимки в профила й във Фейсбук да подсказват някаква промяна във външния й вид, тя отрича всякакви нови интервенции по себе си. „Скъпи приятели, обръщам се към вас с цялото си уважение, за да ви кажа да не вярвате на измислените и лъжливи публикации. Всички вие, които ме познавате, знаете, че от деня на избора ми за Мис България до днешна дата аз нямам направени никакви операции (да не говорим за интервенции в областта на лицето), както твърдят някои. Наистина не разбирам тази агресия, насочена към мен. И за да защитя името, достойнството и авторитета си пред всички вас, аз няма да мълча.за всички неверни твърдения написани срещу мен\", написа Георгиева.Това няма да е първото дело, което ще се заведе за уронване на престижа на конкурса, който предизвика бум на негативни реакции срещу избора на 24-годишната дизайнерка за най-красива в България. Организаторката на събитието Ирина Папазова тогава обяви, чеСред подадените искови молби има четири срещу физически лица и две срещу юридически.Тамара е категорична, че коментарите по неин адрес не могат да я обидят, защото присъствието й прави по-голямо впечатление от носа й. „Нещата, които се пишат, не могат да ме обидят. Аз не съм това, което ме описват. Факт е, че всеки се обръща след мен, като мина някъде, защото имам много силно присъствие. И носът остава на заден план“, изповяда се тя. Преди да спечели 28-ото издание на престижния конкурс у нас, Георгиева стана Лейди България 2017.\n                    ", "date": "2018.01.18", "title": "Мис България 2017 навря нос в съда"}
{"url": "http://www.monitor.bg/a/view/49123-%D0%9A%D1%80%D0%B8%D1%81%D1%82%D0%B8%D0%BD%D0%B0-%D0%9F%D0%B5%D1%80%D0%B8-%D0%B3%D1%83%D1%88%D0%BD%D0%B0-%D0%B4%D1%8A%D1%89%D0%B5%D1%80%D0%B8%D1%87%D0%BA%D0%B0/", "text": "\n                    Певицата Кристина Пери и светският репортер Пол Костабайл станаха горди родители на дъщеричка. Първото дете на звездната двойка ще носи името Кармела, защото изпълнителката на Jar Оf Hearts и съпругът й искат да подчертаят италианските си корени. За щастливото събитие се похвали Костабайл с кадър на 31- годишната Кристина и момиченцето в профила си в Инстаграм. „Това е най-големият дар, който съм получавал. Добре дошла на този свят, Кармела Стенли Костабайл. Мама и малката принцеса се чувстват отлично. Татко не спира да плаче от щастие“, гласят думите му към снимката.Чаровната брюнетка, която скрои саундтрака към вампирската сага „Здрач“, съобщи бременността си миналия август в социалните мрежи. През декември пък певицата и журналистът си казаха заветното „да“ на датата, която отбелязва четвъртата годишнина от запознанството им. \n\n\n                    ", "date": "2018.01.18", "title": "Кристина Пери гушна дъщеричка"}
{"url": "http://www.monitor.bg/a/view/16950-%D0%A7%D0%B5%D1%80%D0%BD%D0%BE%D1%82%D0%BE-%D0%BE%D1%82-%D0%97%D0%BB%D0%B0%D1%82%D0%BD%D0%B8%D1%8F-%D0%B3%D0%BB%D0%BE%D0%B1%D1%83%D1%81-%D0%BE%D1%82%D0%B8%D0%B2%D0%B0-%D0%BD%D0%B0-%D1%82%D1%8A%D1%80%D0%B3/", "text": "\n                    Почти 40 черни вечерни рокли и смокинги, носени от холивудските звезди на тазгодишната церемония по връчването на филмовите отличия „Златен глобус“ ще бъдат предложени на онлайн търг с благотворителна цел. Както съобщи в своята електронна версия „Ню Йорк Таймс“ търгът се организира от интернет аукциона „И Бей“ и издателската къща „Конде Наст“, а всички средства ще бъдат вложени във фонда Time's Up („Времето свърши“) , оказващ правна защита на лицата, станали жертви на изнасилване и сексуален тормоз.Под чукчето ще минат 39 рокли и смокинги в черни нюанси, които много от филмовите звезди, включително номинираните, облякоха специално за церемонията в знак на солидарност към участниците на движението против сексуалното насилие и половото неравенството. Става дума за социалното движение под названието MeToo ( \"Аз също\"), което набра популярност покрай редицата скандали, разтърсили кино индустрията в САЩ.По данни на вестника на аукциона ще бъдат предложени роклите на тазгодишните претендентки за „Златен глобус“ Никол Кидман, Рийз Уидърспун, Мерил Стрийл и смокинга на комика Сет Майерс, който беше водещ на галата. Началната цена на тоалетите ще варира между 2,5 и 10 хиляди долара, в зависимост от стойността, определена от дизайнерите, стоящи зад създаването им.\n\n\n                    ", "date": "2018.01.18", "title": "Черното от \"Златния глобус\" отива на търг "}
{"url": "http://www.monitor.bg/a/view/29238-%D0%A2%D1%80%D1%8A%D0%BC%D0%BF-%D0%BE%D0%B3%D0%BB%D0%B0%D1%81%D0%B8-%D0%BB%D0%B0%D1%83%D1%80%D0%B5%D0%B0%D1%82%D0%B8%D1%82%D0%B5-%D0%BD%D0%B0-%D0%BF%D1%80%D0%B8%D0%B7%D0%B0-%D1%84%D0%B0%D0%BB%D1%88%D0%B8%D0%B2%D0%B8-%D0%BD%D0%BE%D0%B2%D0%B8%D0%BD%D0%B8/", "text": "\n                    Американският президент Доналд Тръмп най-сетне огласи носителите на спорните \"награди за фалшиви новини\", предаде АФП. След продължил няколко дни съспенс, Тръмп най-сетне публикува в любимото си средство за комуникация - Twitter - линк към списъка с \"наградените\" на официалния сайт на Републиканската партия.\nНяколко часа по-рано двама сенатори от собствения му лагер разкритикуваха остро непрестанните му нападки срещу медиите. Интересът към списъка с \"лауреатите\" беше толкова голям, че минути след поста на Тръмп в Twitter, сайтът на републиканците блокира.\n2017-та беше година на настървена пристрастност, на непочтено медийно отразяване и на безсрамни фалшиви новини. Проучванията показаха, че над 90% от информацията за президента Тръмп в медиите е негативна, се чете във встъплението към списъка, включващ - обичайни мишени на милиардера. В списъка фигурират също телевизия  Сюжети на телевизия Си Ен Ен заемат четири от единадесетте места в списъка на Тръмп, отбелязва ТАСС.\nСред удостоените е и носителят на Нобелова награда за икономика за 2008 г. и автор на статии за \"Ню Йорк таймс\", който \"в деня на съкрушителната историческа победа на президента Тръмп каза, че икономиката никога няма да е съвземе\", докато днес САЩ са в цъфтящо икономическо здраве.\nВ списъка присъства и смущаващата грешка на журналист ветеран от телевизия Ей Би Си, , който беше отстранен за четири седмици, след като погрешно съобщи, че Тръмп е инструктирал съветника си Майкъл Флин да се свърже с емисари на Кремъл преди избирането си през ноември 2016 г.\nВеднага след публикуването на списъка, Тръмп написа в Twitter второ, по-положително послание: \"Като изключим изопаченото и непочтено медийно отразяване, има и много чудесни журналисти, които уважавам, и много ДОБРИ НОВИНИ, с които американците могат да се гордеят!\".\n                    ", "date": "2018.01.18", "title": "Тръмп огласи лауреатите на приза фалшиви новини "}
{"url": "http://www.monitor.bg/a/view/81079-52%D0%BC%D0%B0-%D0%B8%D0%B7%D0%B3%D0%BE%D1%80%D1%8F%D1%85%D0%B0-%D0%BA%D0%B0%D1%82%D0%BE-%D1%84%D0%B0%D0%BA%D0%BB%D0%B8-%D0%B2-%D0%B0%D0%B2%D1%82%D0%BE%D0%B1%D1%83%D1%81-%D0%B2-%D0%9A%D0%B0%D0%B7%D0%B0%D1%85%D1%81%D1%82%D0%B0%D0%BD/", "text": "\n                    \nНай-малко петдесет и двама души загинаха при пожар в автобус в Северозападен Казахстан, съобщи вътрешното министерство на страната.Това са почти всички пътници пътници в автобуса. Едва петима успяха да се спасят, като не е ясно дали става дума за граждани на Казахстан или на други страни. Петимата също са пострадали.Според очевидци превозното средство \"Икарус\" се запалило в движение, докато преминавало през Иргизкия район на Актобенска област, по пътя между руския град Самара и Шимкент в югоизточната част на Казахстан, близо до границата с Узбекистан. В автобуса е имало общо 57 души, от които 55 пътници и двама водачи.Според сайта Nur.kz всички загинали са били граждани на Узбекистан. \"Ройтерс\" отбелязва, че маршрутът на автобуса често се използва за придвижване на работници от Узбекистан към Русия и обратно.\n\n\n                    ", "date": "2018.01.18", "title": "52-ма изгоряха като факли в автобус в Казахстан (СНИМКИ)"}
{"url": "http://www.monitor.bg/a/view/80496-%D0%A0%D1%83%D1%81%D0%B8%D1%8F-%D1%81%D0%BD%D0%B0%D0%B1%D0%B4%D1%8F%D0%B2%D0%B0-%D0%9A%D0%B8%D1%82%D0%B0%D0%B9-%D1%81%D1%8A%D1%81-%D1%81%D0%B8%D1%81%D1%82%D0%B5%D0%BC%D0%B8-%D0%B7%D0%B0-%D0%9F%D0%92%D0%9E/", "text": "\n                    Руската страна започна да доставя в Китай системи за противовъздушна отбрана /ПВО/ С-400 „Триумф\", съобщи в четвъртък Интерфакс, позовавайки се на информиран източник. ТАСС уточнява, че е стартирала практическата реализация на оръжейния контракт между Москва и Пекин, подписан още през 2014 г.\n\n          Експерти от военно-промишления комплекс, запознати с договора, съобщават, че става дума за доставката на комплекс, в който влизат команден пункт, радиолокационна станция, енергийно и вспомагателно оборудване, резервни части, инструменти, принадлежности и други елементи на системите за ПВО. Отбелязва се, че контрактът между двете страни не предвижда предоставянето на технологиите и правата за лицензионно производство на С-400 на китайската страна. Събеседникът на Интерфакс посочва още, че руски специалисти вече са провели курс за обучение на китайските военнослужещи, по време на който са ги запознали с правилата за експлоатация на „Триумф“.\n\n          Китай е първият задграничен купувач на С-400, пише НТВ. След Пекин желание за доставки на системи за ПРО от Русия прояви Турция, което предизвика остра реакция от страна на САЩ. Официален Вашингтон заяви, че е „разтревожен от заинтересоваността на съюзници от НАТО в закупуването на руски зенитни ракетни системи“, припомня Newsru.com. Освен с Пекин и Анкара Москва има договорка за доставката на „Триумф“ още с Индия и Саудитска Арабия. В средата на миналата година стана ясно, че Москва и Рияд обсъждат оръжейни сделки за 3,5 млрд. долара, като двете страни вече са подписали предварителен договор за доставка на въоръжение и техника, пише в. „Комерсант“. Изданието допълва, че Саудитска Арабия проявява интерес към широк спектър руска военна продукция – от вертолети Ми-35М, танкове Т-90 и бронирани машини БМП-3 до зенитни ракетни системи „Антей-2500“ и С-400 „Триумф“.\n\nС-400 \"Триумф\" (по кодификация на НАТО - SA-21 Growler) е зенитна ракетна система с голям и среден обхват, предназначена е за поразяване на средства за въздушно нападение и разузнаване. С-400 се намира на въоръжение в руската армия, използва се и в Сирия за отбрана на авиобазата в Хмеймим.\n                    ", "date": "2018.01.18", "title": "Русия снабдява Китай със системи за ПВО"}
{"url": "http://www.monitor.bg/a/view/20660-%D0%A8%D0%B0%D0%BD%D1%81-%D0%B7%D0%B0-%D0%B8%D1%81%D1%82%D0%B8%D0%BD%D1%81%D0%BA%D0%B8%D1%82%D0%B5-%D0%BF%D1%80%D0%B8%D1%80%D0%BE%D0%B4%D0%BE%D0%B7%D0%B0%D1%89%D0%B8%D1%82%D0%BD%D0%B8%D1%86%D0%B8/", "text": "\n                    Плочата срещу втори кабинков лифт на псевдоеколозите започна да се изтърква. Не случайно те се опитват да я съживят като я подменят с тази за лифтовете на Витоша. Но и този номер няма да мине. Разбра се също, че режисираните протести нямат нищо общо нито с екологията, нито с политиката. Те са сламката, която подсъдните олигарси хващат, за да се измъкнат от справедливото възмездие. Всъщност и на глупаво въвлечените в този този фалшив спектакъл “жълтопаветници” им светна, че каузата им е подменена със “стани за да седна”. И ще останат излъгани, както винаги досега.\n\nА истината е една - уникалната българска природа принадлежи на всички. Тя не може да бъде опазена само със забрани. Напротив, бързият и лесен достъп до нея е задължителен за всички, които ценят здравето си. Единственият начин това да се случи е истинските, а не платените природозащитници, да седнат на масата на преговорите и участват във вземането на полезните решения. Няма полза от декларации, заклинания и размахване на фалшиви лозунги.\n\nНа всички им е ясно как натрупаха богатство олигарсите на криминалния преход и защо техните псевдодемократични протежета бяха изхвърлени от парламента. Затова тези, които милеят за природата, трябва да загърбят манипулаторите. Нямат нужда от техните сребърници, за да постигнат целите си. Законодателството винаги може да бъде променено, а публичността на решенията е тази, която ще пази интересите на всички.\n                    ", "date": "2018.01.18", "title": "Шанс за истинските природозащитници"}
{"url": "http://www.monitor.bg/a/view/64842-%D0%98%D0%97%D0%93%D0%A3%D0%91%D0%95%D0%9D%D0%98-%D0%92-%D0%94%D0%96%D0%95%D0%9D%D0%94%D0%AA%D0%A0%D0%90/", "text": "\n                    „Изгубени в превода“ (Lost in Translation, 2003) е вторият и най-известен филм на режисьорката София Копола, дъщеря на великия Франсис Форд Копола. Филмът, носител на наградата „Оскар“ за сценарий, е труден за разказване. Но пък си струва да се види, има го свободно в мрежата. Но какво общо има това с модните напоследък джендъри? Оказва се, че има. Защото пиесата, която се разиграва в момента с Истанбулската конвенция, спешно минава през няколко действия. А финалът предстои.Първото действие беше подписването на документа от българската външна министърка във втория кабинет на ГЕРБ през април 2016 година. Някой да чу нещо по въпроса? И да се е чуло, било е перфектно забутано някъде. Второто беше информационното затъмнение по повод на гласуването на въпросния документ в Европейския парламент от българските евродепутати през септември 2017 година. Оказа се, че тогава двама от тях отсъстват (по един от ГЕРБ и БСП), двама се въздържат (по един от ГЕРБ и ВМРО), а всички останали подкрепят. Не споменавам имена, има ги в мрежата, за който се интересува. Междувременно няколко активистки от правителствения и грантовия сектор бодро рапортуваха на разни международни форуми, че България ще ратифицира документа. Че даже и до края на 2017 година ще го направи. Тук обаче реалността леко се размина с представите на някои хора за нея. То това му е хубавото на живия живот, че крие известни изненади.Третото действие беше гласуването на документа в Министерския съвет в началото на тази година, което завърши с положително становище, но и с безпрецедентните 8 гласа против от общо 21. Откакто ГЕРБ управлява след 2009 година (с едно малко изключение), стенограмите от заседанията на Министерския съвет се публикуват и това е огромна стъпка към осигуряване на публичност. Сега всеки може сам да провери колко пъти през този период министри са гласували против някое решение. И дали някога гласовете „против“ са достигали 38%. Прочие, запомнете този процент!Четвъртото действие се разви веднага след третото, когато за пръв път широката общественост започна да вдява за какво иде реч. А именно, че я работят по един не много умен начин. Просто хората у нас не бяха чували за проблема, за което нечуване пък доста други се бяха постарали. Аз лично съм от тези, които донякъде се интересуват от нещата. И за мой срам си признавам, че точно Истанбулската конвенция за малко щеше да ми се изплъзне. Бях чул нещо, но си мислех, че е като Конвенцията за премахване на всички форми на дискриминация срещу жените. Този, последният документ не е на Съвета на Европа, даже не е и на Европейския съюз, а на Организацията на Обединените нации.И какво му е лошото на този документ, приет през 1979 година и ратифициран от цели 189 държави? На пръв поглед нищо не му е лошо. Но на втори поглед се вижда кое му е лошото. В Конвенцията на ООН няма... джендъри! Те са измислени от Джон Мали (1921-2006) още през 1955 година по повод на един емблематичен случай с един(една) канадски мъж-жена! Дотогава впрочем  а не днешното мощно дърво с над 500 клона – толкова са джендърите според някои джендъролози. Аз самият в предишна статия в този вестник пресметнах, че този брой може да достигне 2450, да пази Бог от подобна изобилна нечист! Така или иначе, Конвенцията на ООН е неправилна и за нищо не става според съвременната джендърология. И се е наложило да се направи Истанбулската, която е джендърно правилна.Но какво е четвъртото действие от пиесата? То вече е свързано с филма на г-жа Копола. Неочаквано острата реакция на българите срещу Истанбулската конвенция (включително от страна на основните религиозни лидери) сериозно разтревожи международната джендър общност и тя малко прибързано извади един откровено глупав аргумент. Щом конвенцията по наименование е против насилието срещу жени, значи който е против конвенцията, е за въпросното насилие! Вижда се как липсата на систематично образование по основи на логиката, измислена от Аристотел, води до систематично опростачване на иначе образовани хора. Все пак някой каза където трябва, че това е тежка глупост, и накрая се дойде до идеята на онзи филм, който споменахме в началото.Оказа се, че сме били изгубени в джендъра, т.е. в превода. И понеже превода са го правили компетентни уж хора, излиза, че загубеняците сме ние. И сега ще ни превеждат документа наново, та белким разберем нещо. Не че не знаем английски или френски и не можем да си го преведем сами. Да обвиняваш цял народ, че е изгубен в превода, е надменност, която може да е опасна. Доста надменници са си оставили главите по земите български, например крал Балдуин и храбрите му рицари, да споменем само някои.Това с превода, разбира се, е поредната димка. Говорим за Истанбулската конвенция, а „забравяме“, че има и друг обширен документ, който върви с нея. И в който са описани някакви страховити органи за мониторинг и контрол над държавите, подписали конвенцията. И какво ще ни мониторират толкова? Може би си обрязваме жените, една изключително варварска операция, която добрите мами ислямки сами извършват върху дъщерите си? То има и европейки идиотки, дето нарочно се обрязват, но това не е насилие, а психопатия. В България не обрязваме момичетата си, все пак сме цивилизована държава на 1300 години, запазила името си.Обрязват се, умират и се осакатяват обаче десетки хиляди ислямски момичета годишно във Великобритания, Франция, Белгия, Германия, Русия... Там даже понякога властите си затварят очите, особено ако се извършва от лекар и ако няма официално оплакване. Прочие,  (защо ли?), но Франция, Белгия и Германия са я. Ми да си я спазват тогава, а не да ни обясняват разни неща за морал и за ненасилие. И на всичкото отгоре, за да бъде прекратена тази чудовищна практика на женското обрязване в техните страни, за какво са им разни конвенции? Те малоумни ли са, че не могат по законов начин да спрат това? А ако не могат, никакви конвенции няма да им помогнат. Когато европейските държави си бесеха и изгаряха циганите (по простата причина, че били цигани), моята България, тогава под турска власт, ги приемаше. Когато тези държави само допреди 72 години си избиваха евреите (по простата причина, че били евреи), пак тя, моята България, ги спасяваше. Така че по-внимателно с уроците по морал. Че не се знае кой тук трябва да е учителят. Всъщност не се знае ли?В Европейския съюз, на който от 11 години имаме честта да сме членове, засега има 28 държави. От тях няколко са ратифицирали Истанбулската конвенция с уговорки и съпътстващи декларации (защо ли?), а 11 не са я. Това са 39% нератифицирали. Спомняте ли се онези 38% малко по-горе? Какво е това? Случайно съвпадение или просто европейска норма?Има нещо обаче, за което си струва да говорим отново и отново. Не само според някои текстове на Истанбулската конвенция, но и според елементарното човешко разумение и законите български, насилствени бракове, бракове между малолетни и продажби на булки не бива да има. Не бива, но има. Само пазара в Димитровград на цигански булки да вземем стига, за да ни навлече срам и позор. Е, не е като обрязването на жени в Европа, но пак е недопустимо. Смее ли обаче държавата да се намеси и поне да се опита да намали тази практика? Защото сега е много удобно. На циганите им се оставя дребен криминален бизнес като контрабанда на цигари и дрога и незаконна сеч, а тежките престъпления (убийства и изнасилвания извън тяхната общност) се разкриват автоматично. Защото циганските барони сами предават престъпниците, или нарочените за такива, на властите. Иначе властите ще им спрат незаконния бизнес. Не напразно разкриваемостта на убийствата у нас е 99%. Това не е шега, това е процентът, числата са ми част от професията. Е, сега с новите поръчкови убийства разкриваемостта за тази година може и да намалее. Ще видим.  \n\n\n                    ", "date": "2018.01.18", "title": "ИЗГУБЕНИ В ДЖЕНДЪРА"}
{"url": "http://www.monitor.bg/a/view/62803-%D0%A1%D0%B8%D0%BD%D0%B4%D1%80%D0%BE%D0%BC-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%B4%D0%BE%D0%BC/", "text": "\n                    Диагнозата „Пенка“ е синдром. Синдром на българския дом. Дом, който е мръсен. Зле поддържан. Със загорели котлони, мръсна печка и къкреща супа. Защото за телешко печено пари няма. Но пък има септична яма. При по-добрия случай вътрешна и сравнително топла тоалетна. И хора, които казват „от терасата искам да се метна“. Но духът на Пенка е железен. Тя гледала дъщерите си и не иска да се самоубива. Не желае и да убива. Не е Росен Горския и не се интересува от манталитета хорския. Комшии, които я наблюдават. И пред службите издават. Готвела много за жена сама. Не знаели, че има дъщеря. Не даже една, а две. Но нито една не била с дете. Пенка била грижовна майка, без в досието да има и запетайка. Институциите обаче, решили да й да я разнасят като сираче. Защо дъщерите не били в лудница, а трите се подкрепяли като глутница. И лошите хора едва ли не ще я вкарат в затвора. Не чистела добре, а в пилешката супа не слагала фиде. Социалната служителка лоша, ще й гледа под лупа гроша. Защото психиатъра на село й препоръчал да ги лекува с билки и то смело. Той заклел се е да лекува, но предпочита да хитрува. Защото Пенка няма средство, с което да се отърве от своето наследство. Дъщери отлични, но с проблеми лични и никакви пари налични. За това администрацията вредна ще разкъса вдовицата бедна. При нея всичко е на горе с краката, но самичка отваря си вратата. Да видят кмета и кварталния, че нейните дъщери не са тръгнали към изхода фаталния. Те ще се оправят. Ще има какво да ядат и сити на масата да седят. За разлика от градоначалника, който отчита се пред началника. Той ще праща справки, за да не искат никакви оставки. Да се види, че е деен и за проблемите идеен. Всичките социални пък ще се окажат радетели национални. Те ще се стараят на Пенка дъщерите да омаят. Да ги пратят в лудницата близка и да зачеркнат щерките от листа. Да знаят, че работата е готова и съдбата на лудите няма да е толкова сурова. Че сайтовете национални, изкараха ги страдалци безкрайни. Гледаха от далечния континент и забравиха, че са от нашия контингент. Голи и бедни, но за никого не са вредни. Хванахме обаче течението. И замъглихме си зрението. Изкарахме сестрите жертви тежки, олицетворение на националните болежки. С мръсни чаршафи, подобно на греховете наши. С печка загоряла и с майка едва ли не от глад умряла. А вината е една. И то на нашата страна. Че е оставила семейството странно да се оправя спонтанно. Както намери за добре, пък дори и да няма какво да яде. И римата оказва се права, макар и за повечето за поемане корава. Правим сензация от нашата незавършила демокрация. Институциите сочат всички с пръст и им слагат кръст. Пък каквото и да ще с тях да стане, важното е на държавата да се пристане.\n                    ", "date": "2018.01.18", "title": "Синдром на българския дом"}
{"url": "http://www.monitor.bg/a/view/69951-%D0%A7%D0%B5%D1%82%D0%B8%D1%80%D0%B8%D0%BC%D0%B0-%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80%D0%B8-%D0%BF%D1%80%D0%B5%D0%B1%D0%B8%D1%85%D0%B0-%D1%88%D0%BE%D1%84%D1%8C%D0%BE%D1%80-%D0%BD%D0%B0-%D0%B0%D0%B2%D1%82%D0%BE%D0%B1%D1%83%D1%81/", "text": "\n                    \n \n\nЧетирима младежи са пребили шофьор на автобус в Сливен, съобщи Тодор Наков от „Пътнически превози“ пред радио „Фокус“.\n\nМомчетата са замеряли стъклата на автобуса със снежни топки и камъни. Шофьорът им направил забележка, а те го нападнали и ритали по главата и ръцете. Инцидентът е станал вчера следобед на последната спирка на линия №4 в квартал „Кольо Фичето“. Четиримата хулигани са задържани в полицията. \n                    ", "date": "2018.01.18", "title": "Четирима тийнейджъри пребиха шофьор на автобус "}
{"url": "http://www.monitor.bg/a/view/4475-%D0%A1%D1%8A%D0%B4%D1%8A%D1%82-%D0%B2%D1%8A%D1%80%D0%BD%D0%B0-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B4%D0%B5%D0%BB%D0%BE%D1%82%D0%BE-%D1%81%D1%80%D0%B5%D1%89%D1%83-%D0%BA%D0%BC%D0%B5%D1%82%D0%B0-%D0%BD%D0%B0-%D0%91%D0%B5%D0%BB%D0%BE%D0%B2%D0%BE/", "text": "\n                    Окръжният съд в Пазарджик върна на прокуратурата делото срещу кмета на община Белово Костадин Варев и бившия началник на Общинска служба „Земеделие“ в Септември Анета Кечева, като мотивите са за отстраняване на съществени нарушения на процесуални правила в досъдебното производство. Срещу Костадин Варев е повдигнато обвинение за имуществени вреди в размер на 1 141 117,60 лева от загуба на собственост на земя на общината. Според прокуратурата кметът и бившата вече земеделска шефка са съставили 5 констативни протокола, в които са променили начина на ползване на терените – вместо пасища и мери са ги вписали като затревени ниви. Последвала е продажбата на огромни площи. Срещу кмета на община Белово Костадин Варев има още един обвинителен акт, внесен на 27 октомври м.г.,според който за периода от 31 януари 2013 г. до 20 август 2014 г. градоначалникът не е положил достатъчно грижи за изваждането на стари, излезли от употреба тръби. Въпросните тръби са положени преди 30 години и никога не са ползвани. Разследването е установило, че са изкопани и продадени за претопяване. Получени са 75 000 лева, но 50 000 лева от тях не са внесени в касата на общината.Така на бюджета са нанесени вреди за 48 745,10 лева. за по-малко от 3 месеца това е второто върнато на държавното обвинение дело срещу кмет на община в областта, след като на 14 декември миналата година окръжните магистрати върнаха и делото срещу кмета на Батак Петър Паунов. Градоначалникът на родопската община е обвинен, че е нарушил служебните си задължения, след като е съставил и утвърдил акт за частна общинска собственост, с който променил собствеността на поземлен имот в местността „Язовир Батак“, зона А, в землището на гр. Батак, от държавна собственост в общинска частна собственост. Самата сделка за продажбата на 100 кв.м. на стойност 2400 лева, заради която е повдигнатото обвинение, вече е разтрогната и парите са върнати на потърпевшата гражданка, а пред медиите извън залата кметът Паунов обясни, че предложението за продажбата на земята е било негово, но решението за това е било взето от Общинския съвет. Той заяви, че след развалянето на договора земята се е върнала в първоначалното състояние.\n\n \n                    ", "date": "2018.01.18", "title": "Съдът върна на прокуратурата делото срещу кмета на Белово"}
{"url": "http://www.monitor.bg/a/view/46477-%D0%9A%D0%BE%D0%BB%D0%B0-%D1%83%D0%B4%D0%B0%D1%80%D0%B8-%D0%B8-%D1%83%D0%B1%D0%B8-%D0%B4%D1%8F%D0%B4%D0%BE/", "text": "\n                    Възрастен човек от врачанското село Селановци е блъснат от кола и е починал от раните си, съобщиха от областната дирекция на МВР във Враца. Фаталният инцидент е станал малко след седем часа сутринта в сряда.\n\n91-годишният дядо бил тръгнал до магазина за хляб, когато е пометен от „Мазда”. Извикана била линейка, която закарала стареца до болницата в областния център, където въпреки усилията на лекарите той по-късно е издъхнал.\n\nЗад волана на японската машина бил 56-годишен местен жител. Пробата му за алкохол е отрицателна. Образувано е досъдебно производство по случая.\n                    ", "date": "2018.01.18", "title": "Кола удари и уби дядо"}
{"url": "http://www.monitor.bg/a/view/26566-%D0%A1%D0%BF%D0%B8%D0%BF%D0%B0%D1%85%D0%B0-%D0%B2-%D1%82%D1%80%D0%BE%D0%B9%D0%BD%D0%BE-%D0%BD%D0%B0%D1%80%D1%83%D1%88%D0%B5%D0%BD%D0%B8%D0%B5-%D0%B1%D0%B8%D0%B2%D1%88-%D0%BD%D0%B0%D0%B4%D0%B7%D0%B8%D1%80%D0%B0%D1%82%D0%B5%D0%BB-%D0%BD%D0%B0-%D0%B7%D0%B0%D1%82%D0%B2%D0%BE%D1%80%D0%B0-%D0%B2-%D0%91%D0%BE%D0%B1%D0%BE%D0%B2-%D0%B4%D0%BE%D0%BB/", "text": "\n                    Полицаи от Дупница спипаха в тройно нарушение бивш надзирател на затвора в Бобов дол. 57-годишният водач на лек автомобил „Форд“ е хванат в село Червен брег да шофира след употреба на алкохол. Не стигнало това, но след проверка от страна на униформените се установило, че Красимир Г. управлявал автомобила без свидетелство за управление на МПС и с чужди регистрационни табели.Бившият надзирател бил спипан в родното си село малко след 22 часа във вторник. „Подобно нещо може да шокира всеки един полицай. Не става въпрос за едно нарушение, а за цели три. Спряхме за проверка водача и той лъхаше на алкохол. Не знаем какво и колко е изпил, но не беше малко. Направихме тест с дрегер, който установи близо 1,5 промила алкохол. В последствие лъснаха и другите нередности, които не са никак безобидни“, коментираха запознати.По случая е уведомен дежурен прокурор, а срещу водачът ще бъде повдигнато обвинение за шофиране в нетрезво състояние, без шофьорска книжка и използването на неистински регистрационни табели, с които е управлявал лекия автомобил „Форд“.Не за първи път хващаме водачи с по няколко нарушения. Този случая не е прецедент, но определено ни шокира, коментираха още катаджии от Дупнишко. Те споделят, че водачите в региона са сред първенците, които шофират след употреба на високоградусови напитки.\n                    ", "date": "2018.01.18", "title": "Спипаха в тройно нарушение бивш надзирател на затвора в Бобов дол"}
{"url": "http://www.monitor.bg/a/view/53942-%D0%97%D0%B0%D1%82%D0%B2%D0%BE%D1%80%D0%BD%D0%B8%D0%BA-%D0%B2-%D0%BE%D1%82%D0%BF%D1%83%D1%81%D0%BA-%D0%BE%D0%BF%D0%B8%D1%82%D0%B0%D0%BB-%D0%B4%D0%B0-%D0%B8%D0%B7%D0%BD%D0%B0%D1%81%D0%B8%D0%BB%D0%B8-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%BA%D0%B0/", "text": "\n                    Районната прокуратура във Варна е предала на съд 54-годишния Илко Иванов от варненското село Болярци за опит да изнасили 75-годишна жена, като я принудил към това със сила и заплахи.\n\n54-годишният Илко, известен и като Исмаил, изтърпявал 12-годишна присъда при строг затворнически режим, също за изнасилване. В богата му съдебна биография са вписани 4 влезли в сила присъди за изнасилване, както и за кражби. Независимо от тежестта на извършените от него престъпления и размера на последното му наказание, със заповед на началника на варненския затвор, той бил награден с 5 денонощия домашен отпуск. Излязъл на свобода Илко-Исмаил отседнал при сестра си, която живеела в село Равна гора, община Аврен. Ден преди края на домашния си отпуск, отишъл със сина на сестра си в дома на 75-годишната жертва. Племенникът му трябвало да занесе дърва за огрев на възрастната жена и той го придружил дотам. След като доставили дървата, двамата се върнали в Равна гора и рецидивистът пил до зори. Тогава решил да се върне в дома на 75-годишната жена с намерението да я изнасили и с хитрост проникнал в пристройката, където жената спяла. За да я принуди да излезе извън дома си, Илко светнал лампите на първия етаж и разбудена от шума жена излязла да изгаси осветлението. Тогава той се промъкнал вътре и се скрил. След като жертвата се прибрала, Илко я нападнал, като затиснал устата й и започнал да се гаври сексуално с нея. Заплашил я, че ще я убие, като обяснил, че иска да бъде с „бяла“ жена. Опитът му за съвкупление останал недовършен, но насилникът успял да причини различни травматични увреждания по време на едночасовото си пребиваване в дома на пенсионерката. Жената веднага подала сигнал в полицията и разпищолилия се затворник бил задържан на връщане от домашния отпуск.\n\n \n                    ", "date": "2018.01.18", "title": "Затворник в отпуск се гаврил с пенсионерка "}
{"url": "http://www.monitor.bg/a/view/46654-%D0%98%D0%B7%D0%B7%D0%B5%D1%85%D0%B0-375-%D1%82%D0%BE%D0%BD%D0%B0-%D0%BD%D0%B5%D0%B3%D0%BE%D0%B4%D0%BD%D0%BE-%D0%BC%D0%B5%D1%81%D0%BE/", "text": "\n                    37,5 тона негодно за консумация месо е иззето при съвместни проверки на служители на Агенцията по безопасност на храните, Комисията за защита на потребителите, митниците, МВР и НАП.В периода от 22 декември 2017 г. до 15 януари 2018 г. в цялата страна са проверени общо 1258 обекта, основно магазини и складове, както и 1709 МПС. Наложена е забрана за продажба на близо 54 тона месо поради изтекъл срок на годност. А отделно други близо 202 тона са иззети от физически лица, които няали документи за произхода на мръвките. По области най-голямо е количеството на иззетото месо и месни продукти във Великотърновска област – 37,5 тона. На втора място е област Търговище с около 21 тона и на трето Пловдив със скромните 1300 кг. за установените административни нарушения са съставени общо 38 акта и 5 протокола. От тях 4 в София, по 3 във Велико Търново, Пловдив и Кюстендил и по 2 в Габрово и Стара Загора.\n                    ", "date": "2018.01.18", "title": "Иззеха 37,5 тона негодно месо"}
{"url": "http://www.monitor.bg/a/view/982-%D0%9F%D1%80%D0%BE%D1%83%D1%87%D0%B2%D0%B0%D1%82-%D0%B7%D0%B0-%D1%80%D0%B0%D0%B7%D1%88%D0%B8%D1%80%D1%8F%D0%B2%D0%B0%D0%BD%D0%B5-%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D0%A1%D0%BE%D1%84%D0%B8%D1%8F-%D0%B8-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    Строителното министерство започва финансово-икономически и геоложки проучвания за уширение с по още една лента на АМ „Тракия“ между София и Пловдив. Ще бъдат направени остойностяване на имотите, които трябва да бъдат отчуждени за реализацията на проекта, обяви ресорният министър Николай Нанков.Той обясни, че според данните от 2017 г. има увеличение с над 15 % на трафика, както по автомагистралите, така и по основните първокласни пътища. „АМ „Тракия“ е най-натоварена в участъка от София до Пловдив, като само на 22 декември, предпразнично, за денонощие там са преминали близо 35 000 автомобила, а общо за деня през всички изходи на София към магистрали са напуснали 80 000 автомобила“, подчерта министър Нанков по БНТ и допълни, че през лятото по „Тракия“ има дни с двойно по-висок трафик.Министърът отбеляза, че средствата за реализацията на проекта за удвояване на платната ще дойдат от тол системата, която трябва да заработи през 2019 г. .Министър Нанков обясни, че очакванията са още през първата година от въвеждане на тол системата приходите от такси да достигнат 1 млрд. лв., които ще бъдат вложени в рехабилитация и строителство на нови пътища и завършването на магистралния пръстен на България. „Над 7 000 км третокласни и 1500 второкласни пътища се нуждаят от рехабилитация, защото не са ремонтирани от 30-40 години. Ето защо повечето средства ще позволят да обновим и тях“, коментира регионалният министър. Той допълни, че през 2018 г. се очаква увеличение на приходите от винетки, като заложените средства са в размер на 360 млн. лв. Всички ще бъдат вложени в ремонт на пътища, като към сумата ще се добавят и спестени средства от зимното поддържане.2018 г. ще е годината на „Хемус“, коментира още министърът в отговор на въпрос за най-важните пътни проекти през годината. Той напомни, че тази година ще започне строителството на нови 36 километра от северната магистрала – между Ябланица и Боаза и в участъка Белокопитово – Буховци. Паралелно върви и проектирането на още 50 км между Боаза и Велико Търново, като е съвсем реалистично до края на годината да се обяви процедура по избор на строител и за този участък. Ще бъдат завършени и нови 30 км от АМ „Струма“, като реално там ще остане само строителството на участъка в Кресненското дефиле. Предстои строежът и на тунел „Желеница“, където има забавяне от близо година, заради изчезналите през февруари 2017 г. тръжни документи.Министър Нанков коментира, че за преминаването на АМ „Струма“ през дефилето е избран и подкрепен най-оптималният вариант. „Въпреки това предстои на разширен експертен съвет в АПИ да бъде разгледан отново проектът за преминаване на дефилето, чрез единен тунел за автомобилния и ж.п. трафик, който се лансира в последните дни от екологични организации. Това предложение не е ново, то е разглеждано и отхвърлено вече като суров вариант без стойност и количества. Има позитиви, но имаме и притеснение, защото ако тръгнем към реализация това значи да няма 4 години ж.п. превоз, няма икономическа обосновка, а има и сеизмична опасност. Ще чуем становища на експерти, академичната общност. Но най-важното е, че имаме риск от загуба на време. Всеки загубен ден крие риск от загуба на средства. Освен това има опасност новата процедура по екологична оценка да отнеме години“, коментира Нанков.Министърът информира още, че през тази година предстои да започнат реални действия по изграждането на скоростния път Видин-Ботевград. Предстои избор на изпълнител за отсечката от Видин до Мездра, както и избор на изпълнител за пътя Видин – Бела – Ружинци. Това ще позволи и от двете страни да има реално строителство.  След одобрението на ОВОС-а за магистралата Велико Търново –Русе също могат да започнат процедурите, съпътстващи строителния процес. Най-важен е обходният път на Бяла, където има най-много ПТП, след това отсечката Русе – Бяла и Бяла – Велико Търново. През годината ще продължат и  ремонтите по  АМ „Хемус“. Там освен тунелите, които са в окаяно състояние, ще се рехабилитират и най-компрометираните участъци от платната. Ремонти ще има и на тунел „Траянови врата“ на АМ „Тракия“, заедно с участъка от Пловдив до Стара Загора.Министър Нанков подкрепи и строителството на тунел под прохода „Петрохан“. „Тази година завършваме строителството на обходния път на Габрово и ще обявим обществена поръчка за изграждане на тунела под Шипка. Аз обаче съм убеден, че Стара планина трябва да се прекосява от най-малко два тунела и най-логично е да има такъв под Петрохан. Той ще даде възможност за икономическо съживяване на Северозападна България, но за съжаление нямаме европейски средства за подобни съоръжения. Средствата от толсистемата обаче ще дадат шанс и за реализация на този проект“, посочи още министърът.\n\n\n                    ", "date": "2018.01.18", "title": "Проучват за разширяване на магистралата между София и Пловдив  "}
{"url": "http://www.monitor.bg/a/view/68891-%D0%91%D0%93-%D0%B1%D1%83%D1%82%D0%B8%D0%BB%D0%B8%D1%80%D0%B0%D1%89%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D1%89%D0%B5-%D0%B8%D0%B7%D0%BD%D0%B0%D1%81%D1%8F-%D0%B2%D0%BE%D0%B4%D0%B0-%D0%B7%D0%B0-%D0%AE%D0%B6%D0%BD%D0%B0-%D0%9A%D0%BE%D1%80%D0%B5%D1%8F/", "text": "\n                    Бутилиращата компания Девин е сключила договор за дистрибуция на територията на Южна Корея. Съгласно споразумението, родната компания ще предоставя натурална минерална, газирана и изворна вода, която първо ще бъде предлагана първо на Корейския полуостров, а след това в други азиатски страни.\n\nСрокът на партньорското споразумение между Девин и южнокорейската компания Енсийкс енд Хюман Ко е за период от три години, с опцията да бъде удължен при интерес от двете страни.\nПродуктите, които ще бъдат предлагани в Южна Корея, ще имат специален етикет, включващ логата и търговските наименования на компаниите, както и информация за характеристиките и срока на годност на бутилираната вода. На южнокорейския пазар ще бъдат достъпни разфасовките от 0.33 л; 0.5 л; 1.5 л и 19 л.\n                    ", "date": "2018.01.18", "title": "БГ бутилираща компания ще изнася вода за Южна Корея"}
{"url": "http://www.monitor.bg/a/view/63578-%D0%96%D1%8A%D0%BB%D1%82-%D0%BA%D0%BE%D0%B4-%D0%B7%D0%B0-%D1%81%D0%B8%D0%BB%D0%B5%D0%BD-%D0%B2%D1%8F%D1%82%D1%8A%D1%80-%D0%B2-%D1%86%D1%8F%D0%BB%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0/", "text": "\n                    Жълт код за силен вятър е в сила е обявен за цялата страна, показва справка на сайта на Националния институт по метеорология и хидрология (НИМХ). Очаква се северозападният вятър да бъде със средна скорост 14-19 м/с и пориви до 24 м/с. От НИМХ съветват хората да бъдат внимателни за летящи във въздуха предмети. Възможни локални нарушения на обичайните дейности на открито.Още сутринта валежите в Западна България ще спрат и облачността ще започне да се разкъсва и намалява. По-късно след обяд и в източните райони ще спре да вали. Максималните температури ще са предимно между 0° и 5°, такава е прогнозата за времето на НИМХ, съобщи дежурният синоптик Георги Цеков за \"Фокус\".Над Черноморието ще бъде облачно и с валежи предимно от дъжд. Максималните температури ще са 4°-6°. Температурата на морската вода е около 8°. Вълнението на морето ще е 2 бала.В планините ще бъде облачно, ветровито, с отслабващи валежи от сняг. Ще духа бурен, по високите и открити части и ураганен северозападен вятър, който ще създава условия за снегонавявания. Максималната температура на височина 1200 метра ще е около минус 5°, на 2000 метра – около минус 9°.\n                    ", "date": "2018.01.18", "title": "Жълт код за силен вятър в цялата страна "}
{"url": "http://www.monitor.bg/a/view/33661-%D0%93%D1%80%D0%B8%D0%BF%D0%BD%D0%B0%D1%82%D0%B0-%D0%B2%D0%B0%D0%BA%D0%B0%D0%BD%D1%86%D0%B8%D1%8F-%D0%B2-%D0%9F%D0%B5%D1%80%D0%BD%D0%B8%D0%BA-%D1%81%D0%B5-%D1%83%D0%B4%D1%8A%D0%BB%D0%B6%D0%B0%D0%B2%D0%B0/", "text": "\n                    Грипната ваканция за учениците в Пернишка област се удължава. Днес и утре са обявени за неучебни дни от Регионалното управление по образованието, съобщи бТВ.В цялата област Перник грипната епидемия бе обявена на 12 януари, а днес трябва да стане ясно дали такава ще бъде обявена и в Пазарджик. Заболеваемостта там е над 300 души на 10 000. Националният епидемиолог доктор Ангел Кунчев обясни, че тази година специалистите са изненадани от вирусния щам на грипа – досега грипните епидемии са били причинени от тип А вируси, но тази година 80% положителните проби са от тип Б – щам „Ямагата”.При вирусна инфекция не трябва да се прибягва до антибиотик, съветват още специалистите.\n                    ", "date": "2018.01.18", "title": "Грипната ваканция в Перник се удължава "}
{"url": "http://www.monitor.bg/a/view/66097-%D0%94%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%B3%D0%BB%D0%B5%D0%B4%D0%B0%D1%82-%D0%B2%D0%BE%D1%82%D0%B0-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-%D0%B2%D1%8A%D0%B2-%D0%B2%D1%82%D0%BE%D1%80%D0%BD%D0%B8%D0%BA/", "text": "\n                    Дебатите по вота на недоверие към кабинета ще се проведат на извънредно пленарно заседание във вторник - 23 януари. Това са се разбрали парламентарните групи на председателския съвет в Народното събрание, а след това бе съобщено и официално от шефката на НС Цвета Караянчева. \nПланира се заседанието да започне в 13.00 часа следобед. Гласуването пък по правилник трябва да се проведе 24 часа след приключване на дебатите. Това на практика означава, че гласуването на вота ще бъде късно вечерта в сряда или четвъртък, което е по-вероятно.Вотът на недоверие бе внесен от БСП с подписите на 80 депутати, колкото са народните представители на социалистите. Основният мотив за него е провала в борбата с корупцията. Вчера стана ясно, че в тях е включена и корупцията в приходите, като Нинова се позова на доклад на службите следствие на проверка на приходните агенции, които доказвали заплаха за националната сигурност. Нинова дори уточни, че има пробив в системата на приходните агенции, като са заличавали акцизни стоки. Днес на председателски съвет е било решено този доклад да бъде разсекретен, но това трябва да направи ДАНС, която обаче може да откаже. \n                    ", "date": "2018.01.18", "title": " Депутатите гледат вота на недоверие във вторник "}
{"url": "http://www.monitor.bg/a/view/41582-%D0%A1%D0%BD%D0%B5%D0%B3%D1%8A%D1%82-%D0%B7%D0%B0%D1%82%D0%B2%D0%BE%D1%80%D0%B8-%D0%BF%D1%80%D0%BE%D1%85%D0%BE%D0%B4%D0%B8/", "text": "Десетки селища са без ток \n                    Кметът на Смолян Николай Мелемов обяви бедствено положение в 8.00 часа тази сутрин на територията на цялата община, съобщиха междувременно от пресцентъра на кметството. Вледствие на бурния вятър и затворени пътища в резултат на изкоренени и паднали дървета и прекъснато електрозахранване е необходимо провеждане на спасителни и неотложни аварийно-възстановителни работи в община Смолян. В момента заседава Кризисния щаб за изпълнение на Общинския план за защита при бедствия, който се оглавява от зам.-кмета инж.Мариана Цекова.  В момента без ток са Турян, Станевска махала, Река, Требище, цялото Арденско корито, Момчиловци, Соколовци и Тикале. Затворени за движение са пътищата за Турян, Габрица и Левочево. Община Смолян умолява гражданите само при спешни и неотложни нужди да излизат от домовете си.Със заповед на кмета д-р Емил Кабаиванов е обявено бедствено положение и в Карлово, съобщи заместникът му Стойо Карагенски. Кризисният щаб е взел решение за обявяване на бедственото положение преди около час, след свое заседание. „Най-тежки са пораженията в болницата, където преди час е паднал покривът на цялата северна част. Има ударени автомобили, а алуминиевата дограма е поддала и е навлязла в кабинетите. Покрива на училище „Христо Проданов” също е на земята, здравната служба в село Васил Левски също е без покрив”, каза още Карагенски. Поддържа се непрекъсната връзка с кметовете на селищата, а общинска комисия обхожда най-пострадалите места. По думите на Карагенски има много дървета, които са препречили улиците, а контейнерите за смет се движат от вятъра. Хората са предупредени да не излизат от домовете си. Няма подадени сигнали за пострадали. Много селища са все още без ток. Почти навсякъде в момента учебните занятия са прекратени. „Силният вятър продължава, с тенденция скоростта му да намалява”, каза още Стойо Карагенски.Лифтовите съоръжения на Банско и Витоша не работят поради ураганния вятър, съобщиха от Планинската спасителна служба, цитирана от \"Фокус\". Пистите и лифтовете в Пампорово също са затворени. Очаква се да бъде преустановено движението и на лифтовете на Боровец. \n\n\n                    ", "date": "2018.01.18", "title": "Бедствено положение в Смолян и Карлово (ОБНОВЕНА)"}
{"url": "http://www.monitor.bg/a/view/22714-%D0%9F%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D1%80%D0%B0%D1%82%D0%B8%D1%84%D0%B8%D1%86%D0%B8%D1%80%D0%B0-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D1%81-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F/", "text": "\n                    Парламентът одобри с пълно единодушие закона за ратификация на договора за добросъседство с Македония. На първо четене документът бе подкрепен от 182 от народните представители, а при второто гласуване зад него застанаха общо 186 депутати, без нито един против или въздържал се. Всички партии в НС се съгласиха, че този договор е от изключителна важност за развитие на отношенията между двете страни и за спиране на антибългарската пропаганда в Македония. \nСлед гласуването външният министър Екатерина Захариева заяви, че България има интерес от една стабилна и демократична Македония. \"Антибългарската пропаганда вече не печели избори в Македония\", заяви тя и припомни, че вече има общо честване на празници и почитане на паметта на общи личности и даде пример с Мара Бунева. \nСамите дебати по ратификацията продължиха близо час. Патриотите изтъкнаха, че договорът дори е закъснял. ДПС пък обясниха, че консолирацията на Западните Балкани трябва да стане на принципа на свързаността и приветстват решението на кабинета да помага на Македония по пътя и към ЕС и НАТО и също ще работи за това. Смут в залата обаче предизвика изказването на Валери Жаблянов от БСП, който обясни, че се изказва в лично качество, а не от името на социалистите. Той се изказа изключително критично към текстовете от договора и призова да се спре да се говори за два различни народа, защото ставало дума само за един народ с общо самосъзнание  и разбиране на историята. Според него врагът на обединението на българския  народ бил македонизма, а този договор всъщност го реабилитира. По думите му няма да може да се борим и срещу пропагандата и определи договора като политическо търгашество. В крайна сметка обаче заяви, че договорът е необходимост, въпреки че бил \"едно недоносче\". \nВ отговор Искрен Веселинов от \"Обединени патриоти\"  заяви, че подобни изказвания допринасят и обслужват чужди интереси, но не и националните и призова поне един път българския парламент да бъде единен. \"Този договор пропуква  и ерозира Берлинската стена на Балканите\", коментира неговия колега Милен Михов. \"Можем ли да върнем времето назад и да кажем , че няма такава държава?\", попита пък реторично Пламен Манушев от ГЕРБ и обясни, че договорът дава възможност да се спре антибългарската пропаганда в съседна Македония.  \nТова наложи Кристиян Вигенин да излезе на трибуната, за да разнасяни каква все пак е официалната позиция на социалистите по повод договора. Според Вигенин договорът е подготвян над 10 години и не е литературно съчинение и трябва да се възприема като възможност, а не като пропаст. По думите му амбицията на македонския премиер Зоран Заев за предвижване на страната към ЕС ще срещне и тяхната подкрепа. \n\"Българският премиер е един от проводниците за приобщаване на Балканите и това е възможно чрез този договор\", заключи дебатът герберът Георги Марков. \n                    ", "date": "2018.01.18", "title": " Парламентът ратифицира договора с Македония "}
{"url": "http://www.monitor.bg/a/view/33841-%D0%91%D0%BE%D1%80%D0%B8%D1%81%D0%BE%D0%B2-%D0%9F%D0%BE%D0%B7%D0%B5%D0%BB%D0%B5%D0%BD%D0%BE-%D0%BE%D1%82-%D0%BD%D0%B0%D1%88%D0%B5%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%BD%D1%8F%D0%BC%D0%B0/", "text": "Дори чайна няма да правим на Банско, отсече премиерът\n                    По-зелено правителство от нашето няма. На Банско ще бъде изграден единствено втори лифт и нищо друго, дори чайна. С тези думи стартира днешното правителствено заседание министър-председателят Бойко Борисов. Той коментира темата за втория лифт на ски курорта пред министрите, отчитайки изслушването му пред Европейския парламент относно приоритетите на българското председателство на Съвета на ЕС ден по-рано.„Вчера в Европарламента имахме много доброжелателни хора, подкрепа. Поел съм ангажимент към Зелените. Важно е да знаят, че по-зелено правителство от нашето няма. Ще забраним движението на автомобили нагоре, така че няма да е нужно да се поддържа пътят, да се осолява и да гинат дървета“, коментира премиерът. Тъй като протестите в защита на парк Пирин продължават и дори вчера бяха насрочени в няколко града, Борисов уточни, че вицепремиерът Валери Симеонов може да се срещне с екозащитниците и да говори с тях, за да обясни позицията на кабинета по темата. „Това е нашата позиция – много точна, много ясна, много зелена. Изцяло свързана с опазване на околната среда. Единствената ни цел е този ангажимент, който имаме към хората в Банско, Разлог, туристическия бранш, да улесним качването на скиорите, сноубордистите и всички останали в планината и да намалим замърсяването от пътя. Не става въпрос нито за хотел, тоалетна не може да се направи, чайна не може да се направи“, допълни Борисов.В подкрепа на казаното от премиера се изказа и екоминистърът Нено Димов, който уточни, че „керемида не може да бъде построена” извън спортната и съпътстващата инфраструктура. „Ако погледнем целия парк Пирин и грижата, която държавата полага за него, през последните години прирастът на гора е много сериозен. На практика ние сме може би една от малкото страни в Европа, в която има прираст на природни ресурси, така че от тази гледна точка може да се каже, че това е точно така. При всички положения ще направим преглед и на дърветата около пътя. Там вероятно също има ефект от този трафик, който стига, за да качи колите и скиорите“, обясни Димов. Вицепремиерът Симеонов поиска колкото пъти е необходимо да се повтаря, че действията на Банско касаят само изграждането на нов лифт, за да няма спекулации. „Никакво строителство няма да има, защото и законът, и планът за управление го забраняват. Най-малко ние ще позволим нарушение на закона. Точно обратното, законът ще бъде спазен“, увери Симеонов. Правителственото заседание започна с поздравления към енергийния министър Теменужка Петрова, която вчера имаше рожден ден, а финансовият й колега Владислав Горанов й поднесе букет. „Горанов е джентълмен. Аз не съм се и сетил”, призна премиерът Борисов.\n                    ", "date": "2018.01.18", "title": "Борисов: По-зелен кабинет от нашия няма (ОБНОВЕНА)"}
{"url": "http://www.monitor.bg/a/view/37559-%D0%92%D0%90%D0%9F-%D1%81%D0%B5-%D1%81%D0%B0%D0%BC%D0%BE%D1%81%D0%B5%D0%B7%D0%B8%D1%80%D0%B0-%D0%BF%D0%BE-%D0%BF%D1%83%D0%B1%D0%BB%D0%B8%D0%BA%D0%B0%D1%86%D0%B8%D1%8F-%D0%BD%D0%B0-%D0%9C%D0%BE%D0%BD%D0%B8%D1%82%D0%BE%D1%80/", "text": "\n                    Върховна административна прокуратура (ВАП) се самосезира по публикация в агенция и вестник „Монитор“ за нелегалните газови уредби със заглавие „Всяка втора кола на газ с нелегална уредба“. От прокуратурата указаха на министъра на транспорта, информационните технологии и съобщенията да бъдат взети мерки за контрол при ползване на превозни средства, снабдени с газови инсталации.\nРазпоредбите в Наредба № Н-32 за периодичните прегледи за проверка на техническата изправност на пътните превозни средства и в Наредба № Н-3 за изменение в конструкцията на регистрираните пътни превозни средства и индивидуално одобряване на пътни превозни средства, регистрирани извън държавите - членки на Европейския съюз, или друга държава - страна по Споразумението за Европейското икономическо пространство са въведени с цел регламентиране на отчетността и на контрола.\nСледователно те се грижат за безопасността при експлоатацията на визираните уредби. Това е причината наредбите да се налагат особено внимателно и грижливо да се съблюдават правните норми, осигуряващи спокойното и безвредно ползване на инсталациите.\nОт ВАП изтъкват, че информацията, публикувана в медиите, че законните изисквания за отчетност и контрол не се спазват, налага да бъдат взети спешни мерки. Като основна причина за това от ВАП посочват значителния брой автомобили на територията на цялата страна, които ползват газови уредби.\nКонтролът в случая трябва да бъде установен от Изпълнителна агенция \"Автомобилна администрация\", а налагането на санкции е в правомощията на министъра на транспорта, информационните технологии и съобщенията.\nВАП е ангажирала министъра на транспорта, информационните технологии и съобщенията за реализиране на мерки на територията на страната за спазване нормативните изисквания в наредбите. До 19 февруари ВАП трябва да бъде уведомена за взетите решения и предприетите действия.\n                    ", "date": "2018.01.18", "title": "ВАП се самосезира по публикация на „Монитор“ за колите на газ "}
{"url": "http://www.monitor.bg/a/view/39388-%D0%A6%D0%B0%D1%86%D0%B0%D1%80%D0%BE%D0%B2-%D0%BD%D0%B0%D1%80%D0%B5%D0%B4%D0%B8-%D0%BF%D1%80%D0%BE%D0%B2%D0%B5%D1%80%D0%BA%D0%B0-%D0%B7%D0%B0-%D0%BE%D1%81%D1%8A%D0%B4%D0%B5%D0%BD%D0%B8%D1%82%D0%B5-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%B0/", "text": "\n                    Главният прокурор Сотир Цацаров разпореди извършване на проверки във всички районни и окръжни прокуратури, Софийска градска прокуратура, Специализирана прокуратура и военно-окръжните прокуратури в страната относно срочността и ефективността на предприетите действия и мерки за установяване на осъдени с влезли в сила присъди с неприведени в изпълнения наказания „лишаване от свобода“ и „доживотен затвор“. Това съобщиха от пресцентъра на Прокуратурата.Проверката цели и установяване на затруднения, пропуски и нарушения, както и положителни практики при изпълнението на наказанията, с оглед повишаване ефективността на издирвателната дейност.Проверката е възложена на апелативните прокуратури в страната, Апелативна специализирана прокуратура и Военно – апелативна прокуратура, които ще извършат проверка на всички изпълнителни преписки, образувани за изпълнение на съдебни актове, по които към 15.01.2018г. не са задържани осъдени лица с наложено наказание „лишаване от свобода“ и „доживотен затвор“. Главният прокурор е разпоредил да бъдат проверени и всички преписки, по които присъдата е изпратена за изпълнение на Областните звена „Охрана“ при Министерство на правосъдието и в прокуратурите не е получено уведомление за задържане на осъдените лица.В срок до 02.02.2018г. апелативните прокуратури са задължени да изготвят обобщени доклади, съдържащи информация за общия брой на образуваните изпълнителни преписки с наложено наказание „лишаване от свобода“ и „доживотен затвор“, по които не са издирени и задържани осъдените с влезли в сила присъди, информация за датата на изпращане за привеждане в изпълнение на съдебния акт на съответните ОЗ“ Охрана“ при МП или ОДМВР, както и датата на получаването на уведомлението, че осъденият не е издирен. Докладите ще съдържат информация за датата на телеграма за обявяване на осъденото лице за издирване, периодичността на кореспонденцията с органите на ОЗ “Охрана“ при МП и МВР във връзка с издирването и резултатите от него; изготвена ли е своевременно Европейска заповед за арест, респ. предложение до ВКП за екстрадиция след получаване на данни за последното пребиваване на осъдения извън страната; каква е периодичността на обмена на информация, относно действията по изпълнение на общодържавното издирване, ЕЗА и предложенията до ВКП за екстрадиция.Обобщените доклади ще бъдат анализирани от прокурори от отдел „Съдебен“ във Върховна касационна прокуратура.По инициатива на главния прокурор ще бъде проведена среща с професионалното ръководство на МВР и с ръководството на ГД“Охрана“, МП за набелязване на конкретни действия по подобряване на издирвателната дейност при привеждане в изпълнение на наказанията „лишаване от свобода“ и „доживотен затвор“. Ще бъде обсъдена необходимостта от изготвяне на предложения на законодателни промени за повишаване срочността и ефективността на действията по изпълнение на съдебните актове, както и промени, целящи недопускане на осъдени лица с влезли в сила присъди да се отклонят от изтърпяване на наказанията и да останат ненаказани. \n\n\n                    ", "date": "2018.01.18", "title": "Цацаров нареди проверка за осъдените на свобода "}
{"url": "http://www.monitor.bg/a/view/58219-%D0%9F%D0%B0%D0%B4%D0%BD%D0%B0%D0%BB%D0%B8-%D0%BE%D1%82-%D1%81%D0%B8%D0%BB%D0%BD%D0%B8%D1%8F-%D0%B2%D1%8F%D1%82%D1%8A%D1%80-%D0%B4%D1%8A%D1%80%D0%B2%D0%B5%D1%82%D0%B0-%D0%B7%D0%B0%D1%82%D0%B2%D0%BE%D1%80%D0%B8%D1%85%D0%B0-%D0%B2%D1%80%D0%B5%D0%BC%D0%B5%D0%BD%D0%BD%D0%BE-%D0%BF%D1%8A%D1%82%D1%8F-%D0%91%D0%B5%D0%BB%D0%BE%D0%B2%D0%BE%D0%AE%D0%BD%D0%B4%D0%BE%D0%BB%D0%B0/", "text": "\n                    Поради прекършени и паднали на шосето дървета вследствие на силния вятър временно е затворен за движение за всякакви превозни средства пътят Белово-Юндола. Това информират от пазарджишката Областна дирекция на МВР. От Областно пътно управление-Пазарджик са организирали почистване на трасето и след това то отново ще бъде отворено за движение.От сутринта до момента от РДПБЗН-Пазарджик са реагирали на три сигнала за паднали дървета - един на ж.п линията Септември-Варвара, на пътя за село Черногорово и един в областния град.  \n                    ", "date": "2018.01.18", "title": "Паднали дървета затвориха временно пътя Белово-Юндола"}
{"url": "http://www.monitor.bg/a/view/84976-%D0%9F%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5-%D0%BA%D1%8A%D0%BC-%D0%93%D0%95%D0%A0%D0%91-%D0%98%D0%B7%D1%82%D0%B5%D0%B3%D0%BB%D0%B5%D1%82%D0%B5-%D0%98%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F/", "text": "\n                    ГЕРБ да изтеглят от парламента закона за ратификация на Истанбулската конвенция срещу насилието над жени. Това призова лидерът на „Атака” и председател на групата на „Обединени патриоти” в НС Волен Сидеров. По думите му ратификацията в момента не била необходима, а самият документ вкарва неприемливи за тях обяснения за пола, независимо какъв ще бъде превода на конвенцията. Той дори заподозря наличието на лобистки кръгове, които „натискат” това да се случи. Само преди ден Борис Ячев от НФСБ, която също е част от патриотичното обединение намекна, че биха подкрепили конвенцията, ако се изчисти термина „социален пол”. Днес той заяви, че е говорил в лично качество и не е бил разбран от медиите.\n\nСидеров от своя страна допълни, че патриотите не искат да ратифицират конвенцията не заради термина \"социален пол\", а защото отваряла врати за третия пол” и легализиране на еднополовите бракове. Сидеров изтъкна и още един аргумент – не били спазени някои законови изисквания. Сред тях е това е предварително у нас да се заявят и обсъдят бъдещите текстове. „Ще решим каква ще в реакцията. Може би някой напира, но не в моментът ГЕРБ да се занимава с това. Ще решим каква да в нашата реакция\", така лаконично пък Сидеров отговори на въпрос какво ще направят, ако ГЕРБ откаже да изтегли конвенцията. Той обаче се надява те да размислят.\n\n \n                    ", "date": "2018.01.18", "title": "Патриотите към ГЕРБ: Изтеглете Истанбулската конвенция"}
{"url": "http://www.monitor.bg/a/view/59408-%D0%91%D0%BB%D0%B8%D0%B7%D0%BE-1000-%D0%B2%D0%BE%D0%B4%D0%BE%D0%BB%D1%8E%D0%B1%D0%B8%D0%B2%D0%B8-%D0%BF%D1%82%D0%B8%D1%86%D0%B8-%D0%B7%D0%B8%D0%BC%D1%83%D0%B2%D0%B0%D1%82-%D0%B2-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D1%88%D0%BA%D0%BE/", "text": "\n                    936 водолюбиви птици от 28 вида зимуват по поречията на Марица и Тополница, в язовири и рибарници в област Пазарджик. Това установиха eксперти от местната Регионална инспекция за опазване на околната среда и водите и Българско дружество за защита на птиците при поредното среднозимно преброяване на водолюбивите птици през уикенда. Най-многобройни тази година са птици от видовете голям корморан - 301, скорец - 200, сива чапла – 49, сврака – 42, голяма бяла чапла – 41, лиска - 37, малък корморан – 36. Установени са и екземпляри от видовете: голям горски водобегач, синигер, кос, ням лебед, гларус, мишелов, керкенез, фазан, земеродно рибарче, тръстиков блатар, сива врана, полско врабче, зеленоглава патица, сирийски пъстър кълвач, чинка, малък гмурец и речна чайка.Като цяло броят на зимуващите птици във влажните зони на област Пазарджик се запазва. Пет пъти по-малко водолюбиви птици, зимуващи на други места в страната, са установили експерти на Българско дружество за защита на птиците по време на 42-то среднозимно преброяване. Обяснението за този спад е необичайно топлото време за този сезон. За разлика от други години в почти всички малки язовири и рибарници, които обичайно са замръзнали през януари, сега се наблюдават зимуващи водолюбиви птици. Това отново се дължи на по-високите температури.Преброяването на зимуващите водолюбиви птици се провежда в международен мащаб от 1967 г. и е едно от най-масовите събития в областта на природозащитата, включващо близо 15 000 експерти и доброволци. Извършва се в повече от 100 страни и в около 25 000 влажни зони.\n\n \n                    ", "date": "2018.01.18", "title": "Близо 1000 водолюбиви птици зимуват   в пазарджишко"}
{"url": "http://www.monitor.bg/a/view/12294-%D0%91%D0%A1%D0%9F-%D0%B2%D0%B4%D0%B8%D0%B3%D0%B0-%D0%BD%D0%B0%D0%BA%D0%B0%D0%B7%D0%B0%D0%BD%D0%B8%D1%8F%D1%82%D0%B0-%D0%B7%D0%B0-%D0%B4%D0%BE%D0%BC%D0%B0%D1%88%D0%BD%D0%B8%D1%82%D0%B5-%D0%BD%D0%B0%D1%81%D0%B8%D0%BB%D0%BD%D0%B8%D1%86%D0%B8/", "text": "\n                    Да се увеличат наказанията за домашните насилници, особено при случай на рецидив. Такива промени в Наказателния кодекс внасят от БСП, стана ясно от думите на соцлидера Корнелия Нинова в парламента. По думите й така социалистите привеждат в съответствие мерките срещу насилието над жени, заложени в Истанбулската конвенция, с родното законодателство.\n\nЧервените предвиждат при рецидив наказанията да бъдат между 1 и 5 години затвор, а не както досега до 3 години зад решетките или глоба. Занапред насилието да се третира като престъпление от общ характер, а не като такова от частен характер, искат още БСП. Според Нинова именно това е пречило тези деяния да се преследват от обвинението. Това по думите й е първа стъпка от цял комплекс от мерки. Другата седмица пък ще предложат текстове, с които да се създадат кризисни центрове във всички областни градове. Преди дни БСП заяви, че няма да подкрепят Истанбулската конвенция, но за сметка на това ще предложат законови промени срещу домашното насилие. Следващият вторник в СУ пък има обществена дискусия по темата по инициатива на шефката на НС Цвета Караянчева.\n                    ", "date": "2018.01.18", "title": "БСП вдига наказанията за домашните насилници"}
{"url": "http://www.monitor.bg/a/view/79420-%D0%91%D0%B5%D0%B7-%D1%83%D1%80%D0%BE%D1%86%D0%B8-%D0%B2-60-%D1%83%D1%87%D0%B8%D0%BB%D0%B8%D1%89%D0%B0-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0/", "text": "\n                    В 60 училища в страната днес не се провеждат учебни занятия. Причините са лоши метеорологични условия, влошена пътна обстановка, повреди в отоплителната инсталация, прекъснато електрозахранване и висока заболеваемост, съобщиха от Министерството на образованието и науката (МОН). Най-много школа остават затворени в Перник – 40. Там няма да се учи и утре, заради обявената грипна епидемия. Петък ще е неучебен ден и в ОУ \"Цанко Церковски\" – с. Средище, област Силистра , след предписание на регионалната здравна инспекция.  В ОУ „Св.св. Кирил и Методий“- с. Ясеновец, област Разград, днес е прекратен учебният във връзка с прекъсване на електрозахранването на училището от силните ветрове.От днес до понеделник включително класниет стаи ще останат празни и в СУ „Васил Воденичарски“ – с. Хайредин, област Враца.Заради лошо време и влошена пътна обстановка в 3 училища в област Сливен  са прекратени занятията днес. Това са ОУ „Никола Й. Вапцаров“ – с. Бяла паланка, ОУ „Никола Прокопиев“ – с. Сборище и  СУ „Георги Алексиев Каравелов“ – с. Шивачево, всичките в община Твърдица.В Софийска област поради токов удар и липса на отопление не се учи в ОУ „Васил Левски“ – с. Новачене, община Ботевград.В 2 училища в област Стара Загора няма часове заради прекъсване на електрозахранването. Това са СУ „Христо Смирненски“ – с. Гурково, и ОУ „Св.св. Кирил и Методий“ – гр. Шипково.В Пловдивско занятия и утре няма да има в СУ „Отец Паисий“ – гр. Куклен. Само днес пък не се учи общо в три училища в областта - ОУ „Христо Г.Данов“ – с. Клисура, ПГ по икономика – с.Клисура,  община Карлово, и ОУ „Христо Ботев“ – с. Поповица, община Садово.В област Добрич, община Генерал Тошево, поради влошена пътна обстановка и лоши метеорологични условия днес са прекратени учебните занятия в ОУ „Христо Ботев“ – с. Кардам, ОУ „Йордан Йовков“ – с. Спасово, ОУ „Йордан Йовков“ – с. Красен и ОУ „Васил Левски“ – с. Преселенци.ОУ „Христо Ботев“ в с. Семчино, област Пазарджик, в което не се учи от вторник остава затворено също.Днес няма да се учи и в 2 училища в област Смолян - ОУ \"Св.Св. Кирил и Методий\"- с. Момчиловци, и ОУ \"Св.Св. Кирил и Методий\"- с. Смилян, поради влошена пътна обстановка и лоши метеорологични условия.\n                    ", "date": "2018.01.18", "title": "Без уроци в 60 училища в страната "}
{"url": "http://www.monitor.bg/a/view/19045-%D0%94%D0%B0%D0%B2%D0%B0%D1%82-1000-%D0%BB%D0%B2-%D0%BD%D0%B0-%D0%BC%D0%B0%D0%B9%D0%BA%D0%B0%D1%82%D0%B0-%D1%81-%D0%B4%D0%B2%D0%B5%D1%82%D0%B5-%D0%B4%D1%8A%D1%89%D0%B5%D1%80%D0%B8-%D0%B2-%D0%A1%D0%B2%D0%B8%D1%89%D0%BE%D0%B2/", "text": "\n                    Майката Пепа Стефанова и двете й дъщери – Стефка и Анжела, ще получат еднократно финансова помощ от 1000 лв. от местната община. Това стана ясно само ден след като кметът  Генчо Генчев обеща лично да поеме като ангажимент осигуряване на някакви средства на трите жени за подобряване на техните битови условия на живот. Ще бъде изпратен и майстор техник, който да им поправи повредения бойлер. А най-вероятно напролет ще бъде извършен и ремонт на къщата им. Освен това допълнителна еднократна финансова помощ, жените ще получат и от агенция \"Социално подпомагане\".Въпреки цялостното старание на държавните и общинските институции да помогнат на семейството, майката Пепа продължавала да е недоволна от това, че са медийни герои. Според нея двама лекари са прегледали в сряда дъщерите й, и са установили, че са напълно здрави. Кога е станало това не е ясно, тъй като до късния следобед дъщерите бяха затворени в къщата и не искаха да се покажат нито пред полицията, нито пред медиите. А самата майка пък твърдяла, че показванията по телевизията и писането по вестниците, както и полицията, ще разболеят нейните момичета.От прокуратурата пък все още водят разследване и събират сведения имат ли нужда двете пораснали дъщери от психиатрична помощ и освидетелстване. Предстоял да бъде идготвен фотоалбум, в който да се направят снимки, показващи как и при какви условия живеят Анжела и Стефка. Освен това, отново по искане на прокуратурата, те щели да бъдат прегледани обстойно от лекар, който да установи имат ли следи от насилие или травми по телата. Едва след всичко това държавното обвинение ще реши какви действия да предприеме по-нататък. Доста деликатен е и въпросът с извеждането на двете дъщери от дома на майката. Те не са непълнолетни, а не са и официално регистрирани като невменяеми или психично болни, та да може друг да решава вместо тях къде да живеят. Затова е изключително важно да бъдат прегледани от психиатър, който да се приизнесе. На този етап обаче и дъщерите и майката категорично отказват да се подложат на подобен преглед.\n                    ", "date": "2018.01.18", "title": "Дават 1000 лв. на майката с двете дъщери от Свищов"}
{"url": "http://www.monitor.bg/a/view/15356-%D0%A3%D1%80%D0%B0%D0%B3%D0%B0%D0%BD%D0%B5%D0%BD-%D0%B2%D1%8F%D1%82%D1%8A%D1%80-%D0%BF%D0%BE%D0%BC%D0%B5%D1%82%D0%B5-%D1%81%D0%B2%D0%B5%D1%82%D0%BE%D1%84%D0%B0%D1%80%D0%B8-%D0%B8-%D0%B4%D1%8A%D1%80%D0%B2%D0%B5%D1%82%D0%B0-%D0%B2-%D0%A1%D1%82%D0%B0%D1%80%D0%B0-%D0%97%D0%B0%D0%B3%D0%BE%D1%80%D0%B0/", "text": "\n                     \n\nУраганен вятър, духащ на моменти със скорост от над 120 км /час е помел няколко светофара на възлови кръстовища в Стара Загора, съборени са били метални платна и са строшени множество клони на дървета. Над 20 сигнала са били приети от полунощ  до заранта на 18 януари на горещия телефон, отворен от общинската администрация.На част от сигналите са реагирали дежурните, а други са били препратени по компетентност  на съответните фирми за отстраняването на възникналите проблеми.Заради пулсиращ вятър със скорост от над 140 км /час на моменти без елзахранване са останали селата  Раково, Зайчаре, Стара река, Бяла  и  Новачево. Частично без ток е вилната  зона източно от Сливен. От общинската администрация съобщават за поражения на частни имоти като паднали керемиди и разкрити части от покривни конструкции.\n                    ", "date": "2018.01.18", "title": "Ураганен вятър помете светофари и дървета в Стара Загора"}
{"url": "http://www.monitor.bg/a/view/26871-%D0%92%D1%8F%D1%82%D1%8A%D1%80-%D1%81-%D0%BF%D0%BE%D1%80%D0%B8%D0%B2%D0%B8-%D0%BD%D0%B0%D0%B4-90-%D0%BA%D0%BC%D1%87%D0%B0%D1%81-%D0%BF%D1%80%D0%B5%D0%BA%D1%8A%D1%80%D1%88%D0%B8-%D0%B4%D0%B5%D1%81%D0%B5%D1%82%D0%BA%D0%B8-%D0%B4%D1%8A%D1%80%D0%B2%D0%B5%D1%82%D0%B0-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    Силен вятър с пориви по обяд в четвъртък до над 40 км/час прекърши десетки дървета в Пловдив. С още по-голяма сила е духало през нощта, когато скоростта на вятъра в Пловдив е била измерена до над 90 км/час.\n\nДо около 10 часа на 18 януари в ОП „Градини и паркове” в Пловдив са били получени над 10 сигнала за паднали от бурния вятър дървета, съобщи шефът на предприятието Стоян Алексиев. На ул. „Радко Димитриев” 23 дърво се е стоварило върху лека кола. Друго прекършено от силния вятър дърво на паркинга до блок 100 в ж.р. „Тракия” е помляло 3 автомобила. На ул. „Менделеев” 2 трето дърво е паднало върху паркирана лека кола. На „Ягодовско шосе”, бул. „Шести септември” в посока кв. „Прослав”, на кръговото кръстовище при 6-ия километър е имало паднали върху пътното платно дървета. До около 13 часа в „Градини и паркове” получили още три сигнала за паднали дървета в ж.р. „Тракия” – на паркинга до блок 8, до блок 322 и до училище „Димитър Матевски”. Паднало е дърво и на ул. \"Стефан Стамболов\" в район \"Южен\". За късмет пострадали хора не е имало при никой от инцидентите. Общо 7 бригади с около 40 работници обработват сигналите в Пловдив, уточниха от „Градини и паркове”.\n\nБурният вятър създаде проблеми и в Карлово, където бяха отнесени покриви на училище, здравна служба и на частни сгради. Покривът на стола на СУ „Христо Проданов“ в Карлово е бил отнесен от силния вятър и училището работило с намалени часове. Отнесен бил и покривът на здравната служба в село Васил Левски. Спрелият през нощта ток в селата Левски и Иганово и в карловския квартал Сушица е бил възстановен на сутринта, но без ток бил и Калофер, както и Клисура. Заради това, че в училището в Клисура не е имало отопление, кметът на Карлово след съгласуване с РУО-Пловдив е обявил 18 януари за неучебен ден. Над 30 били изкоренените дървета в парка в град Баня, карловско, където също е прекъсвало ел. захранването заради бурния вятър.\n\n \n\n \n                    ", "date": "2018.01.18", "title": "Вятър с пориви над 90 км/час прекърши десетки дървета в Пловдив"}
{"url": "http://www.monitor.bg/a/view/21101-%D0%91%D1%83%D1%80%D1%8F%D1%82%D0%B0-%D1%81%D1%8A%D0%B1%D0%BE%D1%80%D0%B8-%D0%B4%D1%8A%D1%80%D0%B2%D0%BE-%D0%B2-%D0%B7%D0%B0%D0%B1%D0%B0%D0%B2%D0%B0%D1%87%D0%BA%D0%B0/", "text": "\n                    Бурята събори дърво в детската градина на врачанското село Згориград в четвъртък сутринта, съобщиха от местната управа. За късмет хлапетата и персоналът в този момент са били вътре в сградата и никой не е пострадал.Силният вятър, със скорост около 80 километра в час, причини аварии на електропреносната мрежа в региона и остави без ток десетки селата. Без захранване останаха Вировско и Мало Пещене, както и квартали на Девене, Три кладенци и Челопек. Проблеми с уличното осветление има в Згориград, Лиляче, Мраморен, Оходен и Чирен.\n                    ", "date": "2018.01.18", "title": "Бурята събори дърво в забавачка"}
{"url": "http://www.monitor.bg/a/view/14521-%D0%A3%D1%80%D0%B0%D0%B3%D0%B0%D0%BD%D0%B5%D0%BD-%D0%B2%D1%8F%D1%82%D1%8A%D1%80-%D0%B7%D0%B0%D1%82%D0%B2%D0%BE%D1%80%D0%B8-%D1%81%D0%BA%D0%B8-%D0%B7%D0%BE%D0%BD%D0%B0%D1%82%D0%B0-%D0%BD%D0%B0%D0%B4-%D0%91%D0%B0%D0%BD%D1%81%D0%BA%D0%BE/", "text": "\n                    Ураганният вятър, който връхлетя страната ни, стана причина за затварянето на ски-център Банско.„Ски курортът е затворен от тази сутрин. От снощи има много силни ветрове – между 120 и 150 км/ч, а нашите лифтове са произведени да работят максимум до 18 м/с т.е. 64,8 км/ч. За сигурността на хората трябваше да спрем работата на ски-центъра. Курорта е пълен, туристите се разхождат с шейнички от долна стания нагоре и се радват на снега. Метереолозите прогнозират, че до утре вятърът ще се укроти “, каза за „Монитор“ Иван Обрейков, маркетинг директор на концесионера на ски-зоната „Юлен“.\n                    ", "date": "2018.01.18", "title": "Ураганен вятър затвори ски зоната над Банско"}
{"url": "http://www.monitor.bg/a/view/82965-%D0%A8%D0%BA%D0%BE%D0%BB%D0%BE-%D0%BF%D1%80%D0%B0%D0%B2%D0%B8-%D0%BC%D1%83%D0%B7%D0%B5%D0%B9%D0%BD%D0%B0-%D1%81%D0%B1%D0%B8%D1%80%D0%BA%D0%B0-%D0%B7%D0%B0-%D0%9A%D0%B8%D1%80%D0%B8%D0%BB-%D0%A5%D1%80%D0%B8%D1%81%D1%82%D0%BE%D0%B2/", "text": "\n                    Музейна сбирка, посветена на живота и творчеството на поета Кирил Христов /1875-1944/ предстои да отвори вратите с една от залите на старозагорското основно училище, чийто патрон вече 45 години е авторът на култовия стих „Жени и вино, вино и жени!“.През почти петте десетилетия преподавателите в ОУ „Кирил Христов“ са събрали плакати, програми и покани за тържествата, посветени на твореца, публикации за него както и няколко документални ленти, подготвени от ученици .Сред най-ценните експонати е посмъртната маска на Кирил Христов, дарена преди време от режисьора Вили Цанков.В школото се пазят и пет реплики на портрети от различни автори, пред които Кирил Христов е позирал. Очаква се за 22 март, когато сбирката ще бъде официално открита, да постъпи и още един оригинален портрет, съхраняван от внучката ум Невена Христова.Кирил Христов остава отрано сирак и напуска Стара Загора твърде млад, до края на живота си почти не се е завръщал тук. Къщата, в която е роден и отрасъл от години е отдадена под наем на арменската общност в Града на липите, там се помещава арменската черква. За поета напомня само паметната плоча.\n                    ", "date": "2018.01.18", "title": "Училище прави музейна сбирка за Кирил Христов "}
{"url": "http://www.monitor.bg/a/view/10125-8-%D1%81%D0%B5%D0%BB%D0%B0-%D0%B2-%D0%A5%D0%B0%D1%81%D0%BA%D0%BE%D0%B2%D1%81%D0%BA%D0%BE-%D0%BE%D1%81%D1%82%D0%B0%D0%BD%D0%B0%D1%85%D0%B0-%D0%B1%D0%B5%D0%B7-%D1%82%D0%BE%D0%BA-%D0%B7%D0%B0%D1%80%D0%B0%D0%B4%D0%B8-%D0%B1%D1%83%D1%80%D1%8F%D1%82%D0%B0/", "text": "\n                    Осем села в Хасковска област останаха напълно или частично без ток заради силния вятър, който на моменти достигна 65 км в час. Късно следобед в четвъртък беше възстановено електрозахранването на помпена станция „Узунджово“, заради която южното част на Хасково нямаше вода.Аварирали са 5 далекопровода. Без ток или с нарушено захранване са все още селата Ангел Войвода, Боян Ботево, Широка поляна, Гарваново, Стамболийски и Въгларово. В община Ивайловград няма ток в селата Хухла и Мандрица. Очакваше се токът да им бъде пуснат преди падането на температурите през нощта.В Хасково се разкъса огромно 40-метрово рекламно пано на Монументът на Света Богородица. Вятърът го откъсна частично от фасадата на блок на най-натовареното кръстовище в града. Извикани бяха алпинисти, но заради силния вятър демонтажът на огромния винил се отложи за петък. Все пак катерачите са успели да прехвърлят наколко въжета, с които паното е временно закрепено към фасадата на блока на бул. „Раковски“.\n                    ", "date": "2018.01.18", "title": "8 села в Хасковско останаха без ток заради бурята"}
{"url": "http://www.monitor.bg/a/view/36912-%D0%A1%D0%BB%D0%B5%D0%B4-70%D0%B3%D0%BE%D0%B4%D0%B8%D1%88%D0%BD%D0%B0-%D1%81%D0%B0%D0%B3%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BE%D0%B1%D0%B5%D0%B7%D1%89%D0%B5%D1%82%D0%B8-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%86%D0%B8-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D0%B7%D0%B8%D1%80%D0%B0%D0%BD-%D0%B8%D0%BC%D0%BE%D1%82/", "text": "\n                    \n                    ", "date": "2018.01.18", "title": "Държавата обезщети собственици на национализиран имот след 70 години "}
