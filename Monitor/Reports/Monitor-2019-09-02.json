{"url": "https://www.monitor.bg:443/bg/a/view/3000-deca-na-gurbetchii-otnovo-v-rodnite-shkola-temata-174465", "text": "3085 деца на гурбетчии са се завърнали да учат у нас миналата учебна година, сочат данни на просветното министерство, предоставени на „Монитор“. Най-много от тях са започнали да ходят на училище в Пловдив – 396. По над 200 има и в областите Стара Загора, Пазарджик, Бургас и Варна. В тази бройка влизат хлапета, които са посещавали училище, след това са напуснали страната ни с родителите си, но отново се връщат и продължават обучението си. Малчуганите, които са родени в чужбина и за първи път ще бъдат част от българската образователна система, също попадат в списъка с деца на гастарбайтери, които са се завърнали да учат у нас. В столицата са се завърнали деца от цяла Европа, Щатите и Арабските емирства, коментира шефката на образователния инспекторат в София Ваня Кастрева. След като вземат своите документи, процедурата за записването им зависи от класа, който са завършили в чужбина. „От първи до четвърти клас трябва да имат превод на документите от заклет преводач, от 5-и клас нагоре се изисква и апостил на документите. От 7-и до 12-и клас необходимите документи се легализират от регионалните инспекторати по образованието, като е важно да имат и нотариална заверка“, обясни Кастрева. Тя уточни, че родителите имат затруднения най-често още на този етап, тъй като забравяли за апостила или изцяло да си вземат документите за завършен клас и се налагало да търсят помощ от познати в същата държава. Преди за изберат училище, в което има свободни места, родителите трябва да проверят дали децата им трябва да полагат приравнителни изпити. От първи до шести такива не се изискват и кандидатстването се извършва в желаното училище. Кандидат-гимназисти и учениците от седми клас нагоре обаче задължително се явяват на изпит, с който да покажат знанията си по български език и литература, ако не са го изучавали в неделните училища. Спрямо образователната система, в която са били, може да се наложи да полагат и изпити по история или география. Всички предмети, по които завърналите се ученици ще показват знания, се включват в удостоверението, което те получават за признат клас от регионалното управление, уточни шефката на образователния инспекторат. В случаите, в които детето не знае добре български, или досега е учило в държава, в която учебният материал се взема по-бавно, отколкото у нас, ученикът може да не преминава в следващ клас. „По желание на родителите децата могат да повторят последния успешно завършен клас“, каза Кастрева и подчерта, че е важна и подкрепата на училището, в което детето постъпва. От тази възможност се възползват родителите на ученичка, която завършва първи клас тук, но след това заминава за Англия. Там тя завършва успешно 6-и клас, след което родителите й се връщат обратно в България. „Предстояха й матури, за които не се е подготвяла, не беше учила материала по български, а по математика пресмятаха по-различно. Решихме да повтори една година, за да има повече време“, коментира майката на момичето. Сега тя няма проблеми и е приета в гимназията, в която иска след 7-и клас. Ръководството на всяко едно училище е в правото си да реши дали да приеме едно дете във втори клас на база представените от родителите му документи за учене в чужда страна, обясни началникът на РУО-Стара Загора Татяна Димитрова. Според нея случаите на деца, завършили първи клас в чужда държава и завърнали се обратно у нас, са най-вече в общини като Николаево и Мъглиж, където местните масово дирели препитание като сезонни работници в Гърция, Италия и Испания. В ромската махала Лозенец в Града под липите няма завърнали се първолаци. „През последните три години не сме имали случай за пристигащи от чужбина със завършен първи клас, хората предпочитат малките да се научат да четат и пишат в родното си място, разчитат най-вече на баби и дядовци!“, коментира зам.-директорът на ОУ „Св. Св. Кирил и Методий“ в град Николаево Николина Петрова. В Добрич пък за учебната 2018/2019 са заминали с удостоверения 380 ученици и са се завърнали 176. По-малките ученици нямат затруднения с постъпването си в българско училище, тъй като наваксват материала в неделните школа или с частни уроци. Трудностите са при по-големите, тъй като в някои училища се завръщат деца в четвърти клас, които знаят да четат на български, но нямат никакви граматически познания. Баби и дядовци трескаво подготвят внуците си за новата учебна година в Пещера, докато родителите на хлапетата са на гурбет. Това споделиха за „ Монитор“ учители, които ще посрещнат наесен първолаците в обновените класни стаи. Все повече гурбетчии предпочитат да не заминават в чужбина с отрочетата си, а да ги оставят на грижите на възрастни роднини, докато майките и бащите им търсят препитание зад граница. Има и случаи, когато родителите са тръгнали в далечната страна с наследниците си, но много бързо ги връщат обратно в родината, тъй като се страхуват дали децата им ще свикнат с новите условия и дали ще научат чуждия език, за да могат да се обучават в непознатата държава. За миналата учебна година 158 деца са върнати в образователните институции в Пазарджишко в резултат на съвместната работа на институциите. От тях 131 бяха записани отново в училище, а общо 136 са случаите в областта, по които работят експертите на РДСП Пазарджик в посока превенция от отпадане от училище и връщане на децата в образователните институции. Повече учене, повече четене, повече домашни. Така синтезира обучението в България 18-годишният Денислав Ердогду, който се е завърна в Шумен от Северна Ирландия, за да продължи и завърши тук средното си образование. Денислав е преминал два пъти адаптация на ново място и сега може да направи сравнение между училищата и образователните системи - тук и там. Две години учил в Северна Ирландия. Оказало се, че по много предмети бил напред с материала. По математика нещата, които взимали в час, в Шумен той ги бил учил в 7-и клас. Две години по-късно това се върнало при него като бумеранг, когато трябвало да наваксва пък учебния материал обратно, вече в България. В Лърган изкарал добър успех и в края на учебната десета година там, след като издържал изпитите, влязъл в паралелка В2 в колеж, отново за средно напреднали. На втората година в кралството дошло решението за връщането в България. Завръщането обратно се оказало толкова смела стъпка, колкото и заминаването. Тук го чакали изпитания, които му помогнали да оцени плюсовете и минусите на двете образователни системи. \"Сега мога да споделя, че според мен е по-редно едно дете да завърши средното си образование тук, защото децата у нас научават много повече и излизат с повече знания от училище, отколкото в Ирландия\" - категоричен е младежът. В Шумен се оказало, че за времето на престоя си в чужбина е изостанал леко по химия и физика и особено по математика. \"Наистина това, което учех там в XI клас, при нас в България го бях учил в 7-и клас, там ми се чудеха как толкова бързо решавам задачите.\" В Шумен Денислав трябвало да държи 15 приравнителни изпита - по всички предмети, дори по музика и изобразително изкуство, като изпитите не били никак формални. Като сравнява кое в Северна Ирландия е било на по-високо ниво, Денислав без колебание назовава часовете по физическо възпитание. \"Имахме в училище футболен стадион, игрище за крикет, игрище за баскетбол, плувен басейн, пълна база, от което се нуждае за физическото си развитие един подрастващ младеж и да тренира в училище\" - изрежда момчето. Според личните му наблюдения и часовете по химия, физика и биология са по-практично ориентирани и част от тях са изнесени извън училище с открити уроци и екскурзии. В момента Денислав е в 12-ти клас и го чакат матури, засега се справя без частни уроци, нещо като практика, която е непозната в Северна Ирландия. Там частни уроци няма. Когато някой не може да се справи с нещо или да реши някаква задача, казват, ок, колкото може, толкова. Когато се завърнах обратно в Хуманитарната гимназия (СУ \"Йоан Екзарх Български\", б. а.) в първите няколко месеца аз бях стресиран. В Северна Ирландия не съм писал домашни, нямах проекти вкъщи, нещата ми оставаха в шкафче в училище. Тука прибирам се - уроци, изпитвания, домашни\" - прави сравненията бъдещият абитуриент. В почти всяко училище в Шумен през новата учебна година ще има по няколко завърнали се деца на емигранти. По наблюденията на педагози основният поток е от Великобритания. В СУ \"Сава Доброплодни\" ще имат едно дете във втори клас и едно в седми. Родителите им са предпочели децата да повторят годината, за да наваксат това, което са изпуснали в чужбина.", "date": "2019.09.02", "title": "3000 деца на гурбетчии  отново в родните школа (ТЕМАТА)"}
{"url": "https://www.monitor.bg:443/bg/a/view/shte-plachete-o-vij-za-nas-174464", "text": "В училище не, но извън училищната среда се усеща дискриминация. Това разказва за престоя си във владенията на Н. В. кралица Елизабет II 18-годишният шуменец Денислав Ердогду, който е изкарал две учебни години в Северна Ирландия, но е решил да се завърне в България и да завърши тук средното си образование. Педагози в шуменски училища пък сочат, че от две години се наблюдават случаи на завръщащи се емигрантски семейства с деца, най-често от Великобритания. Нашите си тръгват от Албиона, \"Файненшъл таймс\" вече пише за тъга на британските работодатели по българските работници. Заради мъглявия Брекзит все повече емигранти от България, Полша, Румъния и прибалтийските републики предпочитат да изберат по-бедна сигурност в родните си страни или да се пребазират на друг европейски гурбет. Ако мащабите на тази тенденция се разраснат, има вероятност цели сектори в британската икономика - строителството, зеленчукопроизводството, комуналните служби и транспорта, например, да закъсат. Албионът беше обетована земя за вече няколко поколения българи, започвайки от падането на Берлинската стена, но отношението на самите албионци към нас, българите, варираше от презрително надменно, гарнирано с визови и формални усложнения, до неутрално безразлично, с отказ за специални отстъпки дори в първите години на членството на страната ни в ЕС. В Германия и крайморските територии на Испания имаха достатъчно основание да ни гледат под око заради износа на престъпност - дадохме им най-добрите си бандити, то на Острова изпращахме най-добрите си градинари, зидари, общаци, икономисти, студенти. В замяна получавахме най-често студенина, а се успокоявахме, че ни я плащат в британски лири. Ако трябва нещо да ни успокои, това е фактът, че несимпатичното държане към нас не е нещо лично, а по-скоро черта на мъгливо национално поведение. Изразът Perfide Albion, с който се обозначават коварни, горди, перфидни албионци, не се е родил у нас, а е с френски произход и тръгва от времето на класицизма, а през следващите столетия непрекъснато търпи ренесанс в резултат на британските политики спрямо другите територии и народи. Каквото и да говорят за нас англичаните, във Великобритания в болшинството от случаите българинът е символ на трудолюбие, майсторлък, почтеност и кротост, нетипична за много други представители на многоцветната миграционна фауна в кралството. На фона на заканите на британски политици за предстоящи ограничения за трудовия пазар и свободното придвижване и избор на местоживеене за времето след предполагаемия Брекзит за гражданите на ЕС, сред които попадат и българите, с оправдано самочувствие може да контрираме: Ще плачете, о вий, за нас, коварни албиони.", "date": "2019.09.02", "title": "Ще плачете, о вий, за нас..."}
{"url": "https://www.monitor.bg:443/bg/a/view/d-r-angel-kunchev-v-nachaloto-na-esenta-zachestjavat-sluchaite-na-hepatit-a-174461", "text": "\"Докато има екстремно високи температури, рискът от ентеровируси ще е налице. Септември също започва с високи температури и все още има случаи почти ежедневно. Типично за началото на есенния сезон е постепенното зачестяване на хепатит А. С връщането на учениците в класните стаи се създават условия за това. На по-късен етап, с понижаване на температурите, ще започнат и първите случаи на респираторни заболявания.\". Това заяви в интервю за \"Монитор\" главният държавен здравен инспектор д-р Ангел Кунчев. - Може да се каже, че беше летен сезон, отговарящ на очакванията, с малки изключения. Имаше ги типичните ентеровируси, но за щастие, без много висока заболяемост и смъртни случаи, както се е случвало предишни години. В края на пролетта пък имаше заболявания, предавани от кърлежи и комари -като марсилска треска, лаймска болест. Тази година обаче случаите започнаха по-късно, тъй като пролетта беше хладна - с по-ниски температури и доста дъждове. След това рязкото затопляне доведе до увеличаване на броя на заразените. Колкото до изключенията това лято, бих казал, че сред тях бяха появата на някои редки заболявания - например донякъде на западнонилски енцефалит, който се пренася от комари. Макар случаите да не са много, у нас вирусът също циркулира. Ако се търси активност, вероятно ще се установят и други случаи. Уплахата от листериоза, която се разрасна доста в Испания, е с оглед на конкретно производство на един производител на месни продукти. Така че кой знае какъв риск за нашата страна няма. По същия начин обвиненията от страна на английската преса, че в конкретен хотел в Слънчев бряг има случаи на заразяване с легионерска болест, засега не се оправдават. Поне по изнесените данни. - Сравнително рядко е. Годишно у нас има по-малко от 15 случая. В страни като Испания и Италия са по 1500-2000, а за цяла Европа са около 11 000 годишно. Ще се изразя по следния начин - при хора с добра кондиция, дори и да са налице легионелозите, при тях няма да възникне заболяване. То е характерно за по-възрастни хора, с увреждане в имунната система, хронични заболявания. - Българите в Испания са по-малко от половин процент от населението. Разбира се, ако някой е консумирал конкретен продукт, има риск, но засега нямаме данни. Знаете, че 150 са засегнатите в Испания, а няколко бременни жени загубиха плода си. Това е характерно за листериозата. Но и тя е по-характерна за бременни жени и хора с основно заболяване, което потиска имунната система. Но като цяло зависи от количеството на консумираните причинители. - По-скоро не. Ако изключим морбили, което е световен процес през последните три години, завръщането е налице. Тук обаче има конкретен факт поради пропуск в имунизационното покритие. И това е повече от ясно. За съжаление ние също не избегнахме тази съдба, въпреки че нямаме такива размери като в Румъния и Гърция. За момента имаме 1155 случая, но значително намалява заболеваемостта. В най-активния период - през април, бяхме достигнали пика от 82 случая седмично. Сега имаме само три. Тепърва ще видим дали този спад ще продължи, след като започне учебната година. Взеха се много мерки, няколко пъти преглеждахме списъците на общопрактикуващите лекари, правихме имунизации на пропуснатите места, ще има извънредни приемни в рисковите области. Особено в районите, в които вирусът циркулира по-активно - в Пазарджик, Монтана, Перник, Бургас, Сливен. - Да, от една страна дейността на мобилните екипи, от друга - помощта на местните власти, медиаторите в ромските махали, активността на общопрактикуващите лекари да намерят неимунизираните дадоха резултат. - Категорично не, в противен случай ние не бихме предложили такава промяна. - Ще дам един факт - няма друга страна, която да прави толкова реимунизации. Също така няма международен център, който да няма пределно ясни указания, че при туберкулозите не са особено ефективни и че не следва да се прилагат. Ние правихме 5, след това ги намалихме на четири, сега ще останат три, но много внимателно видяхме какво се случи през последните години. Заболеваемостта при туберкулозата спадна наполовина, второ - акцентът не е точно в тези възрасти. Миналата година в групата от 0-18 години имаме 80 случая на туберкулоза. В същото време искаме да им се прави на всички манту, да им се отчита. Никой не отменя това, ако има дори най-малки съмнения от общопрактикуващия лекар. Веднага може да се направи допълнителна имунизация на БЦЖ или да се изследва за туберкулоза. - Така е, слава богу една от фирмите след дълги разговори направи тази стъпка. Очаквам, че до края на месеца ще имаме необходимите документи и да се види, че тази ваксина има регистрация и у нас. Така хората от големите градове няма да пътуват до Австрия и Гърция, за да си я купят, защото е масова практика. Ние можем да направим програмата и сега, но истината е, че нито една фирма няма готовност да ни достави необходимото количество. Така че, ако направим програмата през 2020 година, то от януари 2021 година да има възможност за безплатна имунизация на тези, които желаят. - Определено има. Всеки има своите разбирания, но все пак при 25 000 случая годишно заболяването си е проблем. Слава богу не всички са тежки, малък е броят на починалите, но го има заболяването. Обикновено българите, които имат контакти в чужбина и знаят, че ваксината е включена в имунизационните календари в други страни, предпочитат да я направят. - Няма отминаване. Наблюдавам какво се случва не само у нас, но и в чужбина. Трудно е да се каже, по-скоро има едно затишие и отрезвяване на масата, когато видиш какво става, когато детето ти не е имунизирано споровете отпадат. Но според мен това няма да е за дълго, склонни сме да забравяме бързо лошите неща. Така или иначе имаше затишие, дано е за дълго. Много е скъп един такъв урок. Не е въпросът да разболеем 2000 деца и да загубим няколко, за да разберем, че трябва да ги имунизираме. - Те не са ниски. По-скоро в засегнатите райони - София и София-област, контролът беше доста строг и има едно отрезвяване сред тях, защото броят на санкционираните надминава 120. - Имайте предвид, че докато има екстремно високи температури, рискът от ентеровируси ще е налице. Септември също започва с високи температури и все още има случаи почти ежедневно. Типично за началото на есенния сезон е постепенното зачестяване на хепатит А. С връщането на учениците в класните стаи се създават условия за това. На по-късен етап, с понижаване на температурите, ще започнат и първите случаи на респираторни заболявания. Роден е на 19 октомври 1959 г. През 1985 г. завършва Медицинския институт в Пловдив. От 1986 г. работи в отдел “Противоепидемичен контрол” към ХЕИ в Хасково От 2001 г. е в отдел “Противоепидемичен контрол” в здравното министерство От 2008 г. оглавява “Надзор на заразните болести” към МЗ", "date": "2019.09.02", "title": "Д-р Ангел Кунчев:  В началото на есента зачестяват случаите на хепатит А"}
{"url": "https://www.monitor.bg:443/bg/a/view/gladuvaneto-prez-den-svalja-izlishnite-kilogrami-174458", "text": "Нискокалоричните диети са ефикасни, но е трудно да бъдат следвани. По-прост метод за отслабване може да е гладуването през ден, съобщи ЮПИ, цитирана от БТА. Идеята е един ден човек да гладува, а следващия да яде нормално, дори преяжда, като това се повтаря отново и отново. В рамките на едномесечни експерименти прибягналите до метода участници отслабнали с над 3,2 кг. До загуба на телесно тегло се стигнало дори когато участниците консумирали с 30 на сто повече храна в дните, в които им било разрешено да се хранят, в сравнение с обичайно изяжданата от тях храна. Въпреки преяждането в дните с нормално хранене, участниците общо приели по-малко калории поради гладуването в останалите дни.  \"Това е прост хранителен режим, който не изисква да се изчисляват калориите\", заяви ръководителят на изследването Франк Мадео от университета \"Карл-Францен\" в Грац, Австрия. Той допълни, че гладуването през ден изглежда не влияе върху имунната система, но по-малкият прием на калории може да я потисне. Защо гладуването през ден води до отслабване? \"Причината може да е свързана с еволюционната биология - поясни Мадео. - Физиологията ни е привикнала към периоди на гладуване, последвани от периоди на преяждане.\" Гладуването през ден стана популярно през последните няколко години. Носят се слухове, че редица знаменитости, сред които Бионсе и Джими Кимел, прибягват до него, за да отслабнат. Освен гладуването през ден, съществуват и други варианти на метода. Някои хора консумират обичайното за тях количество храна през първите дни от седмицата, а до края й гладуват. Други хора приемат храна единствено от 7 ч. до 19 ч.  В настоящето изследване са участвали 60 незатлъстели доброволци в добро здраве. Половината участници имали възможност да се хранят в разстояние на 12 часа в рамките на 48-часов период, който се повтарял един месец. Храненето през тези 12 часа не било ограничено. Останалите участници консумирали храна без никакви ограничения. Хората, които редували гладуване с ядене, загубили средно 4,5 процента от телесното си тегло. У тези участници било наблюдавано също намаляване на нивото на холестерола.  Резултатите от изследването са публикувани в Cell Metabolism.", "date": "2019.09.02", "title": "Гладуването през ден сваля излишните килограми"}
{"url": "https://www.monitor.bg:443/bg/a/view/ivet-s-trudna-no-sladka-pobeda-v-pravec-174462", "text": "Ивет Лалова постигна трудна, но сладка победа на 100 м в първия ден от Балканиадата по лека атлетика пред препълнените трибуни на стадиона в Правец. Ивет спря хронометрите на 11,23 сек., като успя да изпревари в последните метри израелката Диана Вайсман, завършила за 11,25 сек. С бронзовото отличие се окичи втората българка в спринта Инна Ефтимова с 11,56 сек. Бронз при мъжете на 100 м спечели и Антонио Иванов, който регистрира 10,66 сек. Първият медал за България пък бе спечелен от ветерана Йоло Николов. Той води битка за златото на 5000 м, но не удържа във финалния спринт и се окичи със среброто, а утре ще стартира заедно със своя възпитаник Митко Ценов и в стипълчейза на 3000 м. С титлата в скока на височина се поздрави и Тихомир Иванов, който преодоля 227 см и много малко не му достигна за личен рекорд на 233 см. По-малкият му брат Михаил пък постигна 205 см. Очаквано, най-много овации на стадиона събра Ивет Лалова. След финалното бягане тя направи тур за овации на публиката, а дечица от нейния клуб й подариха специално изработен плакат с нейни снимки и надпис „Обичаме те!“. На трибуните в Правец бе и цялото семейство на атлетката, а специално да види победата й на стадиона бе и легендата на българския футбол Христо Стоичков. Ивет получи поздравления от президента на международната федерация Себастиан Коу, който е специален гост на Балканиадата, както и от останалите ръководители на европейската атлетика и спортния министър Красен Кралев. „Нямах право на грешка в това бягане пред всички деца от клуба, пред всички хора, които са дошли да ни гледат, сподели след бягането си Ивет. - Все пак повече се готвя за 200 м и със сигурност ще стартирам само в тази дисциплина на световното“, допълни Лалова, която утре ще има финал по време в по-дългия спринт. Звездата ни призна, че й е било много трудно да се концентрира за самото състезание, тъй като постоянно е била молена за автографи и снимки. „Представям си какво му е било на Юсеин Болт, тъй като той във всеки старт бе така“, пошегува се накрая на Лалова.  ", "date": "2019.09.02", "title": "Ивет с трудна, но сладка победа в Правец"}
{"url": "https://www.monitor.bg:443/bg/a/view/izpoved-edinstvenata-jiva-partizanka-v-bylgarija-dnes-navyrshi-100-godini-174460", "text": "Единствената оцеляла жива партизанка Мария Хаджииванова, позната като баба Муша днес посрещна 100-годишнината си в благоевградския си дом. Дойдоха внуци, правнуци и 6-месечния праправник Димитър. Баба Муша с лекота духна свещичките и се „ закани“ на гостите си следващата година да няма отсъстващи на следващия й рожден ден. Баба Муша е родена на 2 септември 1919 година в Якоруда. Тя е сестра на политзатворник и по-късно става единствената жена – партизанка в Пиринския край. С нищо не се различава от мъжете – партизани: „Аз съм от селско семейство. Занимавахме се със земеделие. А ние, момичетата, като пораснахме станахме жетварки на по-заможните. Ходихме да копаем, да жънем, да си изкараме някой лев да си купим дрешки. Завърших прогимназия и откриха техникум за момичетата „шев“ и „готварство“, а за момчетата - „земеделие“. Но го закриха след това. Научих се да шия. Имам по-голям брат, който имаше голяма шивачница. В нея идваха хора от цялата разложка околия. Той ме въвлече в това нещо. Много ме обичаше. Аз съм единственото момиче от Якоруда. Единствената партизанка. След това излезе жената на един журналист Боков, бащата на Ирина Бокова. Излезна към края – през август. Брат ми след две години и половина излезна от затвора и отвори шивачница в центъра на Якоруда. Хаджииванов издържа 5 години и половина в затвора, излезе през 1939 година. След него излезе и Парапунов. С него бяхме много близки и още от затвора ми изпрати семеен подарък. Ние сме 106 души партизани от Якоруда. Над 500 ятака има. Аз не ги познавам ятаците, не съм работила с никого от тях. Виждам ги след 9 септември. У нас идваха ръководителите на 4-та оперативна зона. Като загина Парапунов – от засада на Баларбаши, над Благоевград) остана Никола Рачев на негово място. Моят мъж – Георги Хаджииванов беше голяма личност в Якоруда. Честен, раздаваше се за хората.Той отговаряше за доставката на оръжие за партизаните и за доставката на храни, всичко необходимо. Аз купувах лекарства от аптеката когато имаше нужда. Пращахме им колети – парче сланина и курабии. С Георги си исахме си писма, а аз споделях какво се случва в Якоруда. Отначало нямаше намерение да се женим, но се оженихме. Аз бях единственото момиче, което общуваше с партизаните. Къщата беше опожарена от турците, бяха останали 2 стаи. От едната страна беше жп линията, а от другата – пътя. Той като работеше, аз бях с него. У нас идваха партизаните, ръководителите на 4-та оперативна зона. Постоянно месих хляб. Никола Парапунов изчезна за няколко месеца и се върна с партизански дрехи. Тогава имахме и дете, кръстихме го Сталин. След смъртта на Никола Парапунов, Никола Рачев идваше с Костадин Лагадинов. Съветският съюз беше голямо нещо за нас. Дружах и аз с тях. Още преди началото на партизанските движения ние с мъжа ми бяхме вътре. Предложих да направим емблема на групата и нарисувахме една 50-левова монета, издадената 1940 година. На нея пише „Нова въстаническа армия „Отечествен фронт““. Тя беше харесана от ръководителя Рачев, който наричахме „Войводата“. Тогава със сестра ми ушихме 150 емблеми. И така ги посрещах и изпращах до 1944 година. И войводата все казваше „Готви се , защото ще си акушерка“. Девойката, която е дъщеря на политзатворник и беше заедно с него, се беше залюбила с Георги Мадолев и беше бременна. В батальона имахме ятаци българи, мохамедани и цигани. Те ни пазиха. И дори на блокадата ни хранеха. Беше дълга. Но животните бяха гладни и трябваше да се ходи да се оре. Пускаха някои на полето, работиха по цял ден и като се виждахме в Якоруда те ни даваха техните филии хляб. Първата вечер се случи да служим на пост с мъжа ми. Той от едната страна, аз от другата. Още на първия ден имахме военни обучения. Давахме команди за Белица и Разлог. Хранехме се с хляб, попара, а по-късно партията вземаше от по-богатите овци и имаше месо винаги. Аз постоянно имах работа като млада партизанка. На 18 май сняг, студено и гледам три огнени кълба в Якоруда. Аз бях на пост, заедно с Хаджията и един другар от Банско. После разбрах, че три къщи са запалени. Тогава синът ми излезнал и казал „Чичо, не разваляй къщата, защото ще дойдат мама и татко и ще те запалят“. Тогава той сам поискал огън и се запалил. Направихме акцията и получих награда – нова сръбска пушка. В колко акции си участвала? - Във всички, които имаше. В горските стопанства, два пъти на Грънчар, готвихме се трети път да слезем. Не съм ходила към Разлог. По-страшно беше като бях ятачка, понеже нямах оръжие, полицията ни издирваше. А горе беше лесно – имаш оръжие, имаш всичко. Животът на партизаните беше постоянно изложен на опасност. Един път имахме задача да окупираме местната мандра да вземем кашкавал, но предишният ден го бяха иззели. Аз се грижих за бременната, тя роди на голи дъски едно момченце, което кръстихме Чавдар. До колибата имаше крави, които също трябваше да пазим от вълците. След няколко дни тя се оправи и аз отидох да видя какво става. Тогава започнаха да ни дават храна, за да започнем акцията на Бели Искър. Мен ме оставиха там. Ние готвихме там и по едно време по радиото съобщиха, че Съветската армия влиза в България. Тогава вместо на акция, ние започнахме подготовка за слизане надолу. В това време стотина нови хора бяха готови да се включат при нас. Затова бяхме избрали сборен пункт, но така и не се намерихме. И те слезнаха след 9 септември. Последваха тържества, салюти горе. Надвихме... Това беше думата. Заедно със Съветската армия надвихме. На другия ден заминахме за Якоруда с влака. Имаме много медали, много награди. Мъжът ми е герой на социалистическия труд. Като слезнахме на площада имаше маси, отрупани с трапези, а тържествата бяха започнали. Какво стана след 9 септември? Пламен Бобоков за Actualno.com: Моментът е идеален за инвестиции в Украйна Пламен Бобоков е председател на Съвета на директорите на една от най-големите компании у нас - „Приста Ойл Груп“. Заедно с ... Прочети повече - Започна оня живот, след победата. Синът ми порасна, завърши Военовъздушните сили, щеше да стане генерал, но почина преди 3 години. Как се разви животът ти след 9 септември? - Не ме питай за след 9 септември. Имаше много работа. Трябваше да се строят пътища. Мъжът ми веднага след това замина, за да започнат строежите. За 11 години се местихме 10 пъти. Залесявахме гората над Якоруда. Сваляхме дърва. Местихме се в Разлог три пъти, София два пъти, Благоевград пак два пъти, Димитровград... Лагадинов беше прокурор в съда, а мъжът ми беше назначен за шеф на мина „Чукурово“. И така стана герой на социалистическия труд. Животът ни е бил все на колела в първите години. Как се чувстваш сега – 70 години след 9 септември? - Радвам се, че съм жива послучай 70 години. Не съжалявам за нищо от това, което съм направила. Тогава беше много страшно. Сега не можеш да разкажеш на никого, защото не могат да си го представят. Моят мъж много държеше за единството на партията. Но най-важното е да останем българи.", "date": "2019.09.02", "title": "Изповед: Единствената жива партизанка в България днес навърши 100 години"}
{"url": "https://www.monitor.bg:443/bg/a/view/vreme-e-da-se-presekat-ujasnite-ubijstva-174456", "text": "В Светото Евангелие е записано: “А който съблазни едного от тия малките, които вярват в Мене, за него е по-добре, ако му надянат воденичен камък на шията и го хвърлят в морето.” (Матей 17:14:23, 35:42) Все по-често в родната действителност ни среща с жестоки убийци и техните невинни жертви – русенската журналистка Виктория Маринова, малката Кристин от село Сотиря, преди дни двамата възрастни пенсионери от София. Във всеки един от случаите заловените с охота правят самопризнания и търсят съкратено производство, защото това ще ги отърве от доживотния затвор без право на замяна. Което пък ще им даде възможност да се измъкнат след двадесетина години. Няма да коментираме текста от закона, който дава тази възможност. Доста известни магистрати заявиха, че не го разбират. Но не може обществото ни да бъде занимавано седмици с ужасяващите подробности около убийствата и какви уроди са извършителите, което неизменно поставя въпроса за възмездието. Следван от очевидния отговор, че нещо не е наред. Това, което обединява всички е присъдата да е доживот без право на замяна за убийци и изнасилвачи. И това трябва да е първата задача на депутатите в предстоящата есенна сесия на парламента. Освен това трябва да се помисли рецидивистите с повече от две престъпления също да получават доживотни присъди. Зверските убийства обикновено се извършват от закоравели престъпници с няколко присъди. Няма да коментираме и моралната страна за това доколко подобни изроди трябва да са живи. Сигурни сме, че след тези случаи, дори противниците на смъртното наказание у нас, са разколебани. Всички губим от подобни разтърсващи убийства. Но най-ощетени са близките на жертвите, тяхната мъка ще е доживот. Редно би било да има реципрочност и възмездието, както и страхът от него да е този, който ще спре други такива драстични случаи.", "date": "2019.09.02", "title": "Време е да се пресекат ужасните убийства"}
{"url": "https://www.monitor.bg:443/bg/a/view/lilavijat-zarzavat-e-hit-v-gradinite-174336", "text": "Лудост по зарзавата в лилаво обхвана българските градинари. Това лято  фейсбук групите на хоби зеленчукопроизводителите гъмжат от снимки на екзотичен зарзават в лилаво. Като се започне от домашно отгледани зелен фасул, моркови, та се стигне до картофите. Към обичайните червен лук, лилаво зеле и цвекло капак слага  черният чесън. Въпреки екзалтираните хоби земеделци, България вече има и първият професионалист градинар в спектъра на пурпура. Това е Павел Татарлиев от Копривщица. Тази есен той ще предложи лилави патати, отгледани от него в Копривщица, на щандовете на българска търговска верига, съобщи за в. „Телеграф“ земеделецът. Татарлиев ги отглежда от две години, като семето е купил от румънския фермер Габи Санду. Румънецът се прочу, след като обяви пред румънските медии, че от хектар лилави картофи може да се спечелят 200 хил. евро. Последният стана фейсбук звезда, след като от профила си започна да продава семе за ценните подземни топки. Татарлиев успява да се свърже с румънеца и купува 100 кг семе за по 15 леи килото, което прави около 7,5 лв. за 1 кг.  Тази година той очаква от около 2,5 дка в Копривщица около 5 тона лилав патат. От миналата година досега може да се каже, че българинът е най-популярният човек не само в Копривщица, но и сред всички туристи, които пристигат там. Освен солените торти в лилаво в пицарията му, хората си поръчват предварително мрежи от по пет кг, за да не се редят на опашки. Татарлиев е и главният популяризатор на пататите, дори е разпечатил листовки, защото му омръзва да говори, шегува се той.    Земеделецът смята, че неговият колега от Румъния дори не знае какъв сорт е внесъл, защото е било нелегално, но е случил на семе. Той съди по това, че вече трета година картофите стават все по-добри и не се разпадат като другите жълти свои събратя. А те всички са хибриди, увери той. Тепърва ще има истерия по лилавите зеленчуци. Причината е, че те са много полезни, действат антираково и са отлични срещу диабет, както и и срещу затлъстяване. На мен дори ми предлагаха семе от черен чесън и лилави моркови, но отказах. Тук в нашия край си е за картофи, обобщи той. В интерес на истината една от най- големите вериги Метро от две години продава лилави картофи, но само за коледните празници. Според Татарлиев те са вървели около 10 лв за кг. По този повод български баща е коментирал в социалните мрежи, че иска да направи подарък на сина си, но Метро са без сърце, заявил родителят. По- късно цените падат до пет лв за кг. Аз ги продавам за 3,50 лв за кг, заяви земеделецът от Копривщица.   Франция и Испания са страните в ЕС, в които експанзията по лилавото в градините е най-голяма. В Страната на петела лилавите патати се предлагат освен сурови, и като чипс и други разновидности от години. Испания пък произвежда лилав карфиол и лилаво - кафяви домати, които се внася и в България. Търговец на зеленчуци от бутиков магазин в района на Сточна гара каза пред Телеграф, че карфиолът върви по над 7 лв. за кг, но няма проблем с реализацията му. Кафяво лилавите домати също са на подобни космически цени, но са вкусни и си имат верни клиенти.       Знаете ли че индианците в Южна Америка изяждат огромни количества картофи и моркови, а си остават тънки като клечки. Защото ядат лилави грудки. Това попита и си отговори сам Павел Татарлиев, първият известен земеделски производител от Копривщица, който отглежда върху близо 3 дка лилави картофи в България. Той и съпругата му са направили множество проучвания за свойството на пурпурните грудки и са установили тази зависимост. Родината на лилавите картофи е Перу, където те се отглеждат на големи височини в планините по тъй нареченото терасовидно земеделие. Лилавите картофи и въобще грудки нямат захари и нишесте като другите им жълти събратя, а много фибри. Това ги прави изключително полезни за хора с диабет и затлъстяване. Те са много силен антиоксидант и противоракова храна. Съдържат антоцианин, който дава лилавия цвят на пататите и другите лилави зеленчуци. Също така поради липсата им на захари и нишесте, дори и когато се пържат, но до 180 градуса, каквито са здравните предписания на Европейския съюз, те не образуват вредното вещество   акриламид. Точно такива картофки той предлага в известната си пицария в Копривщица. Според Татарлиев всички останали жълти сортове картофи, които са хибриди, пълни с нишесте, образуват този химикал, който е изключително вреден за човешкото здраве. Пред неговото заведение местните хора, а и туристите могат да си купят от щанда лилави картофи за домашна употреба. А един от хитовете за гостите е солената лилава торта от пурпурни патати.    ", "date": "2019.09.02", "title": "Лилавият зарзават е хит в градините"}
{"url": "https://www.monitor.bg:443/bg/a/view/istinskijat-morkov-e-purpuren-174339", "text": "Истината за цвета на морковите излезе няколко века след като холандски учени са променили цвета им. Това става през 16 в., когато науката в страната на мелниците решава да направи реверанс на кралска фамилия с името Оранж. . Тогава те създават хибрид от оригиналния лилав цвят на моркова и го превръщат в оранжев. Така няколко века човечеството живее в заблуда, че точно тези моркови са полезни за зрението. Всъщност истинският морков е оцветен в целия спектър на лилавото. Такива са и морковите, които все още се отглеждат в планините в Перу. И това е природната логика подземните грудки да са оцветени в тъмно или бяло, каквито са и червеното цвекло и ряпата. Така че лилавите картофи и моркови са истинските, и не са нито ГМО, нито хибриди. Първият известен фермер, който отглежда лилави моркови за пазара, е в Благоевград. Той коментира пред „Телеграф“, че си е внесъл семената от Европейския съюз. Най-големият потребител на лилавите морокив в града са бременните жени. Сред лилавите разновидности на зелечуци се нарежда и зеленият фасул. Неговите вкусови качества са почти идентични с обичайния зелен. Проблемът е, че при термична обработка той губи нежния си лилав цвят, съобщават хоби феермери, които го отглеждат. Черният чесън също може да се отглежда. Предлагат се семена, като производителите твърдят, че е по-сладък и не така лют. Той е различен от черния чесън, който се приготвя като туршия и е корейски специалитет.   ", "date": "2019.09.02", "title": "Истинският морков е пурпурен "}
{"url": "https://www.monitor.bg:443/bg/a/view/tejlyr-suift-oglavi-klasacijata-na-bilbord-za-albumi-174435", "text": "Поп сензацията Тейлър Суифт оглави класацията на \"Билборд\" Топ 200 с албума си Lover, съобщи сайтът на изданието. От тавата са продадени 867 000 еквивалентни албумни единици, от които 679 000 в традиционен формат. И двете цифри са най-високите за една седмица от излизането на албума на чаровната блондинка Reputation през 2017 г. Суифт вече е единствената певица, успяла да продаде повече от 500 000 копия за една седмица от шест различни албума. Останалите са Reputation, 1989, Red, Speak Now и Fearless. Единственият друг изпълнител с такова постижение е рапърът Еминем.", "date": "2019.09.02", "title": "Тейлър Суифт оглави класацията на \"Билборд\" за албуми"}
{"url": "https://www.monitor.bg:443/bg/a/view/zvezda-ot-revolucija-z-pishe-saundtraka-na-zavryshtane-174448", "text": "Иван Тишев, когото тийнейджърите обикнаха като гимназиста Боби в „Революция Z” и Дидо от „Не така, брат“, дебютира в писането на филмова музика. Че има и талант по ноти той доказа още в първите епизоди на ротирания между 2012 и 2014 г. по bTV сериал. Сега той се захвана и с част от парчетата, които ще звучат за фон на новия филм на Ники Илиев - „Завръщане“. Филмът стана брутален и силно се надявам чрез музиката ми да ви докосне още повече и да стигне по-близо до сърцата ви“, разкри Тишев, който работи с Илиев и по уебсериала „Килерът“. Бившият модел бе не само режисьор на последните сезони на продукцията, но и изигра по-големия брат на Тишев. Междувременно само преди дни  , отново от саундтрака на едноимения филм. Това се случи по време на плаващ концерт, който се състоя миналата седмица в Пловдив. По време на събитието бе заснета и последната сцена от лентата, която ще направи премиерата си на 18 октомври.", "date": "2019.09.02", "title": "Звезда от „Революция Z” пише саундтрака на „Завръщане“"}
{"url": "https://www.monitor.bg:443/bg/a/view/isterija-predi-brekzit-fermerite-na-ostrova-revat-za-rabotnici-ot-bylgarija-i-rumynija-174455", "text": "Фермерите във Великобритания вече тъгуват за българите и румънците, които предпочитат да се трудят в рамките на Европейския съюз заради Brexit. Те търсят между 60 хил. и 70 хил. сезонни работници годишно, но намирането и наемането става все по-трудно. Компанията Beverly Dixon, която е една от най-големите ферми за зеленчуци във Великобритания, вече трудно успява да привлече около 1500 сезонни служители, които са необходими за брането на марули, репички и лук, съобщава Financial Times. Голяма част от желаещите да работят на Острова се пренасочват към други държави, основно заради неяснотата около Брекзит, както и заради понижаването на лирата. Собствениците на ферми признават, че кандидатите вече са и с друг профил - с ниска квалификация и слаб език. \"В минали години, когато привличахме работници от България и Румъния, канехме 300 души, а откликваха 600. Сега каним 600 души, а се отзовават 100\", съобщават от отдел \"Човешки ресурси\" в компанията. Очертава се криза за работниците в Англия, все повече се затваря и променя пазарът на труда и българите там са принудени да започнат втора работа, разказа пред „Монитор“ Христо Кашеров, работещ и живеещ от 14 години в Обединеното кралство. В момента всички британски агенции предлагат оферти за работа във ферми, като заплащането е около 7,50 лири на час, плюс бонуси и извънреден труд, с договори за 4 или 6 месеца, обясни той. Според него Брекзит е доста кризисен както за работниците, така и за работодателите. Създава се чувството на несигурност и в двете страни. Много нашенци са недоволни и обмислят напускане, защото работодателите им ги принуждавали да работят по-малко от 8 часа, за да им бъде платено по-малко. Ако до скоро е имало наплив от желаещи да работят няколко месеца или година, сега голяма част дори се страхуват да заминат, тъй като смятат, че няма да им бъде платено. Българите са сериозно притеснени за това колко и до каква степен ще се обезцени паундът. Много от населението не пазарува така както преди, много от стоките вече не се търсят или се купуват в по-ограничено количество, защото според живеещите там е възможно да се получи голям срив на паунда. Голяма част от магазините пък били пуснали големи разпродажби и след това планирали да затворят, имало стоки, намалени до 90%, но въпреки това се застоявала в магазините, което също говори, че всички вече добре преценяват какво и колко да пазаруват.", "date": "2019.09.02", "title": "Истерия преди Брекзит: Фермерите на Острова реват за работници от България и Румъния"}
{"url": "https://www.monitor.bg:443/bg/a/view/dyrjavata-s-ultimatum-da-se-razchisti-smetishteto-do-obgorenija-most-na-struma-174457", "text": "Напълно е разчистен сервитутът на обгорения мост при 62-ри км на автомагистрала „Струма“ и в момента се извършват строително-монтажни работи по укрепване на колоните и отстраняване на дефектите на съоръжението. Остава собственикът да разчисти общинските терени в непосредствена близост до магистралата, като целта е депонираните материали да бъдат отстранени в по-голямо линейно отстояние от тялото на съоръжението. Държавата и общината ще предприемат кардинални мерки по отношение на задължаване на собственика. Това съобщи зам.-министърът на регионалното развитие и благоустройството Николай Нанков след проведената в Кюстендил среща на институциите, отговорни за разчистване на пространството около моста при 62-ри км на магистралата. Строителният заместник министър уточни, че ще бъдат издадени предписания по съответните процедури от община Дупница и Регионалната инспекция по околна среда и води. Очаква се Главна дирекция „Пожарна безопасност и защита на населението“ да издаде писмено разпореждане за премахване на материалите в разстояние на 10 м от сервитута на съоръжението, като евентуална потенциална опасност. При неизпълнение на предписанията от собственика на предприятието ще му бъдат наложени санкции. Засегнатото от пожара съоръжение в момента се ремонтира. За движение на леки автомобили до 12 т е отворено платното в посока София, по което вече са пуснати три ленти. Реконструкцията ще бъде тежка, като ще бъдат ремонтирани колони, ригели и носещи конструкции на съоръжението в посока Благоевград. Срокът за изпълнение на строително-монтажните работи е 4 месеца, като ще се търси възможност да се направят и по-бързо, но в никакъв случай няма да се прави компромис с безопасността на моста, категоричен бе Нанков. Той допълни, че държавата ще си търси всички права, включително имуществените, по отношение на собственика. За да не бъдат ощетени данъкоплатците, ще бъде предявен регресен иск за стойността на строителните работи за отстраняване на щетите по мостовото съоръжение. Според предварителните разчети на проектантите тя ще бъде в размер на 1,8 млн. лв.", "date": "2019.09.02", "title": "Държавата с ултиматум да се разчисти сметището до обгорения мост на „Струма“"}
{"url": "https://www.monitor.bg:443/bg/a/view/nad-60-000-zajavlenija-za-smjana-na-dopylnitelen-pensionen-fond-174463", "text": "61 799 са подадените заявления за промяна на участие и прехвърляне на средства от един пенсионен фонд в друг. Общият размер на прехвърлените средства от началото на годината е 344 383 634 лв, Това показват резултатите от промяната на участие и прехвърляне на средства на осигурени лица от един в друг съответен пенсионен фонд за второто тримесечие на 2019 година, съобщиха от Комисията по финансов надзор. Данните са получени на база на справките, представени от пенсионноосигурителните дружества в Комисията за финансов надзор. Общо 53 884 осигурени лица от подалите заявления през второто тримесечие на 2019 г. са променили участието си във фондовете за допълнително пенсионно осигуряване. Общата сума на прехвърлените средства в друг пенсионен фонд от съответния вид е 174 199 753 лв. Осигурените лица, възползвали се от правото си за промяна на участие и прехвърляне на средства от индивидуалните партиди през първото полугодие на годината са 108 685.", "date": "2019.09.02", "title": "Над 60 000 заявления за смяна на допълнителен пенсионен фонд"}
{"url": "https://www.monitor.bg:443/bg/a/view/kakyv-dohod-ot-naemi-nosjat-skypite-imoti-v-golemite-gradove-174452", "text": "Когато търсят убежище за парите си българите често се сещат, че домът е крепост. При сегашните лихвите на депозитите и инфлацията максимата е вярна, особено за инвеститорите, които могат да инвестират в скъпи жилища у нас. Пловдив и Варна изпревариха София по доходност на наеми в централните части на градовете и скъпите квартали. Най-изгодно продължава да бъде влагането в по-малки апартаменти, а топ инвеститорите успяват да преборят инфлацията и ниската доходност в депозитите с инвестиции в имоти, показва справка в офертите в един от водещите сайтове за недвижимости в страната. Наемите, остават като единствения сигурен доход за инвеститорите в имоти, коментираха финансови експерти пред „Монитор“. Най-малкото към момента предполагат бъдеща възвращаемост на вложението, което инвеститорите могат да сметнат, че ще получат под формата на доход, за разлика от потенциалната капиталова печалба, която е несигурна и зависи от това дали и с колко ще поскъпнат имотите. Изчисленията ни са на база на гeнepиpaнитe дoxoди. Toзи мeтoд ce фoĸycиpa въpxy пoтeнциaлния дoxoд, ĸoйтo щe нocи имoтa. Πoдxoдящ e зa имoти, ĸoитo щe ce oтдaвaт пoд нaeм. Toй ce бaзиpa въpxy гoдишнaтa нopмa нa дoxoднocттa oт инвecтициятa. Haпpимep, aĸo eдин имoт cтpyвa 120 000 лeвa дa ce ĸyпи, a oчaĸвaния дoxoд oт oтдaвaнeтo мy пoд нaeм e 1 000 лeвa нa мeceц, тo гoдишнaтa дoxoднocт oт инвecтициятa щe e 10%. Инвecтитopитe ca нaяcнo c пoнятия ĸaтo нacтoящaтa cтoйнocт нa пapитe и фaĸтa, чe пpиxoдитe oт нaeми пoлyчeни в бъдeщe щe ca c дpyгa cтoйнocт, ĸaтo въpxy тяx щe oĸaзвa въздeйcтвиe и инфлaциятa. В морската столица ситуацията е доста по-различна, в сравнение с другите три водещи града. Най-висока доходност получават инвеститорите във Варна в едностайни апартаменти, в размер на 6,8%. Иначе двустайните са на второ място по доходност - с такава в размер на 4,7% и едва тогава идват тристайните имоти с доходност от наеми в размер на 3,97%. Градът под тепетатата е един от най-динамичните пазари на имоти през последната една година. Въз основа на офертните цени най-малките имоти, се отличават и с най-висока доходност – едностайните с 5,48%, а двустайните с 5,82 на сто. С увеличаване на размера на имотите, намалява и доходността от наеми, като тя достига 4,47% при тристайните. Както се вижда, въз основа на търсените наеми, всички типове имоти се отличават с доходност от над 4,5% на годишна база в столицата. В Бургас инвестициите в скъпи имоти държат най-ниска доходност, като отново най-малките имоти имат най-висока доходност, като единствено едностайните минават възвращаемост на годишна база над 5 на сто. Лихвите по депозити у нас са рекордно ниски, като не са особено добри и перспективите за повишението им, в среда на рекорден левов ресурс, набран от банките. В среда на инфлация, която почти достига 3% на годишна база, пред депозантите не остава почти нищо друго, освен да започнат да търсят по-добра доходност за спестяванията си. Защото най-добрите лихви, които откриваме по депозитите са при нива от около 0.8% на годишна база или над 3 пъти по-малко от нивото на инфлацията. Тоест, всички, които държат спестяванията си на депозит, на практика губят от покупателната способност на средствата си. И една напълно логична инвестиция за хората със спестявания - са имотите. Именно този начин на мислене и това преливане на средства от депозити към имоти, бе в основата на поскъпването на последните с над 30% през последните две години. Добрата новина за инвеститорите е, че на база на офертните цени на имотите и наемите, доходност от близо 6% не е мит, макар и налице при малко от разглежданите случаи.", "date": "2019.09.02", "title": "Какъв доход от наеми носят скъпите имоти в големите градове?"}
{"url": "https://www.monitor.bg:443/bg/a/view/majmuni-obraha-hotelskata-staja-na-emilija-klark-i-rouz-lesli-174427", "text": "Звездите от „Игра на тронове“ Емилия Кларк и Роуз Лесли станаха жертва на кражба. Феновете им могат да бъдат спокойни, „обирджиите“, от които се оплакаха актрисите и в социалните мрежи, са всъщност четири маймунки. написа с намигване екранната Денерис. Въпреки това очевидно двете с Лесли са успели да заснемат четиримата „крадци“ в хотелската си стая, като публикуваха и снимка на разбойниците в действие. Кларк и Лесли са на екскурзия в Индия, като по думите на звездите целта на пътуването е преоткриването на връзката с планетата и практикуването на йога. Въпреки че двете така и не се появиха в обща сцена в „Игра на тронове“, те са близки и извън снимачния сет. Миналото лято Лесли се венча за екранния Джон Сноу – Кит Харингтън, а сред специалните гости на церемонията бе и Емилия Кларк.", "date": "2019.09.02", "title": "Маймуни обраха хотелската стая на Емилия Кларк и Роуз Лесли"}
{"url": "https://www.monitor.bg:443/bg/a/view/mini-mozyci-ot-laboratorija-zarabotiha-174249", "text": "Учени за пръв път откриха електрична дейност, напомняща човешката, в мини мозъци, създадени ин витро въз основа на стволови клетки, предаде АФП.  Това дава нови възможности за изследване на невродегенеративните болести. Учените смятат, че мини мозъците нямат съзнание, защото напомнят мозъците на преждевременно родени бебета. Специалистите обаче не могат да го докажат, а това повдига нови въпроси от етично естество. От десетина години учени използват възрастни стволови клетки, за да създадат органели - клетъчни структури, които служат като модел на изследвания орган. Досега обаче церебралните органели не притежаваха активна невронна мрежа. \"Ако преди 5 години ме бяха попитали дали смятам, че е възможно церебрална органела да притежава усъвършенствана невронна мрежа, която е способна да генерира осцилации, щях да отговоря \"не\" - каза биологът Алисън Муотри от Калифорнийския университет в Сан Диего. Пробивът станал отчасти възможен заради подобрения в отглеждането на култури от стволови клетки. Освен това било осигурено повече време за развитие на невроните, както в мозъците на фетуси в утробата. \"Първите етапи от неврологичното ни развитие са вписани в генома ни\", поясни ученият. Първите мозъчни вълни в органелите били открити след два месеца. Сигналите били редки и с една и съща честота. Постепенно обаче били генерирани вълни с различни честоти в по-редовен интервал. Учените констатирали, че е налице сходство между развитието на органелите и на 39 преждевременно родени бебета. Резултатите от изследването са публикувани в Cell Press.", "date": "2019.09.02", "title": "Мини мозъци от лаборатория заработиха "}
{"url": "https://www.monitor.bg:443/bg/a/view/istorichesko-postijenie-za-arjentineca-luis-skola-v-basketbola-174447", "text": "Аржентинската легенда в баскетбола Луис Скола излезе на второ място във вечната ранглиста при реализаторите на световни първенства. С отбелязаните 23 точки срещу Нигерия във втория ден на шампионата в Китай 39-годишният Скола вече има 611 на сметката си. Пред него остава единствено знаменитият бразилец Оскар Шмидт, който има 906 точки и то реализирани в 34 мача. Аржентина постигна втора победа на световното, надигравайки Нигерия с 94:81 точки. Освен с 23 точки, Луис Скола се отчете и с 10 борби за успеха на своя тим. Аржентинците са начело в група В преди последния си двубой в групата срещу Русия. Тунис, където помощник-треньор е българинът Иван Костурков, записа историческа първа победа на световното първенство. Тунис надви Иран със 79:67 в група С. Африканският тим има всички шансове да продължи напред в турнира. Мощният отбор на Сърбия също вече е с две победи след като разгроми Филипините със 126:67 точки. Сърбите реализират над 100 точки във втори пореден мач на шампионата. Никола Йокич остана на косъм от трипъл-дабъл с 11 точки, 7 борби и 7 асистенции, а най-резултатен бе Неманя Биелица с 20 точки. С два успеха от два мача вече е и тимът на Италия, който се справи с Ангола с 92:61 точки. Всичко в група D изглежда ще се реши в сряда, когато е дербито между италианците и сърбите. Марко Белинели бе най-полезен срещу анголците със 17 точки и 5 борби. Шампионът САЩ започна с победа участието си на Мондиала в Китай. В първия си двубой от груповата фаза американците се наложиха над Чехия с 88:67. Макар да не впечатлиха особено с представянето си, баскетболистите на САЩ нямаха проблеми със съперника. В другия мач от група Е Турция победи Япония с 86:67 точки. В група F отборът на Гърция бе убедителен срещу Черна гора и тръгна с победа - 85:60 точки. Най-резултатен за гърците бе Йоргос Принтезис с 16 точки, а за Черна гора 12 вкара Никола Вучевич.", "date": "2019.09.02", "title": "Историческо постижение за аржентинеца Луис Скола в баскетбола"}
{"url": "https://www.monitor.bg:443/bg/a/view/nepoznati-tvorbi-na-nedko-solakov-pokazvat-v-plovdiv-174449", "text": "Непоказвани ранни творби от студентските години на известния художник Недко Солаков ще бъдат представени от пловдивската галерия „Сариев“. Изложбата „(почти) Картини“ се открива на 6 септември от 18.30 ч. в присъствието на автора и ще остане в пространството на галерията до 25 октомври. Събитието е и сред акцентите в афиша на международния мултижанров фестивал „НОЩ/Пловдив 2019“, който ще се проведе в европейската столица на културата от 13 до 15 септември. Експозицията включва осем живописни платна от периода 1977-1981 г., когато прочутият днес артист е следвал стенопис в Националната художествена академия. Те разкриват едно негово непознато за широката публика лице, доста различно от сегашното, за което може би и не подозираме. Всяка от творбите в селекцията е свързана с определени спомени от онова време, които Солаков, подобно на Маркиз дьо Сад на Джефри Ръш от култовия филм на Филип Кауфман, ще разкаже с написани на ръка истории върху стените на галерията. Текстът, въвеждащ в особеностите на изложбата, е от изтъкнатия ни поет и писател Георги Господинов. В него авторът на „Физика на тъгата“ споделя, че „да извадиш най-ранните си картини, е осмеляване, което малцина могат да проявят. То е като да поканиш гости в някогашната си младежка стая, която още пази тогавашния хаос и тайни. Но в това е и големият шанс за нас като публика. Недко ни се е доверил и допуснал много близо, в това твърде лично пространство на началата, преди опитността да е заличила колебанията“. Сред образите в картините, както казва Господинов, са „дремещите във влака, съсипани от умора рицари на всекидневието“, „надничащото през вратата призрачно лице на хазайката в младежката квартира“, малчуганът, който се люлее в „някаква изначална сребристо-сива празнота“, стрелбището на детството, „с което всеки от нас има своя лична история – най-често историята на мечтаното и отказаното“. Представените ранни картини на Солаков улавят тъгата и уязвимостта, появили се в неговия живот във времето, когато ги е създавал. Проправяйки път към „(почти) Картини“, Господинов подчертава, че „тази изложба ни показва не само посоките, по които ще върви оттук насетне художникът, но и нещо също така важно – И ще видим как Недко Солаков отива нататък, минава на други нива. Ще остане ръката, историите, състоянията, които тръгват оттук. И онова особено вълнение, че сме присъствали на нещо много лично, връщащо ни в началото на собствения ни почти живот“. Представянето на тези ранни творби на Недко Солаков е по покана на „Сариев“ и е колаборация между галерията, Недко Солаков и Георги Господинов. Недко Солаков е роден през 1957 г. в Червен бряг, от началото на 90-те години на миналия век живее в София, а участва в изложби по цял свят – най-вече в Европа и САЩ. Негови работи са показвани на 48-ото, 49-ото, 50-ото и 52-рото Биенале във Венеция, на биеналетата в Истанбул, в Сао Пауло, Ротердам, Гуангджу, Лион, Обединените арабски емирства, сидни и мн. др. През последните години авторът има самостоятелни изложби в Museu do Chiado – Лисабон, Stichting De Appel – Амстердам, CCA Kitakyushu – Япония, Museo Nacional Centro de Arte Reina Sofía – Мадрид, The Israel Museum – Йерусалим и т.н. Негови работи притежават над 50 международни музейни и публични частни колекции, сред които тези на MoMA – Ню Йорк, Tate Modern – Лондон, и Centre Pompidou – Париж. През септември и октомври му предстоят участия в групови изложби в Грац, Виена, Париж, Москва...  ", "date": "2019.09.02", "title": "Непознати творби на Недко Солаков показват в Пловдив"}
{"url": "https://www.monitor.bg:443/bg/a/view/34-dushi-zaginaha-v-pojar-na-korab-kraj-kalifornija-174445", "text": "Най-малко 34 души загинаха при пожар, избухнал на кораб край бреговете на Калифорния, съобщиха американските медии.  Трагичният инцидент е станал северно от остров Санта Круз в ранните часове в понеделник. Причините за пожара се изясняват. Преди това бе съобщено, че част от хората на борда са били спасени, а евакуацията на пътниците продължава, но по-късно стана ясно, че всички останали пътници са намерили смъртта си в пламъците, без да могат да се спасят.", "date": "2019.09.02", "title": "34 души загинаха в пожар на кораб край Калифорния"}
{"url": "https://www.monitor.bg:443/bg/a/view/tanc-film-fest-se-vdiga-na-palci-v-navecherieto-na-kinomanija-174450", "text": "Тематична филмова седмица „Танц Филм Фест“ ще предшества от 24 до 30 септември в кино \"Люмиер Лидл\" най-утвърдения и престижен кинофорум у нас – Киномания. Тя ще представи селекция от игрални и документални филми на тема класически и модерен танц, сред които ще има както премиерни, така и утвърдени заглавия в различните жанрове на това изкуство. Форумът ще бъде открит с филм, който се превърна в хит в програмата на миналогодишното издание на Киномания - „Рудолф Нуреев: Бялата врана”, който ще може да се гледа и на 30 септември от 19.00 ч. Филмът проследява житейския път на един от най-легендарните балетни артисти за всички времена. Режисьор е Ралф Файнс. Още един филм с участието на самия Рудолф Нуреев и коронната му партньорка Марго Фонтейн ще види публиката на 25 септември от 18.30 ч. Това е екранизацията на балета „Лебедово езеро” с режисьор Трък Бранс. Когато постановката на Виенската опера е заснета, Марго Фонтейн е вече жива легенда, а кариерата на Нуреев след бягството му от СССР тъкмо набира скорост. С присъщата си дързост, той ревизира каноничната хореография на Мариус Петипа и предлага своя версия на великия балет на Чайковски. За това изпълнение самият Нуреев казва: „Танцувахме като едно тяло и една душа”. Ще има и филм за кралицата на танца - „Айсидора Дънкан“. „Аз просто изтанцувах живота си“, споделя създателката на модерния балет, а посветената й вдъхновяваща творба зрителите ще могат да видят на 29 септември от 16 ч. Режисьор е Карел Райс, а в образа на божествената Айсидора се превъплъщава актрисата Ванеса Редгрейв. В този филм 30-годишната по време на снимките Редгрейв прави феноменална роля. Сред великите филми за балета, с които публиката на „Танц Филм Фест“ ще се запознае, е и „Червените пантофки“, спечелил „Оскар“ за музика и сценография. Той разкрива живота зад кулисите на големия театър. Режисьори са Майкъл Пауъл и Емерик Пресбъргър. Това е един от първите филми, заснети на новата за времето си система Technicolor. В категорията „Модерен балет” на форума се открояват 2 изключителни произведения на съвременния танц - „Кафе Мюлер” (27 септември от 19 ч.) на хореографа Пина Бауш и запис от представлението „Бежар: Деветата симфония” (28 септември от 20 ч.).", "date": "2019.09.02", "title": "„Танц Филм Фест“ се вдига на палци в навечерието на Киномания"}
{"url": "https://www.monitor.bg:443/bg/a/view/bivol-i-boec-aktivirani-za-obsht-protest-sreshtu-geshev-obzor-174446", "text": "Обслужващите интересите на банкера-беглец Цветан Василев „Бивол“ и БОЕЦ се активираха за общ протест срещу предложения от прокурорите за обвинител № 1 Иван Гешев. Спящите клетки на укриващия се зад граница подсъдим са особено дейни във Фейсбук, където призовават за метеж срещу Гешев и правителството.  Не е ясно защо псевдожурналистите и имитиращите гражданска активност „бойци“ от Видин обвързват пряко избора за нов главен прокурор с кабинета, освен това, че всяка власт, която не се подчинява на исканията на техния ментор веднага е обявявана за враг от Василев и кохортата му. Ясно е обаче друго – както БОЕЦ, така и „Бивол“ се разследват в момента от същата тази прокуратура, срещу която в момента готвят бунт. Шефът на видинското НПО, който обича да се снима с шефа си в Сърбия – Георги Георгиев, е обвиняем за нападение над журналисти. Разследването срещу сайта „Бивол“ пък е още по-сериозно – името на компрометираната медия бе открито сред файловете на хакерите от „ТАД груп“, които източиха данните на 5 млн. български граждани. Заради съмнения, че биволите са действали заедно с хакерите, прокуратурата вече поиска във Франция да бъде разпитан главният редактор на сайта Атанас Чобанов. Той обаче усърдно се крие от момента, в който трябва да даде показания, и дори активира спорното НПО „Репортери без граници“ да го брани от разследващите. Премълчавайки гузно тези факти обаче, двете групички обслужващи интересите на Цветан Василев, а и на Кремъл (банкерът-беглец от години се опитва да вкара своите руски ортаци-олигарси у нас, а сайтът „Бивол“ е свързан с тежки връзки с путинската пропаганда – б.р.), активно зоват за протест срещу кандидатурата на Иван Гешев във Фейсбук. Събитието е обявено за 12 септември, но самият Георги Георгиев е обявил, че то ще бъде безсрочно. Така, освен призивите за сваляне на властта и лозунгите против избора на Иван Гешев за главен прокурор, е обявена и безсрочна блокада на съдебните палати в страната. Проверка в социалните мрежи показва, че името на Гешев явно доста е разбунило духовете в задкулисните кръгове у нас, защото пионките на подсъдимите босове са готови да се пришият към всеки недоволен в страната за да докарат масовост на метежа си. Така например Георгиев е получил предложения да се присъедини към митинга, който се организира от медицинските сестри на 11 септември в София, както и този на ловците, които пък ще протестират на 15 септември, отново в столицата. Очевидно целта на мероприятието срещу Гешев не е просто да се блокира кандидатурата му за главен прокурор, но и да се осигури обществен натиск срещу кабинета, реципрочно – в полза на подсъдими олигарси като Иво Прокопиев, Цветан Василев и Огнян Донев. Отделно, явно са раздадени сериозни суми, за да се организира метежът, защото са активирани и „бойци“ на задкулисните играчи зад граница. Георгиев се е похвалил във Фейсбук, че са планирани „действия на 12 септември“ и в Лондон и Брюксел. Освен това тече организация и за активиране на спящи клетки в Брюксел и Берлин, а боецът на Цветан Василев зове за протести и във Франция, Германия, Испания, Италия, Канада, САЩ, Австралия. Идеята на пионките на подсъдимите босове е да се пуснат снимки от недоволни българи в чужбина, за да се провокират хората у нас. Досега всички подобни действия са водили до малобройни събирания пред БГ мисиите зад граница, но седмици след това снимки от тези събития се разпръскват във Фейсбук. Те винаги са придружени с лозунги, изпълнени със сталински план (подобни на червения агитационен плакат на комунистите „А ти записа ли се войник?“ - б.р.) с укор към народа защо не се присъединява към протеста. В същото време самите мероприятия не се радват на широка подкрепа от гражданите, защото ясно се вижда, че зад тях не стоят интересите на обществото или държавата, а тези на група олигарси, които се пробват да избягат от възмездието. Затова Василев и ортаците му са приготвили резервен план – да се организират кървави провокации на протеста, които сами организират. Това съобщи „Канал 3“, като се позовава и на постове на демонстриращия тесните си връзки с Василев председател на организацията Георги Георгиев. Отчаянието на подсъдимите олигарси, които стоят зад този нов опит за дискредитиране на институциите, търсещи им отговорност за извършените престъпления, очевидно е достигнало връхната си точка, щом провокациите към улично насилие се поощряват усилено. Привържениците на Георгиев също обявяват, че ще се бият с полицията, дори дават и съвети как да се осъществят провокациите. Цял месец вече Георги Георгиев и малобройните му привърженици във Фейсбук нагнетяват обстановката, като освен нецензурния им уличен език, изпъстрен с обиди, се забелязват и откровени призиви за саморазправа, кръв и павета, които трябвало да полетят към враговете на Цветан Василев, припомнят от \"Канал 3\". Така, след като ограби КТБ и милиарди от спестяванията на българите, сега Цветан Василев е решил, че този път ще играе ва банк и в последен опит да получи индулгенция, ще плаща на хулигани, за да чупят глави по площадите. Да виждаш обаче спасението си от подсъдимата скамейка в кървава „гражданска революция“, е последен стадий на престъпното ти мислене. А ако границата действително бъде премината и има изблици на насилие от платените му сподвижници към органите на реда, то тогава полицията не само трябва адекватно да осигури спокойствието и вътрешния ред, а и с всички мерки да озапти престъпните орки на Василев, мислещи си, че демокрацията се изразява в правото им да препятстват с насилие правораздавателните органи да си вършат работата.", "date": "2019.09.02", "title": "Бивол и БОЕЦ активирани за общ протест срещу Гешев (ОБЗОР)"}
{"url": "https://www.monitor.bg:443/bg/a/view/shefyt-na-sofijskija-zatvor-osvoboden-ot-posta-174454", "text": "Изпълняващият длъжността началник на Софийския затвор Десислав Трайков е освободен от длъжност след разпореждане на правосъдния министър Данаил Кирилов.Това съобщиха от Министерството на правосъдието.  Будимир Куйович, който излежава последните 3 години и половина от 16-годишната си присъда за трафик на дрога, беше задържан да шофира с фалшива книжка, докато е в отпуска за добро поведение от затворническото общежитие в Казичене.", "date": "2019.09.02", "title": "Шефът на Софийския затвор освободен от поста"}
{"url": "https://www.monitor.bg:443/bg/a/view/udrja-ni-vtorata-naj-silna-magnitna-burja-za-godinata-174453", "text": "Втората най-силна магнитна буря за тази година е регистрирана по цялата Земя, според учените от лабораторията по рентгенова астрономия на Слънцето към Физическия институт на Руската академията на науките. „Много забележимо увеличение на геомагнитната активност е регистрирано от почти всички проследяващи станции на нашата планета“, се казва в уебсайта на института. Магнитната буря е започнала на 31 август и ще продължи до вторник сутринта. Максималните изригвания, записани от учените, са 2 бала по петобална скала. Тя е свързана с приближаването към Земята на поток от бърз слънчев вятър. „Известна изненада обаче е ранният старт на бурята, който се очакваше не по-рано от неделя, както и силата ѝ – прогнозата беше само за буря от минималното първо ниво, обичайно за тази година”, се казва в доклада. Магнитната буря е втората най-мощна тази година. Отбелязва се, че „по-голямо такова събитие е регистрирано само веднъж през последните осем месеца – през май тази година, когато бурята е достигнала ниво 3 от 5“. „Предвид доста високата скорост на текущия поток, както и стабилната обстановка на Слънцето, много вероятно е той да се върне на Земята в края на септември, 27-28”, съобщават учените.", "date": "2019.09.02", "title": "Удря ни втората най-силна магнитна буря за годината"}
{"url": "https://www.monitor.bg:443/bg/a/view/toplo-i-bez-valeji-174361", "text": "Месец август се характеризираше с температури по-високи от климатичната норма и отсъствие на валежи, а регистрираните такива бяха с локален характер. Средните денонощни температури на въздуха през периода бяха между 22.7ºС в Казанлък и 27.4ºС в Сандански. Отклоненията на средните денонощни температури от нормата за месеца бяха положителни в цялата страна, като отклоненията бяха между 1-2.5ºС Най-топло в сравнение с нормата е било в Северозападна България, с изключение на районите на Видин, Добруджа и по Черноморието. Отклонението на средните денонощни температури за страната е положително 1.6ºС. През първото десетдневие на месеца никъде не бяха отчетени средни денонощни температури на въздуха по-високи от 25ºС. Максимални температури, по-високи от 35ºС, също не са измерени никъде в страната. През второто и трето десетдневие на месеца, температурите се повишиха и средни денонощни температури на въздуха по-високи от 25ºС бяха отчетени почти във всички полски райони на страната. Максимални температури на въздуха по-високи от 35ºС също бяха измерени в повечето райони на страната, с изключение на Добруджа и Черноморието. При тези температурни условия темповете на развитие на земеделските култури през второто и трето десетдневие бяха лимитирани от наличието на баластни температури. Акумулираните суми от активни температури са към края на месец август бяха от 2863ºС в София и Софийското поле, до 3590ºС в Сандански. Освен в Сандански, високи температурни суми са акумулирани още в Северозападна България и по поречието на р. Дунав – Лом, Свищов, Оряхово, Русе и Силистра, Хасково и Пловдив, а най-ниски са стойностите на сумата от активните температури в Кюстендил, Казанлък, Добрич, Разград и Шумен. Тези суми са по-високи от нормата за периода с от 162ºС в Сандански, до 474ºС в Добрич. През периода 2-8 септември промяна в агрометероологичните условия не се очаква. Те ще се определят от предимно слънчево време, с временни увеличения на облачността, без валежи. Максималните температури ще бъдат предимно между 30º и 35ºС. След сряда-четвъртък ще се понижат с 1-2ºС. Вятърът ще се запази от изток, ще е слаб, в Дунавската равнина и в източните райони - до умерен. Към петък и през почивните дни ще има по-значителни временни увеличения на облачността. В петък, в по-голямата част от страната, все още ще бъде без валежи, докато в събота и неделя на места в Западна и Централна България ще превали и прегърми, с по-голяма вероятност в планините и планинските райони. През периода при различните царевични хибриди ще протичат фазите млечна, восъчна и пълна зрелост, в зависимост от ранозрелостта на хибридите. От началото на месец септември започват да текат агротехическите срокове за сеитба на зимната рапица. При овощните видове ще продължи наедряването на плодовете, узряване и прибиране при праскови, сливи, круши и ябълки. Отчетените през месеца валежи варират в широки граници. Най-значителни количества бяха отчетени в Кърджали, 119 l/m2, а най-малки количества са отчетени в Сандански, 2 l/m2, фиг. 3.  Валежни количества по-високи от 40 l/m2 са измерени в Разград, 40l/m2, и София, 45 l/m2, а между 20 и 40 l/m2 в станциите Монтана, Ловеч, Плевен, В. Търново, Шумен, Благоевград, Пловдив, Чирпан, Казанлък и Хасково. В останалите станции валежите бяха без стопанско значение. През последния период от 26 до 31 август незначителни валежи бяха отчетени в Ловеч, В. Търново, Шумен, Разград, Благоевград, Пловдив и Казанлък. В тези станции беше прекъсната поредицата от над 10 последователни дни без валеж по-голям от 1 l/m2, която в някои райони достига до 28 дни. Това характеризира условията на овлажнение в по-голямата част от полските райони на страната като сухи и в комбинация с високите температури на въздуха, доведе до изчерпване на продуктивните почвени, особено в повърхностния почвен слой. Независимо от падналите големи количества валежи в Кърджали, там също са отчетени 13 последователни безвалежни дни. Прогнозата за топло време няма да препятства работата на полето, прибирането на реколтата и извършването на сезонните агротехнически мероприятия. Обстановката и през тази седмица в много райони на страната остава пожароопасна. Информация за условията за извършване на агротехнически мероприятия в 50 пункта може да намерите на сайта на секция „Агрометеорология“ http://agro.meteo.bg/bg/ruse                                                                                                            ", "date": "2019.09.02", "title": "Топло и без валежи   "}
{"url": "https://www.monitor.bg:443/bg/a/view/nikolaj-buhalov-uveren-bylgarskijat-kanu-kajak-shte-ima-predstavitel-v-tokio-174436", "text": "\"Българският кану-каяк ще има представител в Токио\", убедено заяви Бухалов, който заедно с националния треньор Милко Казанов подчерта голямата конкуренция на изминалото световно първенство. \"Годината бе доста благосклонна. Отдавна не сме имали толкова медали. На Игрите можем да се борим за влизане във финали и дори призови места\", коментира легендарният двоен олимпийски шампион от Барселона 1992. \"Имаме още две състезания, на които могат да се спечелят олимпийски квоти през май догодина. Наистина има известно неудобство от това, че нямаме квоти\", призна Казанов. Сребърният медалист на 500 м едноместно кану от световното първенство в Унгария Ангел Кодинов сподели, че вече е минавал по този път преди Олимпиадата в Рио и не крие, че това е голяма му цел. \"Чак след като се разбере кои взимат квоти към момента, ще сме по-наясно с конкуренцията\", добави 21-годишният национал. Кодинов, заедно с неговия баща и треньор Николай Кодинов и Николай Бухалов се видя с министъра на младежта и спорта Красен Кралев. На срещата бе обсъден планът за подготовка на кануиста в олимпийската година, като министър Кралев пое ангажимент тя да бъде напълно обезпечена от ММС.", "date": "2019.09.02", "title": "Николай Бухалов уверен: Българският кану-каяк ще има представител в Токио"}
{"url": "https://www.monitor.bg:443/bg/a/view/878-zajavlenija-za-ednokratna-pomosht-za-pyrvoklasnici-vyv-varna-174441", "text": "878 са до момента подадените заявления за еднократна финансова помощ от 250 лв. за първокласници във Варна. Това съобщи шефката на общинската дирекция „Социално подпомагане“ Адриана Григорова. „До момента няма откази, тъй като хората се съобразяват с изискванията. Едното от тях е децата да са записани за първи път в първи клас в общинско или държавно училище, а другото условие е средномесечният доход на член от семейството за последната година да е по-нисък или равен на 450 лв. Този критерий не важи за деца с трайни увреждания, с един жив родител и настанени в приемни семейства или при роднини или близки. Имаме и нов момент при изплащането на сумата от 250 лв., която се дава на два транша. Половината от тях ще бъде изплатена след влизане в сила на заповедта за отпускането, а втората половина  - в началото на втория учебен срок, ако детето посещава училище“, обясни Григорова. Тя припомни, че заявленията за парична помощ през миналата година във Варна са били 1550. Междувременно вече откриха официално новата учебна година в Спортно училище „Георги Бенковски“. По традиция всяка година училището дава началото на новата учебна година във Варна, като ковачницата на бъдещите шампиони първа започва учебни занятия в града. „Бъдете здрави и смели в мечтите си. Благодаря на всички учители и треньори, които работят и създават успешните спортисти на България“, заяви по време на церемонията кметът Иван Портних.", "date": "2019.09.02", "title": "878 заявления за еднократна помощ за първокласници във Варна  "}
{"url": "https://www.monitor.bg:443/bg/a/view/kitajka-otstrani-ashli-barti-v-nu-jork-174439", "text": "18-ата в схемата при жените Цян Ван се разправи с втората в света и шампионка от „Ролан Гарос“ Ашли Барти (Авл), като я отстрани след 6:2, 6:4 на US Open. Така китайката, която в момента е първа ракета на своята страна, се класира за пръв път за 1/4-финалите на турнир от Големия шлем. Ван пропусна три мачбола, но при четвъртия успя да затвори срещата, като за това й помогнаха и многото грешки на съперничката – цели 39. В следващия кръг Ван ще играе с бившата номер 1 Серена Уилямс, която победи хърватката Петра Мартич с 6:3, 6:4. За 1/4-финалите се класира и поставената под №16 Йохана Конта. Първата ракета на Великобритания надделя над бившата №1 в света, финалистка в Ню Йорк през 2016 г. и поставена под №3 в схемата Каролина Плишкова с 6:7(1), 6:3, 7:5. Загубата попречи на чехкинята да се класира за четвърта поредна година за четвъртфиналите на US Open и я лиши от възможността да атакува първото място в световната ранглиста. Следващата съперничка на Конта ще е Елина Свитолина (Укр), която надигра местната любимка Медисън Кийс със 7:5, 6:4. С победата Свитолина стана първата украинка, която се класира за финалната осмица в Ню Йорк след Катерина Бондаренко през 2009 г.", "date": "2019.09.02", "title": "Китайка отстрани Ашли Барти в Ню Йорк"}
{"url": "https://www.monitor.bg:443/bg/a/view/petel-pogubi-stopankata-si-174434", "text": "Петел нападнал и убил стопанката си, докато тя събирала яйца във фермата си в Южна Австралия, съобщават от ДПА. Заключението на патолога Роджър Баярд е, че петелът е клъвнал жената по крака, но е уцелил разширена вена, която е предизвикала кръвоизлив и тя е колабирала. Патологът от университета на Аделаида заявил, че този трагичен инцидент показвал колко опасно е кървенето от разширените вени и колко уязвими могат да са възрастните хора. Изследването на патолога е публикувано в специализираното научно списание \"Journal of Forensic Science, Medicine and Pathology\".", "date": "2019.09.02", "title": "Петел погуби стопанката си"}
{"url": "https://www.monitor.bg:443/bg/a/view/krasi-balykov-zaradva-deca-v-bojana-174440", "text": "Съвместният благотворителен проект на Асоциация „Докосни дъгата“ и БФС - „Заедно за отбора“, официално беше открит в Национална футболна база Бояна. Треньорският щаб и футболистите от младежкия национален отбор направиха първото си дарение в подкрепа на деца в неравностойно положение от цялата страна. Програмата има за цел да осигури възможност на определен брой непривилегировани подрастващи да тренират футбол, като поема всички разходи за спортно-тренировъчната им дейност в рамките на една календарна година. Първото събитие в рамките на програмата протече с участието на играчите и треньорите на България U21, а специалната изненада в края на церемонията бе появата и на националния селекционер на мъжете Красимир Балъков. Малчуганите бяха зарадвани със специални подаръци и получиха възможност за снимки и автографи с треньорите и футболистите на младежкия национален отбор, както и с Балъков. Програмата „Заедно за отбора“ е естествено продължение на национална кампания „Мисия спорт на любимите герои“, която БФС и организаторите на Мисията осъществяват през последната година за подпомагане на активния начин на живот на децата в България.", "date": "2019.09.02", "title": "Краси Балъков зарадва деца в Бояна"}
{"url": "https://www.monitor.bg:443/bg/a/view/spored-deklaracijata-mu-pred-ivss-lozan-platil-12-bona-naem-na-jena-si-174442", "text": "Скандалният шеф на Върховния касационен съд Лозан Панов плаща близо 12 000 лв. наем на жена си. Това става ясно от декларацията пред Инспектората на Висшия съдебен съвет, отразяваща имотното състояние на магистратът, обслужващ интересите на олигархията в Темида. Документът бе чакан с интерес, тъй като през пролетта тази година се разбра, че то живее под наем в просторно жилище, в луксозна кооперация, в престижния столичен квартал \"Изгрев\", като наемодател всъщност е фирмата на Елисавета Панова – съпругата на \"съдия №1\". Според декларацията семейството на Лозан Панов ползва 100 кв. м от четиристайното жилище, което е с квадратура от 172 км., за което за периода януари – декември 2018 г. на фирмата на Елисавета Панова – \"Ганева 2000\" са платени 11 735 лв. Самото жилище се оказа придобито на силно занижената цена от 81 000 евро, като според множество публикации действителната стойност на имота е около половин милион лева. Заради това прокуратурата разпореди на НАП извършването на проверка, като за момента не е ясно какво са установили данъчните инспектори. Друга подробност е, че съпругата на председателя на ВКС закупува апартамента си от фирма \"Артекс\" през 2013 г., а две години по-късно собствениците на строителната компания Весела и Пламен Мирянови кумуват на сватбата на Елисавета и Лозан Панови, състояла се на 14 февруари 2015 г. или две седмици след като магистратът поема ръководството на най-висшата съдебна инстанция у нас. В декларацията си Панов посочва, че разполага с 13 000 евро джобни пари, а на влог от заплати и наеми е успял да спести още над 60 000 лв. Малко над 25 000 лв. са доходите на Панов през миналата година от наеми. Изглежда обаче издателската дейност на Елисавета Панова, която наследява немскоезичен вестник след кончината на първия й съпруг, никак не върви, тъй като за миналата година е посочила приходи в размер на 15 000 лв. ИВСС публикува повторно имуществените декларации на съдии, прокурори и следователи за 2018 г. Това се случва два месеца след като ИВСС бе принуден да ограничи достъпа до информацията за имотите и доходите на магистратите, тъй като при технически пропуск в публичното пространство бе пусната декларацията на съдийката Мирослава Тодорова, но без преди това да са заличени личните й данни и тези на семейството й. Така вече публична става дългоочакваната имуществена декларация на Панов, който единствен от членовете на ВСС и тази година предпочете да не подава декларация и пред независимия от съдебната власт контролен орган – Комисията за противодействие на корупцията и за отнемане на незаконно придобито имущество. Нещо, което, например, прави всяка година главният прокурор Сотир Цацаров, без да е принуден по Закона за съдебната власт. Куриозна се оказва ситуацията с друг магистрат, който често търси медийна популярност, а близки до укриващия се от правосъдието фараон Цветан Василев искаха да издигат и за главен прокурор, макар в дипломата му за висше образование да е посочено, че е взел изпита си по Наказателно право с тройка. Става въпрос за следователя Бойко Атанасов, който за периода февруари – юни тази година е успял да внесе 7 (седем) броя декларации в Инспектората на съдебната власт. Не е известно какво обстоятелство, но е видно, че нещо е накарало Бойко Атанасов ударно да погасява банков кредит в размер на 40 000 лв., който е теглен през 2017 г. и е със срок от три години. От първата за 2018 г. декларация на Атанасов се разбира, че към 26 януари т.г. той е трябвало да погасява почти 14 хил. лв. от кредита или близо 1/3 от общия му размер. В рамките на по-малко от пет месеца магистратът погасява пълния размер на кредита, като дължимото в края на месец май вече е нула лева. Като произход на средствата за експресното погасяване на задълженията Атанасов посочва доходи от заплата и от парите за дрехи (около една месечна заплата), които магистратите получават всяка година. Простата сметка показва, че през цялата първата половина на 2019 г., Атанасов би трябвало да е давал почти пълния размер на месечното си възнаграждение на банката, а семейството му да е разчитало единствено на доходите на съпругата му. В крайна сметка Бойко Атанасов успява да изплати дълга си от 40 000 лв. за около две години.", "date": "2019.09.02", "title": "Според декларацията му пред ИВСС: Лозан платил 12 бона  наем на жена си "}
{"url": "https://www.monitor.bg:443/bg/a/view/zaharieva-se-sreshtna-s-palestinskija-si-kolega-174437", "text": "Вицепремиерът и министър на външните работи Екатерина Захариева се срещна в София с палестинския си колега Рияд Малки, съобщиха от МВнР. Захариева изразила позицията на България и на ЕС във връзка с Близкоизточния мирен процес. „Сегашният застой е причина за сериозно безпокойство. В резултат на липсата на политически перспективи може да се окажем свидетели на нови изблици на насилие и напрежение както в Газа, така и в Западния бряг“, заявила Захариева. Според нея в основата на намиране на решение стояло възобновяването на открити и директни преговори между двете страни, както и спазването на международните споразумения от Осло и Париж. България и ЕС потвърждават подкрепата си за намиране на решение на палестинско-израелския конфликт в съответствие с принципа за двете държави, които да съществуват в условията на мир и сигурност. Призоваваме за въздържане от всякакви действия, които могат да влошат обстановката в региона, допълнила  Захариева. На свой ред министър Малки изтъкнал, че сигурността и мирът между Палестина и Израел не засяга само региона, но и целия свят. Гостът благодари на България и сподели, че страната ни „може да бъде мост в отношенията между Израел и Палестина“. „Имаме дългогодишно сътрудничество в образованието. Над 5000 палестинци са завършили в България и те са мостът между нас“, изтъкна министър Захариева. По време на срещата беше обсъдена и възможността български консул да посещава два пъти седмично Рамалла, с цел улесняване на издаването на визи за палестински граждани. Двамата министри се договориха първото заседание на Комисията за сътрудничество между България и Палестина да се проведе догодина. На него ще бъдат преразгледани всички спогодби, подписани между двете страни и ще се изготви ясна програма за бъдещето сътрудничество.", "date": "2019.09.02", "title": "Захариева се срещна с палестинския си колега"}
{"url": "https://www.monitor.bg:443/bg/a/view/dani-petkanov-i-kosio-filipov-sa-novite-popylnenija-na-predi-obed-174425", "text": "Лудият репортер, както често наричат Даниел Петканов, отново ще влезе в любимата си роля с идването на новия телевизионен сезон. Той се присъедини към редиците на предаването „Преди обед“ на bTV, където ще води рубриката „Скрити таланти“ и заедно с водещите Деси Стоянова и Сашо Кадиев ще тества своите граници в екстремно-смешни предизвикателства. Второто ново лице е новинарят Косьо Филипов, който ще влезе в съвсем нови предизвикателства в авторската си рубрика „Разкажи ми песен“. В нея всяка седмица той ще разкрива историите на талантите зад емблематични български песни чрез музикални пътешествия назад във времето, в които текстописци, композитори и изпълнители ще си припомнят какво ги е вдъхновило да създадат евъргрийни като „Клетва“, „Сбогом“, „Елате ни на гости“, „Телефонна любов“ и много други. Водещите Деси и Сашо вече дадоха старт на новия телевизионен сезон с ново високотехнологично студио. Последно поколение технологии ще стои в основата на новата визия на предаването, а репортерите на „Преди обед“ ще пътуват виртуално по целия свят, за да открият забавни хора, места и случки. Началото на учебната година ще бъде открито с поредицата „Отново в клас“, в която популярни личности ще седнат зад чина в собствените си класни стаи, за да разкажат своите ученически истории. Спортът също ще бъде на фокус, защото Венета Георгиева ще среща младите спортни надежди, които се подготвят за игрите в Токио 2020 със старите носители на олимпийската слава. В „Духът на здравето“ д-р Неделя Щонова ще е вярна на стила си да разговаря с международни експерти и да представя всичко актуално в съвременната медицина. Лео Бианки също ще продължи да открива нови кулинарни дестинации и предизвикателства в „Животът е прекрасен“. Предаването ще запази и обичаните и утвърдени поредици като „Мистичната България“, „Албумът“, „Във форма“, „Като на кино“, минутите за мода и пътешествия и различния поглед към света на културата, изкуството, науката и обществения живот.", "date": "2019.09.02", "title": "Дани Петканов и Косьо Филипов са новите попълнения на „Преди обед“"}
{"url": "https://www.monitor.bg:443/bg/a/view/el-maestro-se-sybra-s-despodov-v-avstrija-174444", "text": "Кирил Десподов отново ще работи с Нестор Ел Маестро. Това стана факт, след като футболист номер 1 на България за 2018 година премина под наем от „Каляри“ в австрийския „Щурм“ (Грац), където треньор е сръбският спец. Двамата бяха заедно в ЦСКА и Ел Маестро отлично познава качествата на офанзивния играч. Спецът потвърди за трансфера, а малко след това новината излезе и на официалните сайтове на двата тима. Десподов вече отказа една оферта за преотстъпване от втородивизионния италиански „Кротоне“, но явно предложението на „Щурм“ и шансът отново да работи с Ел Маестро са наклонили везните в полза на сделката. Националът се оказа ненужен в „Каляри“, въпреки че се представи силно в предсезонната подготовка. Според италианските медии ако Десподов покаже добри игри в Австрия, ще получи нов шанс да се бори за титулярно място в италианския тим. Голямата въпросителна бе дали Неймар ще премине в „Барселона“, но до нови преговори с ПСЖ не се стигна. Френският гранд обаче не си губи времето и финалзира две сериозни сделки. Към Париж пое вратарят на „Реал“ (Мадрид) Кейлор Навас, а малко след него на летището в столицата кацна и голаджията Мауро Икарди. Аржентинецът бе изпаднал в немилост в „Интер“ и дори бе отстранен временно от тима, като в крайна сметка успя да се наложи и да си издейства трансфер. След като „Наполи“ не успя да го привлече пък, тимът трябваше да се задоволи с бившия испански национал Фернандо Йоренте, който идва в тима на Карло Анчелоти като свободен агент.", "date": "2019.09.02", "title": "Десподов се събра с Ел Маестро в Австрия"}
{"url": "https://www.monitor.bg:443/bg/a/view/beleznici-za-banda-za-lihvarstvo-i-reket-obzor-174431", "text": "Петима души бяха арестувани за участие в организирана престъпна група за лихварство, изнудване и рекет в столичния квартал „Христо Ботев“. Някои от задържаните имат родствена връзка, а трима от тях имат и други престъпления. За тях има и информация, че са заяви главният секретар на МВР Ивайло Иванов. Групата е действала от 2015 г., като нейни жертви стават хора от нисък социален статус, които не могат да вземат заем от банките, защото хората били безработни или липсвала кредитна история за тях. Обикновено става въпрос за малки суми, които лихварите дават назаем, а получателят трябва да ги плати с Когато длъжникът не успеел да върне борча, следвали насилствени действия от страна на лихварите, уточниха още разследващите. Длъжниците са ставали \"бели роби\", на други им е взето всичко, което притежават. „Няма как да бъде върната такава огромна сума изцяло, освен ако не вземат абсолютно всичко, което притежаваш на твое име, независимо дали говорим за движимо или недвижимо имущество“, заяви зам. главният прокурор Иван Гешев. Гешев сподели притесненията си, че у хората остава чувството, че в някои райони държавата се е оттеглила частично. Той бе категоричен, че прокуратурата и МВР трябва и ще работят за намаляването на битовата престъпност. Заместник главният прокурор допълни, че задълженията си така и тези с нисък, и прокуратурата и МВР имат еднакво отношение спрямо всички нарушители. \"Ние сме в дълг на българските граждани и ще се борим. За богатите хора трябва да има повече задължения и плащания. Ще се постараем, ако някой си мисли, че има различно отношение, то ние с работата си да не правим разлика\", каза още той. Предстои да бъде решено на кои и на колко от петимата задържани ще бъде повдигнато обвинение и каква ще бъде взетата мярка за неотклонение. \"Времената за свободно функциониране на такива групи, такива общности, ако не са свършили, ще свършат. Държавата, прокуратурата и МВР са сериозно ангажирани и виждате какво правим в последната година\", категоричен бе Гешев и допълни, че им потенциал в кратки срокове да бъде прекратен подобен произвол. Той даде за пример акцията в Горна Оряховица за ало-измамите, след която опитите за такива схеми са намалели значително. Зам.-главният прокурор допълни, че предстои и други структури като Комисията за противодействие на корупцията и за отнемане на незаконно придобитото имущество (КПКОНПИ) да бъдат ангажирани, придобити от престъпната дейност\". \"Ще има задължителна проверка от страна на НАП на всички арестувани, включително и като физически лица за доходите им\", посочи Гешев и цитира последния случай от град Левски. \"Задържаните не са работили един ден в живота си, ще бъдат сезирани и ДНСК за незаконно строителство, за да се проверят и палатите, които са построени и ще бъде отнемано всичко, за което се докаже, че е незаконно придобито\", заяви той.", "date": "2019.09.02", "title": "Белезници за банда  за лихварство и рекет (ОБЗОР)"}
{"url": "https://www.monitor.bg:443/bg/a/view/grigor-sreshtu-federer-v-mechtan-1-4-final-na-us-open-174428", "text": "Григор Димитров ще се изправи за осми път в кариерата си срещу Роджър Федерер. Това ще се случи на 1/4-финал на US Open, където българинът ще играе за първи път в историята, а Маестрото за 13-и. Двамата стигнаха до този сблъсък, след като Гришо победи Алекс де Минор (Авл) със 7:5, 6:3, 6:4, а Федерер срази Давид Гофен (Бел) с категоричното 6:2, 6:2, 6:0. С успеха българинът на ранглистата при следващото ѝ обновяване на 9-ти септември. В предишните 7 срещи Димитров успя да спечели едва 2 сета на 5-кратния шампион на САЩ и рекордьор по спечелени титли от Големия шлем. „Ще се опитам да взема максималното. За това тренирам – за да играя такива мачове“, сподели Григор за предстоящия сблъсък с 38-годишния швейцарец. Българинът обаче сподели още, че първо иска да се наслади на успеха си със самото достигане до 1/4-финалите: „Ще седна за 2 часа, за да премисля какво направих през тази седмица. Първо трябва да се насладя на това, което постигнах и после да се завърна на корта“, каза още Димитров. „Никога не бих предвидил, след такова лято и такъв сезон, че ще бъда тук сега, но ето ме. Така че - развълнуван съм - да, но понякога е важно да не гледаш толкова напред, а да се насладиш на момента и да го оцениш. Да продължиш напред. Надявам се, че след няколко дни отново ще съм тук\", каза 28-годишният хасковлия на пресконференцията си в Ню Йорк. Федерер също коментира предстоящия им сблъсък. „Да, справям се добре срещу Григор досега. Но сега предстои нов мач, нов Григор, нов аз. Обичам да го гледам, Нашите мачове винаги са доста оспорвани, защото имаме близък стил на игра. Смятам, че и за двама ни е страхотно, че ще играем един срещу друг, заяви Маестрото и допълни: Тренирахме заедно в Синсинати. Той бе първият, с когото тренирах, когато слязох от самолета. Познавам го добре, ние сме добри приятели. Беше приятно и да играем на Лейвър Къп. Тогава прекарахме цяла седмица заедно. Радвам се, че нещата се подобряват за него. Той спечели в Синсинати преди няколко години, а след това триумфира и на финалите на АТР. След това обаче дойде спад в представянето му. Затова този четвърфинал е важен за него и е страхотен шанс да се изправи срещу мен. Наясно съм, че за него това е голям мач”, каза още Федерер.", "date": "2019.09.02", "title": "Григор срещу Федерер в мечтан 1/4-финал на US Open"}
{"url": "https://www.monitor.bg:443/bg/a/view/spuskaem-aparat-se-otdeli-ot-indijskata-lunna-stancija-chandrajan-2-174430", "text": "Спускаемият модул се отдели успешно от индийската лунна орбитална станция \"Чандраян-2\", преди планираното кацане в района на южния полюс през уикенда, съобщи АП. Всички системи на орбиталния и на спускаемия апарат работят добре. При днешната маневра спускаемият модул \"Викрам\" се отдели от мястото си на върха на орбиталния апарат, където беше монтиран още за изстрелването на мисията на 22 юли. Модулът вече достигна разстояние от около 100 км над лунната повърхност. Спускаемият модул на мисията \"Чандраян-2\" ще се насочи към сравнително равнинен район на 7 септември. Той ще достави на лунната повърхност 27-килограмовия луноход \"Прагиян\", който ще функционира най-малко един лунен ден (14 земни денонощия), за да изследва вече открити водни депозити. Това ще е първият опит на Индия да кацне на естествения ни спътник. Кацането ще е сложно. Директорът на Индийската организация за космически изследвания д-р К. Сиван го описа като \"15 ужасяващи минути\". Ако Индия успешно кацне на Луната, ще стане едва четвъртата държава с подобно постижение след САЩ, Русия и Китай. Индия планира първата си пилотирана мисия за 2022 г.", "date": "2019.09.02", "title": "Спускаем апарат се отдели от индийската лунна станция  \"Чандраян-2\""}
{"url": "https://www.monitor.bg:443/bg/a/view/anglijskijat-bandit-mark-fogo-se-zavryshta-za-goljamoto-ska-chane-174423", "text": "С чисто нов албум и то преди да е направил световната си премиера пристига британският бандит Марк Фого. Третото му посещение у нас заедно с холандската му шайка Mark Foggo's Skasters ще е на 12 септември в столичния клуб „Маймунарника“. Концертът им се очертава като голямото СКА-чане тази есен, а начело като най-СКА-чащ ще е лудия Марк Фого. Билетите за шоуто вече са в продажба на цена от 25 лв, а в деня на купона и на място ще са по 30 лв. Изпълнителят на “Hashish from Amsterdam” ще се похвали на българските си фенове и с парчетата от новата тава Ska Pig Returns, като българите ще са сред първите, които я слушат, просто защото тя ще излезе на пазара два дни след концерта в София. Заглавието на албума не е случайно - по подобие (и в продължение) на албума Ska Pig, който е сред най-любимите на феновете на ска в световен мащаб и се счита за класика в жанра. Един от най-добрите пънк и ска изпълнители в света, истинска енергийна бомба на сцената, се е заканил да не ни остави на мира, а да изстиска жизнените сили на публиката и то не за пръв път. Мнозина още помнят паметните му концерти в София от 2007 и 2011 г. и вече нямат търпение за поредната порция купон с негова марка. Преди Mark Foggo's Skasters на сцената ще стъпи българската банда Lady&Gents. Тя бе част от поредицата Summer Distortions в подкрепа на независимите музиканти у нас, която се организира и продължава да се случва с голям успех това лято в “Маймунарника”.", "date": "2019.09.02", "title": "Английският бандит Марк Фого се завръща за голямото СКА-чане"}
{"url": "https://www.monitor.bg:443/bg/a/view/iva-i-velislava-kostadinovi-triumfiraha-na-pirin-folk-2019-174417", "text": "Гласовитите сестри Ива и Велислава Костадинови са големите победителки в тазгодишното 27-мо издание на фестивала за авторска македонска песен „Пирин Фолк“, който се проведе от 30 август до 1 септември в Сандански. Песента „България в сърцето“ донесе на Костадинови първа награда на фестивалното жури и отличието на публиката в Летния театър. Общо 15 композиции на млади автори и на утвърдени вече такива се бориха за призовете. Павле Витанов грабна втора награда на фестивалното жури с песента „Мария, моя севдия“, както и наградата на радио Благоевград. Третото място си делят Васил Вълканов с „Ей, судбо“ и дует „Пирин“ с „Ай, да ми запееш, Македонийо“. Сред останалите лауреати са Валентин Велчев с парчето „Пирински орли“ (награда на журналистическото жури) и дует „Рилско цвете“ с „Родна стряха“ (награда на телевизионните зрители). В Конкурса за изпълнителско изкуство един изпълнител обра цели три награди. Това е Петър Кираджийски, който с песента „Роженският манастир“ спечели наградите на журналистическото жури, телевизионния зрител и на публиката в Летния театър. Ето и останалите отличени: I награда на фестивалното жури – Павле Витанов за изпълнение на песента „Костадине, сине“; II награда на фестивалното жури – Радостина Стефанова за изпълнение на песента „Лиляна, пиле шарено“; III награда на фестивалното жури – Николай Кирчев за изпълнение на песента „Дойди, майко“. Специалните награди затрудниха избора на връчващите, затова се дадоха повече от една: Награда на Кмета и Община Сандански – Песента „Пиринска обич“ в изпълнение на Орлин Делибалтов и песента „Ти, жено, ти“ в изпълнение на Даниел Тошевски Награда на Фен Фолк ТВ – песента „Обич-орисия“ в изпълнение на Дафина Димитрова и песента „Пиринска мома хубава“ в изпълнение на Иван Паланов. Тази година организаторите от Фен Фолк ТВ и Община Сандански почетоха със специален приз двама от авторите-доайени за фестивала: композиторът Никола Ваклинов и текстописката Катя Кирянова.", "date": "2019.09.02", "title": "Ива и Велислава Костадинови триумфираха на „Пирин Фолк“ 2019"}
{"url": "https://www.monitor.bg:443/bg/a/view/cska-gotvi-nov-transfer-levski-se-kachva-na-lager-174432", "text": "ЦСКА ще направи опит да се подсили с класен чужденец, който може да играе като централен или дефанзивен халф. Според информация на БТА „червените“ са в напреднали преговори с играча и се очаква трансферът да бъде финализиран в близките дни. На „Българска армия“ искат да подсилят средната линия, след като италианецът Диего Фабрини напусна, а португалецът Рубен Пинто беше отстранен от представителния отбор. По време на паузата в първенството ЦСКА ще изиграе контрола в „Поморие“ в събота от 17.30 часа на стадиона в град Стралджа. В „Левски“ пък ще се качат на подготвителен лагер в Добринище. „Сините“ заминават за планинския курорт в четвъртък и ще се приберат в София на 9 септември, понеделник. На 8 септември, неделя, „сините“ ще изиграят контрола като съперникът ще бъде обявен допълнително. „Сините“ получиха четиридневна почивка заради паузата на националните отбори. В същото време от СДВР съобщиха за само седем задържани около играното в неделя дерби между ЦСКА и „Левски“. Трима са били арестувани заради притежание на наркотици, двама са хванати със забранени предмети, един за неизпълнение на полицейско разпореждане и един за хулиганство. Трима пък не са допуснати до стадиона и са върнати преди срещата, защото са били във видимо нетрезво състояние. От полицията отчитат, че бройката на провинилите се спада с всеки изминал мач между двата тима, като скоро не са регистрирани познатите от минали години масови сбивания и задържане на групи от по 50 и повече човека.", "date": "2019.09.02", "title": "ЦСКА готви нов трансфер, „Левски“ се качва на лагер"}
{"url": "https://www.monitor.bg:443/bg/a/view/polsha-e-bila-shpionirana-ot-kitaj-174429", "text": "Президентът на Полша Анджей Дуда обяви, че контрарузнавателните служби на страната са разкрили шпионаж от страна на Китай на нейна територия. \"Полските служби за сигурност проведоха и провеждат действия в това отношение, като са разкрили опити, които могат да бъдат квалифицирани като действия с шпионски характер\", изтъкна Дуда по време на съвместна пресконференция с вицепрезидента на САЩ Майк Пенс. Той добавил, че прокурори анализират получената информация и ако решат да продължат с разследването, тогава съдът ще вземе решение по въпроса.  ", "date": "2019.09.02", "title": "Полша е била шпионирана от Китай"}
{"url": "https://www.monitor.bg:443/bg/a/view/vremeto-e-podhodjashto-za-carevichna-jytva-174360", "text": "В началото на септември агрометеорологичните условия ще се определят от сухо, топло, а на много места в полските райони - и от горещо време, което ще ускори протичането на последните фази от развитието на късните полски култури. През първата седмица от месеца при среднокъсните хибриди царевица ще се наблюдава восъчна и пълна зрелост, а при късните ще протича млечна и преход към восъчна зрелост. През повечето дни от първото десетдневие условията ще се задържат подходящи за провеждане жътвата на слънчогледа, за освобождаване на площите от по-ранните хибриди царевица. В края на десетдневието се прогнозира понижение на температурите и промяна в агрометеорологичните условия. Очакваните валежи, след задълбочилото се засушаване в края на лятото, ще подобрят състоянието на горните почвени слоеве, което е предпоставка за по-качествено провеждане на предсеитбените обработки и сеитбата на зимната рапица. Оптималните агротехнически  срокове за сеитбата на рапицата са до края на второто десетдневие на септември. През второто и третото десетдневие агрометеорологичните условия ще се определят от температури близки до климатичните норми. До средата на септември късните царевични хибриди ще приключат развитието си, при ориза ще се наблюдава восъчна и пълна зрелост, при захарното цвекло – техническа зрелост. През третото десетдневие, по-рано от обичайните срокове, късните винени сортове грозде ще встъпят в технологична зрялост. При памука ще се наблюдава фаза узряване. Прогнозираните валежи през втората половина от второто и началото на третото десетдневие ще бъдат от важно значение за нормалното поникване на рапицата. В районите, където влагата не е лимитиращ фактор, при засетите в агротехнически срок посеви в края на септември ще се наблюдава фаза поникване. Във фаза поникване сериозни повреди по рапицата нанасят рапичната стъблена бълха (възрастни индивиди) и рапичната листна оса (лъжегъсеници), което изисква в тази фаза да се проведе обследване за установяване появата и числеността на вредителите. При плътност надвишаваща прага на икономическа вредност (ПИВ за рапична стъблена бълха - 2 бр. бръмбари на м²; ПИВ за рапична оса 2-3 броя лъжегъсеници на м²) е наложително третиране. През септември при зеленчуковите култури от късното полско производство не трябва да се подценява растителната защита срещу гъсениците от третото поколение на памуковата нощенка, които нанасят повреди и влошават качеството на зеленчуковата реколта. През третото десетдневие от месеца във високите полета не се изключва вероятността за образуване на слани, което трябва да се има предвид при прибиране на зеленчуковите култури, подлежащи на осланяване (домати, пипер)      ", "date": "2019.09.02", "title": "Времето е подходящо за царевична жътва  "}
{"url": "https://www.monitor.bg:443/bg/a/view/aga-na-milko-lazarov-trygva-po-amerikanskite-kina-174433", "text": "Българският филм „Ага“ на режисьора Милко Лазаров ще получи широко разпространение и в Съединените американски щати. В домакин на официалната премиера на заглавието ще се превърне Ню Йорк, като прожекцията е заложена за тази сряда (4 септември). Щатите са поредната дестинация, до която достига „Ага“. Филмът вече е получил разпространение в страни като Австралия, Нова Зеландия, Китай, Полша, Швейцария, Франция и Германия. От кинофестивали по целия свят пък лентата е събрала над 40 отличия. Миналата година „Ага“ закри основната програма на Берлинале, получи главната награда \"Най-добър филм\" в селекцията \"Седмица на критиката\" на кинофорум в Кайро, грабна „Златна роза“ от родния фестивал във Варна и мн. др. Сюжетът на заглавието разказва за живота на двама инуити, Нанук и Седна, които живеят някъде накрай света - сами в бялата пустош на далечния Север, така както са живели първите хора – без големи въпроси, без претенции и амбиции, без агресия – ден след ден. Дъщеря им Ага ги е напуснала и след смъртта на Седна, Нанук тръгва да я търси.", "date": "2019.09.02", "title": "„Ага“ на Милко Лазаров тръгва по американските кина"}
{"url": "https://www.monitor.bg:443/bg/a/view/nacionalite-po-sportna-gimnastika-s-tri-medala-v-mersin-174438", "text": "Голям успех постигнаха българските национали на Световната купа по спортна гимнастика в Мерсин, Турция. Нашите момчета се прибират с три медала. Дейвид Хъдълстоун спечели сребро на прескок, а Йордан Александров взе две бронзови отличия - на успоредка и на висилка. Друг от българските състезатели - Мартин Мишев, се нареди четвърти на халки, след като влезе с трети резултат във финала. Тримата ни представители се класираха за общо седем финала в Мерсин. Четири бяха с участието на Йордан Александров - на земя, халки, прескок и висилка, като българинът бе с първи резултат от квалификациите.", "date": "2019.09.02", "title": "Националите по спортна гимнастика с три медала в Мерсин"}
{"url": "https://www.monitor.bg:443/bg/a/view/2-1-mln-lv-subsidii-za-fermi-postradali-ot-prirodni-bedstvija-174414", "text": "Управителният съвет на ДФ „Земеделие“- РА утвърди финансов ресурс от 2,144 млн. лева по схема на държавна помощ „Помощ за компенсиране на щетите по земеделските култури, причинени от неблагоприятни климатични условия, които могат да бъдат приравнени на природни бедствия“. Отпуснатите средства се разпределят за щети, настъпили през 2019 г. за определен процент от производствените разходи за различните земеделски култури. Зърнено-житни, зърнено-бобови култури и слънчоглед - до 30%. За фуражни - до 80% и за плодове, зеленчуци,етерично-маслени, технически култури - до 80%; На подпомагане подлежат земеделски стопани, които притежават констативни протоколи за 100% пропаднали площи през 2019 г. със земеделски култури в резултат на неблагоприятни климатични условия. Предстои да бъдат изготвени указания за предоставяне на помощта.", "date": "2019.09.02", "title": "2,1 млн. лв. субсидии за ферми пострадали от природни бедствия"}
{"url": "https://www.monitor.bg:443/bg/a/view/njama-gen-na-ednopolovata-lubov-174415", "text": "Дали обичаш мъже или жени не се определя от един-единствен ген, а от много зони в генома, като от значение са множество неуловими негенетични фактори, сочат резултатите от изследване, цитирани от световните информационни агенции. Такива са заключенията от извършения от учени от Европа и САЩ анализ на половин милион генетични профила. \"Резултатите от изследването хвърлят светлина върху генетичната основа на еднополовото сексуално поведение - заяви Бенджамин Нийл от института Броуд в Кембридж, Масачузетс. - На практика е невъзможно да се предскаже сексуалната ориентация на човек въз основа на генома му.\" Най-широкомащабното по вида си изследване е ползвало данни за над 470 000 души, които предоставили ДНК проби и информация за начина си на живот на \"Байобанк\" във Великобритания и американската компания 23andMeInc. Някои от откритите генетични вариации присъстват и у мъжете, и у жените. Две от откритите у мъже се намират близо до гени, свързани с плешивостта и усещането за мирис. Това повдига интригуващи въпроси как хормони, свързани със секса и мириса, влияят върху еднополовото сексуално поведение. Важно е също, че повечето участници били интервюирани за честотота на еднополовите си сексуални контакти, но не и дали се идентифицират като гейове и лесбийки. \"Сканирахме целия човешки геном и открихме едва 5 местоположения, наречени локуси, които са ясно свързани с това дали човек съобщава за еднополово сексуално поведение\", отбеляза биологът Андреа Гана от Института по молекулярна медицина във Финландия. Той уточни, че по-малко от 1 процент от генетичните вариации са свързани с признанията на участниците за еднополово сексуално поведение. От значение е също друг фактор - средата, в която човек израства и живее. Учените направиха сравнение с човешкия ръст, припомняйки, че генетичният ефект е безспорен - ръстът ни е свързан с този на родителите ни. Но генетиката не обяснява всичко - храненето в детството също е от значение. Вероятно съществуват стотици и дори хиляди други маркери, които бъдещи анализи могат един ден да открият. \"Става въпрос за комплексно поведение, при което генетиката играе незначителна роля. Ефектът от заобикалящата среда съществува, но не успяхме да преценим значението му\", поясниха от 23andMeInc. Резултатите от изследването са публикувани в сп. \"Сайънс\".", "date": "2019.09.02", "title": "Няма ген на еднополовата любов"}
{"url": "https://www.monitor.bg:443/bg/a/view/cvetan-vasilev-plashta-za-kyrvav-protest-sreshtu-geshev-174418", "text": "Кървави провокации на протеста, които сами организират срещу кандидата за главен прокурор Иван Гешев подготвят марионетките на Цветан Василев от НПО-то му БОЕЦ. Това съобщава , като се позовава и на постове на демонстриращия тесните си връзки с Василев председател на организацията Георги Георгиев. Протестът е свикан за 12 септември, като освен призивите за сваляне на властта и лозунгите против избора на Иван Гешев за главен прокурор, е обявена и безсрочна блокада на съдебните палати в страната. Цял месец вече Георгиев и малобройните му привърженици във фейсбук нагнетяват обстановката, като освен нецензурния им уличен език, изпъстрен с обиди, се забелязват и откровени призиви за саморазправа, кръв и павета, които трябвало да полетят към враговете на Цветан Василев, припомнят от \"Канал 3\". Отчаянието на подсъдимите олигарси, които стоят зад този нов опит за дискредитиране на институциите, търсещи им отговорност за извършените престъпление, очевидно е достигнало връхната си точка, щом провокациите към улично насилие се поощряват усилено. Постовете на Георги Георгиев във фейсбук открито призовават към насилие и кръв. Привържениците на Георгиев също обявяват, че ще се бият с полицията, дори дават и съвети как да се осъществят провокациите. Така, след като ограби КТБ и милиарди от спестяванията на българите, сега Цветан Василев е решил, че този път ще играе ва банк и в последен опит да получи индулгенция, ще плаща на хулигани, за да чупят глави по площадите. Да виждаш обаче спасението си от подсъдимата скамейка в кървава „гражданска революция“, е последен стадий на престъпното ти мислене. А ако границата действително бъде премината и има изблици на насилие от платените му сподвижници към органите на реда, то тогава полицията не само трябва адекватно да осигури спокойствието и вътрешния ред, а и с всички мерки да озапти престъпните орки на Василев, мислещи си, че демокрацията се изразява в правото им да препятстват с насилие правораздавателните органи да си вършат работата.   ", "date": "2019.09.02", "title": "Цветан Василев плаща за кървав протест срещу Гешев"}
{"url": "https://www.monitor.bg:443/bg/a/view/prijateli-sybra-toni-storaro-i-turskata-zvezda-sibel-djan-v-antalija-174416", "text": "Тони Стораро зарадва феновете на балканската музика, като изпя в дует на три езика песента „Приятели“ с една от любимите си турски певици Сибел Джан. Човека Глас бе на екскурзия със семейството си в Анталия, като признава, че е избрал мястото за почивка именно заради планираното участие на Джан в хотела. Във вечерта на концерта Стораро отива заедно с цялата си фамилия, а след като го забелязала самата турска звезда го помолила да се качи на сцената при нея. разкрива изпълнителят на „Ах, сърце мое“. Двамата изпълнили песента „Приятели“, която Стораро пее заедно със Зафирис Мелас от Гърция. Сибел Джан също е откупила правата за нея и я е популяризирала в нейната родина. „За пореден път се убеждавам, че музиката няма граници! Тя преодолява всички различия и събира хората, а в нашите балкански сърца тупти един и същи ритъм!“, казва още по повода Стораро.", "date": "2019.09.02", "title": "„Приятели“ събра Тони Стораро и турската звезда Сибел Джан в Анталия"}
{"url": "https://www.monitor.bg:443/bg/a/view/lipsata-na-seks-sled-50-godishna-vyzrast-opasna-za-zdraveto-174419", "text": "Не е необичайно след определена възраст интересът на двойките към секса да спадне. Британски учени обаче призовават към активен полов живот след 50-годишна възраст, тъй като отсъствието на интимна близост може да доведе до здравословни проблеми, пише в. \"Дейли мейл\". Изследването на специалисти от университета Англия Ръскин е обхванало близо 6000 мъже и жени. Резултатите от него показват, че представителите на силния пол страдат повече от липсата на секс. Учените са установили, че за 63 процента от мъжете нередовният полов живот крие риск от развитието на онкологични заболявания. При жените липсата на интимност често се изразява в ниско самочувствие и лошо настроение. Изследователите твърдят също, че активният полов живот понижава риска от заболявания като артрит и диабет.", "date": "2019.09.02", "title": "Липсата на секс след 50-годишна възраст опасна за здравето"}
{"url": "https://www.monitor.bg:443/bg/a/view/material-se-samounishtojava-na-dnevna-svetlina-174421", "text": "Учени от Джорджийския технологичен институт в САЩ са създали по поръчка на министерството на отбраната полимер, който се самоунищожава под въздействието на слънчева светлина, съобщава сайтът Phys.org. За целта специалистите са включили в полимера фоточувствителна добавка, която абсорбира светлината и катализира деполимеризацията. Полимери от този тип могат да бъдат използвани за производство на парашути и безпилотни летателни апарати, които могат да изчезнат \"по команда\" веднага след употреба. Учените освен това са измислили как да спрат деполимеризацията или да я отложат за определено време - час, два или три. Технологията има потенциал и за невоенна употреба. Например, изследователите са създали изчезваща смола за временно лепило, която може да се използва в строителни материали. Специалистите виждат потенциалното й приложение и в сензори за наблюдение на околната среда, които след като приключат събирането данни, да бъдат унищожавани, за да се избегне замърсяването й.", "date": "2019.09.02", "title": "Материал се самоунищожава на дневна светлина"}
{"url": "https://www.monitor.bg:443/bg/a/view/stroitelstvoto-na-metroto-do-krasno-selo-prikluchva-v-kraja-na-oktomvri-174426", "text": "Строителството на първия етап от третия лъч на метрото в участъка между бул. “Патриарх Евтимий” - НДК - „Красно село“ ще приключи в края на октомври. Това стана ясно при инспекция на строежа на кмета на София Йорданка Фандъкова, транспортният министър Росен Желязков и шефа на „Метрополитен“ Стоян Братоев. След приключване на строителните дейности, ще започнат изпитания на влаковете и цялостната автоматика. Вторият етап от третия лъч, който ще стига до „Овча купел“ и Горна баня ще е готов догодина. По третия метродиаметър ще бъдат пуснати нови влакове, които са с намалено потребление на електроенергия, намалени нива на шум, както и с опция за движение без машинист. Целите влакове са проходим, за разлика от тези в момента, при които вагоните са отделени. Освен това на новите станции ще има прегради с височина 1,5 м, които ще разделят пероните и влака. „Едновременно със строителството на новите станции на места се изгражда нова градска инфраструктура – ВиК мрежи, улично осветление, топлофикационни и газопроводни мрежи и нови пътни настилки на отделни булеварди“, уточниха от „Метрополитен“. При откриването на третия лъч се очаква 600 хиляди пътници дневно да използват подземния превоз. Очакванията са от периферните точки на града до центъра да се стига за 16 минути. С новата метроотсечка пътният трафик ще бъде намален с 25%. Третата линия ще има връзки с над 55 автобусни и тролейбусни спирки.", "date": "2019.09.02", "title": "Метрото стига „Красно село“ в края на октомври"}
{"url": "https://www.monitor.bg:443/bg/a/view/objasniha-zashto-ne-si-struva-da-se-spori-s-jena-174422", "text": "Учени от Каролинския институт в Стокхолм твърдят, че жените са по-добри в споровете заради особеностите на паметта им, съобщи в. \"Дейли мейл\". Жените си спомнят по-добре конкретни събития, разговори, емоции, къде какво е сложено. Това им дава предимство в споровете. Причината е, че са с по-добра епизодична памет. Епизодичната памет е способността за помнене на автобиографични събития, като какво се е случило миналата седмица или дали котката е нахранена сутринта. Специалистите са анализирали резултатите от повече от 600 изследвания, извършени от 1973 г. до 2003 г. и обхванали над 1,2 милиона души. Въпреки предимството на жените в епизодичната памет, мъжете не са съвсем ощетени, защото има и други видове памет, в които те са по-добри. Те например нямат проблеми да намерят къде са оставили колата, защото помнят по-добре пространствена информация. Епизодичната памет е чувствителна и затова е по-податлива на негативни фактори, като липса на сън, стрес, стареене. Специалистите се надяват, че мега изследването им ще повдигне нови въпроси за паметта и разликите между двата пола.", "date": "2019.09.02", "title": "Обясниха защо не си струва да се спори с жена"}
{"url": "https://www.monitor.bg:443/bg/a/view/monasi-ot-shaolin-osvobojdavat-energijata-ki-u-nas-174420", "text": "Физически и психически възможности без ограничения – тайната на тези способности пазят векове наред монасите от Шаолин. Далеч от очите на хората, затворени в своите планински храмове, те разширяват идеята за възможностите на човек от съвсем малки. В последните 25 години, част от тях надигат завесата за способностите си със спектакли, с които пътуват по цял свят. 18 майстори на Кунг фу и техният възрастен учител ще посветят в тайните си и българската публика през 2020 г. Монасите ще гостуват в София, на 22 февруари в зала 1 на НДК и във Варна, на 24-ти в ДКС, а билетите са представленията им вече са в продажба. Пропуските за Повече от 1500 години легендарните монаси от Шаолин Кунг Фу са Майстори на енергията. Вътрешната енергия на човека – Ки и нейното овладяване, води до невероятни постижения, които изглеждат невъзможни за обикновените хора. Тя може да бъде блокирана или стимулирана чрез медитация и техники на дишане, така че да се изолира болка или нараняване за кратък период от време, а също така може да бъде използвана и за лечение. В манастира Шаолин, в близост до свещената планина Суншан, дзен будистите започват да практикуват физическо и духовно усъвършенстване още от най-ранна възраст. 18-те монаси чрез майсторски изпълнени физически упражнения. Те ще демонстрират ненадминатото си Кунг Фу и Ки Гонг майсторство, постигнато с дългогодишен труд. Българската публика ще се потопи в тайните на китайската философия и митове, мъдростта на дзен будизма и изумителни сцени, постигнати благодарение на овладяването на вътрешната Ки енергия. Интерактивните спектакли ще помогнат на публиката да надникне в тайнствения свят на китайските монаси и тяхната мистична енергия.", "date": "2019.09.02", "title": "Монаси от Шаолин освобождават енергията Ки у нас"}
{"url": "https://www.monitor.bg:443/bg/a/view/fandykova-vliza-za-chetvyrti-pyt-v-bitkata-za-sofija-174408", "text": "Кметът на София Йорданка Фандъкова ще се кандидатира за четвърти път начело на града на изборите в края на октомври. Новината съобщи самата тя, след като инспектира строителството на третия лъч на метрото. “Кандидатирам се за нов мандат за кмет на нашия град. В последните десет години София се развива и променя не с приказки, а с много работа. Решението ми не е спонтанно, то се основава на чувството ми за отговорност към голямото доверие, което получавам през всичките години. Обратното решение би означавало предателство към усилията за промяна на всеки един гражданин”, обяви Фандъкова. Тя съобщи още, че ще заложи на нов екип, с който ще имат три основни цели – активната работа в кварталите с акцент върху малките улици и паркирането, продължаването на работата по превръщането на София в зелен и част град, както и дигитализацията. За следващия период екипа на Фандъкова обмисля изграждане на осем нови паркове. Работата по „Зеления ринг“, с който трябва да се свържат кварталите и паркове, също ще продължи. Относно дигитализацията тя обясни, че ще бъде насочена основно в работата на общинската администрацията. „Активното използване на технологиите в работа на общината е с цел по-голяма прозрачност, контрол и удобство за хората и бизнеса“, посочи Фандъкова. Тя обясни, че най-големият стратегически обект за града си остава метрото и допълни, че този месец започва и разширението на Южната дъга от „Младост“ до АМ „Тракия“. „За мен винаги проектите за града са били най-важни“, отсече градоначалникът и си припомни, че преди 10 години е започнала работа в условия на тежки кризи, който днес вече никой не помни. Фандъкова не разкри с кои хора от екипа си възнамерява да се раздели, но каза, че ще разчита в предизборната кампанията на сегашния шеф на Столичния общински съвет Елен Герджиков, заместника му Николай Стойнев, както и председателя на културната комисия Малина Едрева. „Очаквам в листата на ГЕРБ като гражданска квота да се включат изтъкнати специалисти в различни сфери, защото имаме нужда от нова енергия. Ще разчитам на хората, които досега работиха честно“, каза още Фандъкова. Относно критиките за ремонтите в града, тя отвърна, че очаква до изборите да се отрича всичко направено и да се изтъкват проблемите. Фандъкова обаче призна, че е допускала грешки при преценката си за хора и ситуации, но от тях си е направила нужните анализи. Градоначалникът не пожела да коментира и евентуална кандидатура за кмет на омбудсмана Мая Манолова. „Хората ще покажат дали желаят да се продължи работата за промяната на града“, каза Фандъкова. До момента официална заявка за мястото на Фандъкова са направили Борислав Игнатов от “Демократична България” и Борис Бонев от “Спаси София”. Омбудсманът Мая Манолова все още не е потвърдила информацията, че и тя ще се бори за кметския стол. Фандъкова е начело на столицата от 2009 г., когато след частични избори довърши мандата на Бойко Борисов, който стана премиер. На редовния местен вот през 2011 и 2015 г. софиянци също й гласуват доверие като я избират за градоначалник.", "date": "2019.09.02", "title": "Фандъкова влиза за четвърти път в битката за София (ОБНОВЕНА)"}
{"url": "https://www.monitor.bg:443/bg/a/view/gruzinskijat-premier-podade-ostavka-174424", "text": "Премиерът на Грузия Мамука Бахтадзе обяви днес своята оставка, като каза, че е \"изпълнил своята мисия\", предадоха световните медии. Той написа във Фейсбук, че остава член на управляващата партия \"Грузинска мечта\" и \"предан войник\" на своята страна и пожела успех на бъдещия лидер на правителството. Бахтадзе обеща, че ще разкаже по-подробно за причините за оставката си и за извършената работа като премиер на среща с представители на медиите, която ще се състои по-късно днес. Той пое премиерския пост през юни 2018 г., а преди това бе финансов министър. Според грузинската конституция заедно с премиера в оставка автоматически излиза и цялото правителство. Министрите ще продължат да изпълняват функциите си до утвърждаване от парламента на нов премиер и нов кабинет. Това трябва да стане в двуседмичен срок. Очаква се утре парламентарното мнозинство (на управляващата партия) да посочи името на приемника на Бахтадзе, каза пред журналисти днес заместник-председателят на парламента Георгий Волски. \"Засега не можем да кажем нещо със 100-процентна точност. В ход е обсъждане, утре всичко ще стане известно\", посочи той. Според грузински медии овакантеният пост ще бъде зает от досегашния вицепремиер и министър на вътрешните работи Георгий Гахария.", "date": "2019.09.02", "title": "Грузинският премиер подаде оставка"}
{"url": "https://www.monitor.bg:443/bg/a/view/karakachanov-pyrvijat-su-25-shte-byde-vyrnat-sled-10-meseca-ot-belarus-174405", "text": "Първият самолет СУ-25, който бе изпратен за ремонт в Беларус преди дни, ще бъде готов и ще се върне у нас след 10 месеца. Това обяви пред жирналисти военният министър Красимир Каракачанов след откриването на учебната година във Военната академия “Георги Раковски”. “След доставката на първия самолет за ремонт в Беларус, 10 месеца след това, трябва да се върне първият от ремонтираните и така в рамките на всеки месец по един. Тоест въпреки забавянето, което се получи за незнайни за мен причини или по-скоро не желая да ги коментирам, ще успеем да се включим в графика. Когато пристигнат първите 2 самолета няма да се наложи да приземяваме щурмовата авиация”, категоричен бе той. “След сключването на договора за Ф-16 протече още една процедура, с която на практика бяха отпуснати още 60 млн. долара от страна на САЩ, пари, които бяха одобрени от Конгреса. Цената се свали с още 60 млн. долара така и те могат да бъдат използвани само по този проект. Удължихме срока за подаване на оферти за флота за построяването на 2-та нови кораба заради летния сезон, очакваме и от там оферти. Проектът за бронираните машини също се движи.”, обобщи Каракачанов. Подчерта, че вероятно до края на годината ще бъде подписан договора за флота, а в началото на следващата този за бронираните машини. Обясни, че в договорите има клауза за задължително участие на български фирми, но те няма да правят целите машини, а само ще предоставят части за тях. Две от офертите за корабите досега са близо до тавана, едната даже е малко над него. Затова сме дали един месец срок за подобряване на офертите, каза още той. На въпрос колко над договорената цена за Ф-16 е надплатила България заради промяната в цената на долара, зам.-министъра на отбраната Атанас Запрянов, отговори: Първите няколко дни имахме 17 млн. долара отгоре, но на следващия ден валутата бе благоприятна и затова се балансира в това, което е предложил парламента. В момента текат конкурси за около 500 човека, ще пуснем нови конкурси през септември и за определените квоти, които имаме. Конкурсите ги правим по изисквания, не сме ги свалили, подчерта пък началникът на отбраната ген. Андрей Боцев. На въпрос колко от кандидатите отговарят на изискванията, Каракачанов обясни: Винаги има кандидати, които не покриват изискванията. В някои години и от 30 до 40%. Процентът не е малък. Трябва да се каже обаче, че критериите са много високи и то в някои конкретни случаи. Всеки ден ни се налага с ген. Боцев да се занимаваме с подобни случаи, в които чисто административно или поради завишени изисквания, кандидати отпадат. Това е малко динамичен процес, защото когато ти направят едно изследване, то днес може да покаже едни данни, но тук трябва да сме по-гъвкави, защото те не отразяват действителното положение. Имаше фрапантни случаи, в които на кандидат му казват “ти имаш проблеми с бъбреците”, а на следващото изследване се оказва, че то е било моментна криза, а не кандидатът да не бъде приет. Не сме предложили още нов кандидат за директор на служба “Военна информация”. Има изпълняващ длъжността от сегашните директори. Ще предложим, но първо той трябва да бъде съгласуван. Както знаете президентът наложи вето на този закон и когато се гласува, ще дойде време и за тази процедура, категоричен бе той.", "date": "2019.09.02", "title": "Каракачанов: Първият СУ-25 ще бъде върнат след 10 месеца от Беларус "}
{"url": "https://www.monitor.bg:443/bg/a/view/ivan-petkov-predi-syrbija-klasen-sypernik-no-nie-syshto-mechtaem-174404", "text": "\"Трудно ще е. Очаква ни един от най-класните съперници. Ние обаче също имаме своите мечти. Ще направим всичко възможно да възстановим състезателките и да излезем по най-добрия начин в срещата\", сподели селекционерът на националния ни тим по волейбол за жени Иван Петков за предстоящия 1/4-финал на европейското първенство. Двубоят срещу сръбкините е на 4 септември, сряда от 17:00 часа в турската столица Анкара. Двата състава вече изиграха един мач в груповата фаза, когато Сърбия победи с 3:1 гейма. Другите три четвъртфинала са: Турция - Холандия, Полша - Германия и Италия - Русия. България влезе в Топ 8 на европейското с категоричен успех с 3:0 гейма над Азербайджан. \"Голямо браво на момичетата. Играха добре, спазиха всички тактически указания. Бяхме по-добрият тим и закономерно победихме. Всички бяхме пределно мотивирани, много концентрирани и ентусиазирани. Момичетата показаха, че са страхотен колектив\", заяви доволният селекционер Иван Петков пред bgvolleyball.com и добави: \"Третата част бе по-оспорвана, но това е нормално след двата бързи гейма в наша полза. Азербайджан има млади състезателки с бъдеще, които играя в чужбина. Не е толкова лесно да бъде победен.\"", "date": "2019.09.02", "title": "Иван Петков преди Сърбия: Класен съперник, но ние също мечтаем"}
{"url": "https://www.monitor.bg:443/bg/a/view/horata-promenjat-planetata-ot-4000-godini-174413", "text": "Американски и германски учени твърдят, че проблемите с глобалното затопляне се коренят във времето още преди египетските пирамиди, когато първите земеделци са започнали да променят планетата и климата й, пише в. \"Мирър\". Това е много по-рано от предишните реконструкции. Периодично обработване на земята и животновъдство е имало върху 40 процента от сушата преди 4000 години. Постоянното обработване е било широкоразпространено преди 2000 години - 1000 години по-рано, отколкото мислеха специалистите досега. \"Това означава, че идеята за човешкото въздействие върху природата като ново явление е твърде фокусирана върху близкото минало\" - каза д-р Лукас Стивънс от университета на Пенсилвания. \"Науката се фокусира върху това как съвремието е различно от миналото. Мисля, че настоящото изследване дава коректор, като показва, че макар и промените напоследък да са ускорени, хората правят това отдавна\". Учените от университетите на Аризона и Пенсилвания и от института за човешка история \"Макс Планк\" са изследвали използването на земята за периода отпреди 10 000 години допреди 170 години. Изучаването на взаимодействието на хората с природата в древността и през дълъг период от време може да даде идеи за справяне с бъдещи проблеми. За изследването си учените са работили с информация от цял свят, като са разпратили на колеги 700 регионални анкети.", "date": "2019.09.02", "title": "Хората променят планетата от 4000 години"}
{"url": "https://www.monitor.bg:443/bg/a/view/6-3-poskypnaha-nedvijimostite-prez-polugodieto-v-gyrcija-174406", "text": "Цените на жилищата се повишиха с 6,3% през първата половина на 2019 г., сочат данни на Централната банка на Гърция, цитирани от „Катимерини“. Ръстът е много по-висок от отчетения през миналата година от 1,7%. През второто тримесечие на 2019 г. цените на апартаментите (в номинално изражение) са се увеличили средно със 7,7% в сравнение със съответното тримесечие на 2018 г. ревизираните данни, през първото тримесечие на 2019 г. съответното увеличение е 4.9%. Новите апартаменти (до 5 години) са скочили със 7,7%, а старите – със 7,6 на сто. За цялата 2018 г. цените на „нови“ и „стари“ апартаменти се повишиха със среден годишен темп съответно от 1,9% и 1,6%. Анализът на данните по географски регион показва, че увеличението на цените на апартаментите през второто тримесечие на 2019 г. спрямо съответното тримесечие на 2018 г. е било 11,1% в Атина, 7% в Солун, 4,1% през други големи градове и 4,9% в останалата част от страната. Във всички градски райони на страната, цените на апартаментите са се повишили с 8% през второто тримесечие на 2019 г. в сравнение със същия период на 2018 г. Въз основа на преработените данни, първото тримесечие на 2019 г. съответното увеличение на цените на апартаментите в градските райони е 5,2%.", "date": "2019.09.02", "title": "6,3% поскъпнаха недвижимостите през полугодието в Гърция"}
{"url": "https://www.monitor.bg:443/bg/a/view/investirat-blizo-6-mln-lv-za-razvitieti-ribarstvoto-vyv-varnensko-174410", "text": "5 935 405 лв. е общият бюджет на двете варненски местни инициативни рибарски групи за 2019 година. Средствата, за които могат да кандидатстват бенефициентите, са осигурени от Програмата за морско дело и рибарство 2014-2020 г., съобщават от Областния информационен център-Варна. Местна инициативна рибарска група „Бяла-Долни чифлик-Аврен“ е с общ бюджет за 2019 г. от 3 001 660 лв. Към момента е обявен прием на проекти по мярка „Подкрепа за инфраструктура и дейности за подобряване средата на живот и опазване на околната среда, чрез ефективно използване на екологичните дадености“. Средствата по нея са общо 1 050 000 лв. Основната цел на мярката е да се подобрят околната среда, инфраструктурата и средата на живот в територията на местната инициативна рибарска група, както и да се съхранят местни обекти на националното природно и архитектурно наследство. Крайният срок за подаване на проектни предложения е 31 октомври. Местна инициативна рибарска група „Варна, район Аспарухово-Белослав-Аксаково“ разполага с общо 2 933 745 лв. за финансиране на проектни предложения през тази година. Към момента тя дава няколко възможности за кандидатстване. Отворен е приемът по мярка „Предприемачество на младите в сектор „Рибарство и аквакултури“ и придобиване на умения“, която е с бюджет от 273 498 лв. Целта на тази мярка е насърчаване на предприемачеството в рибарската област, ученето през целия живот на стартиращи предприемачи, които създават ново стопанство или оборудват риболовен кораб, както и повишаване квалификацията на заетите в сектора. Кандидати  могат да са еднолични търговци и юридически лица на територията на местната инициативна рибарска група. Крайният срок за подаване на проекти е 30 септември, т.г.  До 19 септември общините Варна (район „Аспарухово“), Белослав и Аксаково, както и юридически лица с нестопанска цел и читалища, могат да кандидатстват по мярката „Подобряване на достъпа до рибарска инфраструктура и увеличаване на синия потенциал“. Нейният бюджет е 1 400 000 лв., а целта е развитие на рибарската област, чрез подобряване средата на живот и техническата инфраструктура за дейности, свързани с интегрираното използване на морските ресурси, повишаване на енергийната ефективност, опазване на околната среда, подобряване на качеството на разтоварваните на сушата продукти и условията на труд. 360 247 лв. е бюджетът на мярка „Екологична и устойчива рибарска област“, която също е отворена за кандидатстване от Местна инициативна рибарска група „Варна, район Аспарухово-Белослав-Аксаково“. Основната цел е да подкрепи дейности, насочени към запазване, поддържане и подобряване на околната среда, културно-историческото, природното и морското наследство, с цел подобряване потенциала за растеж на територията. Проектните предложения се приемат до 20 септември, казаха още от Областния информационен център-Варна.", "date": "2019.09.02", "title": "Инвестират близо 6 млн. лв. за развитие на рибарството във варненско  "}
{"url": "https://www.monitor.bg:443/bg/a/view/igri-na-voljata-sys-specialna-projekcija-v-carevo-174407", "text": "Специална прожекция ще бележи старта на новото риалити предаване „Игри на волята“. Премиерният епизод ще се излъчи в Царево – градът, около който се снима шоуто. В центъра на Царево ще бъде изградена специална видео стена, на която жителите и гостите на града ще могат да проследят на голям екран как започва продукцията. На терен ще присъстват екипът на предаването и водещата Александра Сърчаджиева. Ексклузивната прожекция е с вход свободен. „Първият епизод е изцяло заснет в Царево. Това е и една от причините да направим тази прожекция, защото е начин Освен това, очакваме да има и много гости на града, за които съм сигурен, че ще е любопитно да видят старта ни на голям екран, а след това ако решат да се разходят по местата на снимки“, споделя продуцентът Никола Тупарев. Припомняме, че „Игри на волята“ започва на 6-ти септември от 20 ч. по Нова тв.", "date": "2019.09.02", "title": "\"Игри на волята“ със специална прожекция в Царево"}
{"url": "https://www.monitor.bg:443/bg/a/view/novijat-film-na-roman-polanski-otkriva-cine-libri-174409", "text": "„Офицер и шпионин“ - най-новият филм на Роман Полански, ще открие тазгодишното издание на кино-литературния фестивал CineLibri. Това ще се случи в зала 1 на НДК, като заветната дата е 5 октомври. Началният час на прожекцията е 19 ч., като събитието ще бъде съпроводено с космически акустичен пърформънс на Мила Робърт, официално представяне на програмата и гостите на фестивала. „Офицер и шпионин“ се отправя към нашите ширини броени седмици, след като заглавието беляза кинофорума във Венеция. Излъчването на лентата не премина и без скандал в италианския град. До това се стигна, след като председателката на фестивалното жури - аржентинската режисьорка Лукреция Мартел, отказа да посети премиерата на „Офицер и шпионин“ във Венеция. В отговор италианският продуцент Лука Барбареши заплаши, че ще изтегли филма от форума. До това така и не се стигна ,след като Мартел обясни, че все пак ще изгледа филма и няма да го оценява отделно от останалите заглавия в конкурсната програма. Новият филм на Полански е копродукция между Франция и Италия. Лентата е адаптация на бестселъра на Робърт Харис, чиито книги са преведени на 37 езика. „Офицер и шпионин” е естетски поднесено съчетание на историческа драма и трилър с внушителен бюджет и първокласен кастинг, в който блестят имената на Жан Дюжарден („Артистът”), Луи Гарел („Изключителният Годар”), Матю Алмарик („Скафандърът и пеперудата”), Еманюел Сене („Венера в кожи”). Сюжетът ни пренася в Париж от 1895 година, когато, несправедливо обвинен в предателство, младият еврейски офицер Алфред Драйфус е осъден на доживотен затвор на Дяволския остров и е разжалван публично пред огромна тълпа. Възкресявайки скандала, който привлича вниманието на целия свят в навечерието на XX век, Робърт Харис разказва история за лов на вещици, тайни трибунали, неуправляеми разузнавателни агенции, съдбата на доносници – изградена с безспорно майсторство, което е отличителен белег на всичките му бестселъри. Полански и Харис вече имат в актива си плодотворно сътрудничество в лицето на филма „Писател в сянка”(2010), удостоен с над 30 отличия. Пропуските за българската премиера на „Офицер и шпионин“ могат да бъдат намерени в сайта на CineLibri и на касата на НДК на цена от 10 лв. до 18 септември. След това билетите ще се котират на цени между 12 и 15 лв.", "date": "2019.09.02", "title": "Новият филм на Роман Полански открива CineLibri"}
{"url": "https://www.monitor.bg:443/bg/a/view/gyltame-po-edna-kreditna-karta-plastmasa-na-sedmica-174412", "text": "Замърсяването с пластмаса е толкова голямо, че според изследване на Световния фонд за дивата природа човек може да поглъща по 5 гр седмично - колкото една кредитна карта. Най-голям източник според това изследване е водата, както и морските дарове. Според Световната здравна организация (СЗО), нивата на микропластмасата в питейната вода но изследванията по въпроса са откъслечни, съобщиха световните информационни агенции. В първия си доклад за микропластмасата в питейната вода СЗО посочва, че миниатюрните частици пластмаса са навсякъде в околната среда\", включително и в питейната вода - и чешмяна и бутилирана. \"Това, че ги поглъщаме, не означава, че са рискови за човешкото здраве\", смята Брус Гордън, координатор в СЗО по водата, санитарните условия и хигиената.  Гордън призна обаче, че наличните данни са малко и са необходими още изследвания. Той призова и за общи усилия за намаляване на замърсяването с пластмаса.  В доклада на СЗО се посочва, че хората десетилетия несъзнателно са поглъщали микропластмаса и други частици, които са в околната среда, без да има признак това да е нанесло някаква вреда. Дори замърсяването на околната среда с пластмаса да бъде прекратено, микропластмасата в нея ще се увеличава, защото големите парчета ще се разбиват на все по-малки, изтъкна Андрю Мейс от университета на Източна Англия, който не е сред авторите на доклада. Той отбеляза, че този вид материали са особено вредни за малките организми. Според СЗО много по-важен проблем от пластмасата е замърсяването на водата с микроби, което причинява 500 000 смъртни случая от диария в света годишно.  Важно е също да бъде установено въздействието на химическите добавки от микрочастиците, когато влязат в храносмилателната система.  Освен това учени от Американския геоложки институт откриха микропластмаса в дъжда, снега, питейната вода и океаните, като някои частици дори са видими за човешкото око. Макар и наличието на пластмасови частици в световния океан да е добре известно, най-новите изследвания показват, че пластмасови власинки и частици има навсякъде. Под микропластмаса се разбират частици, по-малки от 5 мм. Опасенията за здравето са, когато те са съвсем миниатюрни. Повечето са диаметър, по-голям от 150 микрометра, и се изхвърлят от тялото. Учени, измерващи нивата на азота в киселинни дъждове в планини в Колорадо, откриха в тях пластмасови микрофибри. Малки власинки е имало в 90 процента от дъждовните проби, взети край Денвър и Боулдър, както и от отдалечени места като Скалистите планини. Микрофибрите в дъждовната вода се виждат само с микроскоп. На цвят са сини, червени, сребристи, лилави, зелени, жълти. В пробите е имало и малки пластмасови топчета и парченца. \"Вали пластмаса\", коментира Грег Уедърби от Американския геоложи институт. Наскоро европейски учени откриха тази година микропластмаса в иначе чистите Френски Пиренеи. Те казаха, че най-вероятно пластмасовите частици са отнесени там от вятъра и изчислиха, че върху Франция ежегодно падат 2000 тона микропластмаса. Микрофибри бяха открити и в арктическия сняг. Микропластмасата - парчета под 5 мм, се образуват при разграждането на пластмасовите боклуци или се освобождават от козметика и Микрофибрите се освобождават от акрилни, полиестерни и найлонови тъкани и се отделят от тях при пране - обикновено с хиляди на артикул. Най-малките такива частици преминават през повечето филтри и могат да навлязат в кръвта на организмите, които ги поглъщат. Австралийско изследване показа, че хората поглъщат около 200 парчета микропластмаса седмично, или 21 гр месечно. Два пъти повече пластмаса се поема с питейната вода. Други източници на микропластмаса са морските дарове, бирата, солта. Какво е количество пластмаса, вредно за хората, още не е известно. Американски и канадски учени обаче установиха, че при ракообразните тя причинява репродуктивни проблеми и поколение с по-малки размери. Лабораторни изследвания показаха, че микропластмасата е вредна за белодробните клетки, черния дроб и мозъка.", "date": "2019.09.02", "title": "Гълтаме по една кредитна карта пластмаса на седмица "}
{"url": "https://www.monitor.bg:443/bg/a/view/50-ot-kupuvachite-na-novi-jilishta-iskat-i-garaj-174373", "text": "50% от купувачите на нови жилища искат към него да има гараж или паркомясто в подземния етаж на сградата, казват брокери от посредническите агенции за недвижими имоти. Според Тихомир Цаков от една от имотните агенции над половината от купувачите най-вече на новите жилища държат то да има гараж. „При старите имоти гаражите винаги се броят като самостоятелен имот и винаги се купуват и продават и отделно. Най-често жилища с гаражи търсят купувачите на по-големи апартаменти - тристайни и по-просторни. Може да се каже, че тогава вече при търсенето гаражът става задължителен, защото става дума за семейства поне с две коли. Да не забравяме, че в новозастрояващите се зони в София е проблем да се спре на улицата”, обяснява брокерът. По думите му, почти навсякъде гаражите клонят към десетина хиляди евро, а „Търсенето на жилище с гараж изисква и повече средства”, припомня Младен Митов, от друга голяма столична агенция. „Един гараж обикновено излиза над 10 000 евро. В кварталите с ново строителство се търсят паркоместата, защото там паркирането е проблемно. Повече вземат имот с паркомясто именно купувачите на нови апартаменти, като това правят не само тези с големите апартаменти, струващи повече пари. Понякога към един апартамент се купуват по две паркоместа или гаражи”, каза Митов. Даниела Грозева, също от столична агенция, потвърди, че купувачите на големи апартаменти задължително искат поне да е с един гараж, а много често и с два. Малко по-различно е мнението на брокера Константин Пандов, според който, само около 15% могат да си позволят да вземат и гараж заедно с покупката на жилище. „Категорично основно купувачите на по-големи апартаменти държат те да са с гаражи. Човек, решил да си вземе двустаен, би предпочел жилището му да е по-хубаво, отколкото да даде немалко пари и за гараж. Цените им в приличните квартали вече станаха 25 000 евро. В Стрелбище има оферта за 35 000 евро, а собственикът отказваше на два пъти предложения за 30 000”, разказа Пандов. сочат данни на един от имотните сайтове. В София обаче те се броят на пръсти и главно става дума за все още непостроени кооперации. Най-високото предложение от цели 45 000 евро е за двоен гараж на кота нула, в къща в престижния квартал „Изток“. Около 400 са офертите за тристайни с осигурен гараж или паркомясто в столицата в момента. Най-много пари - 278 000 евро, се искат за тристаен в кв. „Иван Вазов”, построен преди 12 години. Най-евтино за почти 52 000 евро може да се купи жилище от сегмента с гараж в затворен комплекс в строеж в кв. „Обеля-2”. Според обявата в imot.bg сградата трябва да е готова след около 13 месеца. При двустайните с гараж минималната цена от 38 760 евро също е за имот в въпросния затворен комплекс в далечния и непрестижен северен столичен квартал. Максималната оферта от 220 000 евро е за непостроено жилище от 79 кв. м, в кв. „Изток”, с пусков срок след 2 години.", "date": "2019.09.02", "title": "50% от купувачите на нови жилища искат и гараж"}
{"url": "https://www.monitor.bg:443/bg/a/view/dete-otkradna-kolata-na-bashta-si-i-katastrofira-174397", "text": "Дете открадна колата на баща си, а след което катастрофира и избяга. Нелепият случай е регистриран в неделния ден в Рила. В късния следобяд жител на село Смочево подава сигнал, че е откраднат лекия му автомобил „Сеат“, който е бил паркиран пред семейната къща в село Смочево. Служителите на реда предприели оперативно-издирвателни действия и автомобилът е открит изоставен в землището на селото, след като е претърпял ПТП. Установено е, че непълнолетното дете на собственика е излязло с автомобила, без да съобщи на родителите си, а след което е катастрофирало. „Детето беше избягало от мястото на катастрофата, даже се прибрало в къщи и оставило ключовете на закачалката. Едва след проведено наше разследване момчето си призна. Добре, че не беше пострадал“, коментираха униформени. По случая е започнато досъдебно, уведомен е дежурен прокурор.", "date": "2019.09.02", "title": "Дете открадна колата на баща си и катастрофира"}
{"url": "https://www.monitor.bg:443/bg/a/view/telefonen-izmamnik-lyje-babi-ot-zatvora-174395", "text": "Телефонен измамник ще бъде подведен за пореден път под наказателна отговорност, след като беше спипан да върти далаверите си от килията в затвора. Докато кротко си излежавал присъда в Бургаския затвор, за да не стои без работа и да не скучае, мъжът продължавал да търси по телефона наивници на които пробутвал номера за пострадал син или дъщеря и спешната нужда от пари за лечението им. По този сценарий той успял да въведе в заблуждение възрастна жена от Свищов, че трябва да даде спешно 500 лв. за лечението на сина си и да зареди за телефона на пестъника ваучер за 20 лв. за щастие опитът за измама не успял, а когато полицията започнала да издирва измамника се оказало, че той вече е в пандиза. Поради това му е наложена мярка за неотклонение „подписка”.", "date": "2019.09.02", "title": "Ало измамник  лъже баби от затвора"}
{"url": "https://www.monitor.bg:443/bg/a/view/syuchastnik-na-narkodilyrka-bjaga-ot-policai-udrja-patrulka-174400", "text": "Съучастник на наркодилърка се опитал да избяга от органите на реда в момент на проверка, блъснал се в «патрулка», но за щастие, не ранил полицай и бил задържан заедно със спътничката си, също уличена в разпространението на наркотици. Екшънът се е разиграл на една от улиците в Пазарджик, където служители от сектор «Противодействие на криминалната престъпност» при Областната дирекция на МВР в града спрели за проверка автомобил « Хюндай», в който пътували 25-годишната В.Г. от Септември, а  зад волана бил въпросният неин приятел. Когато видял полицейската «стоп-палка» шофьорът на колата, 28-годишният Г.Г. от септемврийското село Виноградец, направил опит да избяга и осуети полицейската проверка , като блъснал служебен автомобил. При опит да бъде спрян шофьорът не се подчинил и се опитал да избяга, като умишлено блъснал служебен автомобил «Опел». За радост при инцидента няма пострадали полицейски служители. Незабавно последвало задържане на двамата, както и щателна проверка на возилото. На пода в колата е открито    полиетиленово топче с малко над 13 грама суха листна маса,  която при направения полеви наркотест реагирала положително на марихуана. В дамската чанта били намерени още електронна везна и топче с неголямо количество марихуана. Малко по-късно при направеното претърсване в жилището на В.Г. са открити още две електронни везни и близо 30 грама от същия вид дрога. Дилърката и нейният спътник са задържани в ареста на РУ-Пазарджик. Работата по случая продължава под наблюдението на прокурор от Окръжната прокуратура в Пазарджик, води се дознание.      ", "date": "2019.09.02", "title": "Съучастник на наркодилърка бяга от полицаи, удря „патрулка“"}
{"url": "https://www.monitor.bg:443/bg/a/view/11-godishno-momche-postrada-sled-tokov-udar-174399", "text": "11-годишно момче от Симеоновград пострада след удар от електрически ток, съобщиха от полицията в Хасково.  На 1 септември, детето се е покачило на електрически стълб за високо напрежение в града и се е хванал за проводниците. Транспортиран е в хасковската болница с 25% изгаряния на лицето, ръцете и корема. По случая е образувано бързо производство.", "date": "2019.09.02", "title": "11-годишно момче пострада след токов удар "}
{"url": "https://www.monitor.bg:443/bg/a/view/toto-pechalbi-tiraj-70-174398", "text": " Числа - 3, 7, 14, 32, 35, 44. Печалби: 6 - 1 по 5 531 571,90 лв., 5 - 15 по 2 101, 50 лв., 4 - 621 по 50,80 лв., 3 - 10966 по 4,00 лв., ДЖАКПОТ: 2 000 000, 00 лв.  Числа - 13, 17, 33, 38, 40, 42. Печалби: 6 - няма, 5 - 7 по 1 511,10 лв., 4 - 401 по 26,40 лв., 3 - 5740 по 2,60 лв., ДЖАКПОТ: 603 704,08 лв.  I теглене -  1, 4, 14, 16, 33. Печалби: 5 - 1 по 22 672,50 лв., 4 - 168 по 155,70 лв., 3 - 5711 по 6,70 лв. ДЖАКПОТ: няма II теглене - 3, 8, 23, 25, 30. Печалби: 5 - 4 по 5 668,10 лв., 4 - 233 по 112,30 лв., 3 - 6797 по 5,60 лв. ДЖАКПОТ: няма  Позиция - 1, 2, 8; цифра - 2, 3, 6. Печалби: 3 - 4 по 7 853,40 лв., 2 - 1381 по 22,80 лв.  1, 6, 20, 24, 26; Зодия - 5. Печалби: 5+1- няма, 5- няма, 4+1- няма, 4 - 6 по 500,00 лв., 3+1 - 19 по 100,00 лв., 3 - 261 по 10,00 лв., 2+1 - 265 по 5,00 лв., 1+1- 1276 по 1,50 лв., 2 - 3000 по 0,80 лв., 1 - 2070 по 1,00 лв. ДЖАКПОТ: 3 000 000,00 лв.  Година: 65, месец 11, дата 8, ден 1. Печалби: I група - няма, II група - 1 по 442,10 лв., III група - 1 по 353,70 лв., IV група - 5 по 44,20 лв., V група - 3 по 73,70 лв., VI група - 4 по 44,20 лв., VII група - 12 по 18,40 лв., VIII група - 27 по 6,60 лв., IX група - 35 по 7,60 лв., X група - 63 по 4,90 лв., XI група - 210 по 1,70 лв., XII група - 163 по 2,70 лв., XIII група - 466 по 2,00 лв., XIV група - 1092 по 1,40 лв., XV група - 2137 по 1,20 лв. ДЖАКПОТ: 25 808,15 лв. Печалби: Форд ЕкоСпорт, Игра: 6/49 Фиш: 594124944, Район: София", "date": "2019.09.02", "title": "Тото печалби, тираж №70"}
{"url": "https://www.monitor.bg:443/bg/a/view/kola-s-maja-manolova-e-katastrofirala-174396", "text": "Омбудсманът Мая Манолова е претърпяла пътнотранспортно произшествие. Това обяви самата тя пред журналисти. Манолова съобщи, че то е станало тази сутрин и колегата, с която е пътувала е в УМБАЛСМ „Н. И. Пирогов“. Тя поясни, че вярва, че инцидентът е случаен и посочи, че причините се изясняват. Според източници на \"24 часа\" обаче инцидентът е станал след направен забранен обратен завой. Манолова не е участвала пряко в ПТП тази сутрин, била е само пътник в единия от автомобилите,потвърди по-късно главният секретар на МВР Ивайло Иванов. Той обясни, че инцидентът е настъпил между два автомобила, като единият от тях е отнел предимството на непосредствено движещия се зад него. „Единият шофьор е пострадал и е останал за наблюдение в „Пирогов“, а другият е изписан по негово желание“, добави Иванов. По случая било образувано досъдебно производство. Според Иванов най-вероятно вината за произшествието носи първият автомобил. „Не съм бил там на място, не съм участвал в огледа. Обстоятелствата предстои да се изяснят – дали е направил обратен завой, или забранен ляв завой – това ще бъде доказано в рамките на образуваното досъдебно производство“, каза още Иванов. Той посочи и какви са двата възможни варианта, които биха могли да причинят ПТП от този тип. „При всички случаи, щом задният автомобил се удря в първия, има две прости правила – или е отнето предимството, или вторият автомобил се е движел със скорост, несъобразена с пътните условия“, обясни Иванов. Междувременно очевидец на катастрофата на столичния булевард „Христо Ботев“ разказа, че автомобилът, в който пътувала Манолова започнал да прави именно обратен завой на 20-25 метра преди светофара на кръстовището на Петте кьошета. Според свидетеля Манолова живеела някъде наблизо и тази сутрин изобщо не е ходила до фризьорския салон на Капанов на булевард „Христо Ботев“ 14, каквато информации се появи. „Доколкото разбрах, към 8,30 часа Манолова отивала на работа. Чакала на тротоара и нейна приятелка я взела с автомобила си „Мазда”, разказа свидетелят на произшествието, цитиран от „Труд“. После колата с Манолова тръгнала да завива в обратна посока, въпреки че е забранено. В същото време друга жена с „Опел” видяла, че й свети зелено, бързала да премине светофара и я изпреварила отляво. Ударът не бил лек и двете коли застанали напряко на трамвайните релси. „Жената, която караше Мая Манолова, имаше кръв по лицето, а на другата жена с „Опел”-а й стана лошо. Не са се карали, нито са си крещели. Държаха се съвсем възпитано. И двете отидоха в „Пирогов”, после жената с опела я върнаха следователи и лекарите й бяха сложили яка на врата”, разказа още свидетелят. Междувременно коментира и дали ще се впусне в надпреварата за местния вот. \"Ако се кандидатирам за кмет на София, ще подам оставка като омбудсман\", заяви още Манолова. Тя поясни, че законът не я задължава. \"Мога да взема и неплатен отпуск, но мисля, че честното, почтено и достойно поведение е да подам оставка и да вляза в това състезание\", допълни още омбудсманът. Манолова допълни, че ще вземе решение съвсем скоро. \"До часове буквално ще обявя своето решение. Няма да е днес. Днес имам още работа, която трябва да свърша като омбудсман. В момента, в който съм готова, моят пиар, която е тук, ще ви информира всички\", посочи още Манолова.", "date": "2019.09.02", "title": "Кола с Мая Манолова е катастрофирала (ОБНОВЕНА)"}
{"url": "https://www.monitor.bg:443/bg/a/view/kevin-hart-postrada-v-katastrofa-174402", "text": "Актьорът със завидни комедийни заложби Кевин Харт беше ранен при катастрофа край хълмовете над Малибу. Актьорът и шофьорът на превозното средство са получили сериозни наранявания по гърба. Звездата от „Вечерно училище“ се е возил в класическа спортна кола от 1970 година, когато шофьорът загубил контрол и се стигнало до тежка катастрофа. В колата е имало и трети човек, който не е пострадал. Според полицейския доклад Харт и шофьорът са получили сериозни наранявания по гърба и са откарани в болница. Водачът не е бил под въздействието на алкохол. Наскоро актьорът качи в социалните мрежи снимка спортния автомобил. Той купил колата като подарък за самия себе си по случай 40-я си рожден ден.", "date": "2019.09.02", "title": "Кевин Харт пострада в катастрофа"}
{"url": "https://www.monitor.bg:443/bg/a/view/prof-nachev-lipsva-kontrol-na-plashtanijata-v-bolnicite-174401", "text": "Повече от 50% от парите, които се дават за здравеопазване в България, излизат от джоба на пациентите. Някои от тях са регламентирани, но голяма част от тях не са. Това заяви директорът на УМБАЛ „Света Екатерина” проф. Генчо Начев пред NOVA. Коментарът му е, след като прокуратурата констатира хиляди нарушения в болници в страната, а глобите са надхвърлят 700 хил. лева.  \"Резултатът от проверките е малката част от айсберга, която се вижда на повърхността\", смята проф. Начев. „Много е хубаво, че прокуратурата е започнала проверка в тази посока. НЗОК не може да направи предварителен контрол за тези плащания. Липсва контрол. Бих препоръчал на прокуратурата да провери плащанията от страна на болници за привличане на пациенти, което също не е регламентирано и е противозаконно. Също трябва да се проверят и документите за невярно съдържание, каквото е отчитането на болниците към Касата на пациенти, на които не е извършена услуга”, добави той. Според проф. Начев, ако има електронна здравна карта, измамите с плащанията ще намалеят драстично.  Той подчерта като основен проблем е липсата на реална оценка на стойността на медицинските услуги. \"Няма реална оценка на медицинските услуги. Ако има реална такава, следва втория капан – въз основа на тази реална оценка и колко е ползвано – да кажем колко са парите. Така е, но то реално не е ползвано. Вече има изкривена статистика на заболеваемостта на населението, защото се водят за болни, но реално не са ползвали услуги\", каза проф. Начев. ", "date": "2019.09.02", "title": "Проф. Начев: Липсва контрол на плащанията в болниците"}
{"url": "https://www.monitor.bg:443/bg/a/view/natalija-kobilkina-iska-vtoro-dete-174403", "text": "Няма и година след като роди първото си дете, сексоложката Наталия Кобилкина вече очаква с нетърпение второ включване от щъркела. Това сподели самата тя, а повод за признанието стана появата на четвъртия й племенник на бял свят. написа д-р Ко пред последователите си в социалните мрежи. Първородният й син Филип се роди в края на месец февруари. Точната дата бе избрана от щастливите родители - Кобилкина и съпругът й Такис Дретакис, след консултация с астролози. Сексоложката искала да роди естествено, но в последния момент бебето се обърнало и лекарите се наложили да го извадят с цезарово сечение. \"Когато синът ми се усмихва е като чудо - и целият мир спира в тези красиви сини очи от които се струи любов\", казва тя по повод на малкия Филип.", "date": "2019.09.02", "title": "Наталия Кобилкина иска второ дете"}
{"url": "https://www.monitor.bg:443/bg/a/view/vavrinka-detronira-kontuzenija-djokovich-na-us-open-174391", "text": "Поставеният под №23 в схемата Стан Вавринка се класира на четвъртфинал за US Open след победа с 6:4, 7:5, 2:1 и отказване на шампиона от миналата година и №1 в света Новак Джокович. 16-кратният шампион от Големия шлем се оплаква в проблеми в лявото рамо от началото на турнира, а мощната игра на Вавринка, двата сета преднина и пробивът му в началото на третата част маркираха момента, в който Ноле най-после сложи край на участието си. \"Това никога не е начинът, по който искаш да завършиш мача. Съжалявам за Новак. Той е приятел и невероятен шампион. Участвали сме заедно в някои велики битки\", коментира Вавринка в интервюто на корта след края на мача. Съперник на Стан Вавринка на четвъртфиналите ще бъде руснакът Данийл Медведев. Поставеният под №5 в схемата Медведев изгуби един сет срещу Доминик Кьопфер, но в крайна сметка се наложи с 3:6, 6:3, 6:2, 7:6(2). Това ще бъде втори мач между Вавринка и Медведев, като през 2017-та година на „Уимбълдън“ руснакът се наложи в четири сета.", "date": "2019.09.02", "title": "Вавринка детронира контузения Джокович на US Open"}
{"url": "https://www.monitor.bg:443/bg/a/view/uraganyt-dorian-pomlja-bahamite-i-pylzi-kym-sa-sht-udrja-florida-tazi-vecher-174387", "text": "Ураганът Дориан преобърна автомобили, отнесе покриви на къщи и събори електрически стълбове на Бахамските острови, предаде АП. Премиерът на Бахамите Хюбърт Минис изрази съжалението си от опустошителното действие на Дориан, който връхлетя северозападните части на бахамския архипелаг като буря от категория пет. По думите на Минис в някои части на остров Абако не може да се различи къде свършват градските улици и къде започва океанът. В същото време на жителите на шест крайбрежни окръга на щата Джорджия им бе наредено да се евакуират заради приближаването на урагана Дориан. По-рано същото решение взеха и властите на щата Южна Каролина.  Властите на Джорджия посъветваха жителите да са бдителни и да спазват всички мерки за сигурност. Властите предупредиха, че паднали дървета, прекъснати участъци от електропреносната мрежа и наводненията, които неминуемо ще причини ураганът, ще създадат опасност за мрежата от автомобилни пътища и мостове на крайбрежието на Джорджия. В резултат на това много хора рискуват да останат в пълна изолация, ако не побързат да напуснат домовете си. Режим на извънредно положение действа в щатовете Джорджия, Флорида, Северна Каролина и Южна Каролина.  По последни данни на Националния център за наблюдение на ураганите на Съединените щати Дориан се намира на разстояние от 250 км на изток от град Уест Палм Бийч, щата Флорида, и се движи в западна посока. Очаква се Дориан да достигне крайбрежието на Флорида тази вечер.   Какво означава ураган от пета степен Ураганът Дориан, връхлетял северните части на Бахамите, е една от най-големите бури в историята на този архипелаг на Карибите. Това е също и петият ураган от пета категория, който се формира в Атлантическия океан през последните години, отбелязва Франс прес. Силата на ураганите се измерва по петстепенната скала на Сафир-Симпсън. Ураганите от пета степен са с ветрове със скорост над 252 километра в час, според скалата. Ветровете на Дориан достигнаха 300 километра в час, което се случва за първи път в историята на Бахамите. Този тип мощни циклони стават и по-чести от 2015 г. насам. Преди това те са били много по-рядко явление. През 2016 г. ураганът Матю от пета степен вилня в Атлантика. През септември 2017 г. ураганът от пета степен Ирма опустоши Карибите и южните части на САЩ. През 2005 г. ураганът Катрина, също от пета категория, причини катастрофални наводнения и смъртта на над 1800 в районите в САЩ на брега на Мексиканския залив. Ураганът Флоранс през 2018 г. също беше пета категория, но се понижи до първа, преди да връхлети Северна Каролина и Южна Каролина. Въпреки това той причини наводнения и остави близо 500 000 домакинства без ток. Миналата година имаше и серия от особено мощни бури, включително Флоранс през септември и ураганът Майкъл месец след това. Десетки хора загинаха, а щетите бяха за 32 милиарда долара в двете Каролини и Флорида. Ураганът Майкъл, който също беше от пета степен, е смятан за най-мощната буря, връхлетяла САЩ от 1969 г. насам. Учените смятат, че климатичните промени ще направят в бъдеще тропическите бури още по-разрушителни. Според тях тази реалност се вижда още сега. Покачването на температурата на океаните, основна причина за засилване на ураганите, и покачването на морското равнище, биха могли да породят доста рискове за мерките за крайбрежна защита, взети от властите.", "date": "2019.09.02", "title": "Ураганът Дориан помля Бахамите и пълзи към САЩ – удря Флорида тази вечер"}
{"url": "https://www.monitor.bg:443/bg/a/view/zaloviha-bylgarin-v-indonezija-pri-opit-za-skimirane-na-bankovi-karti-174385", "text": "43-годишен българин с инициали Г.И.С. е бил арестуван в Индонезия, защото подготвял скимиране на банкови карти в Убуд, в Гинаяр, съобщава изданието \"Темпо\". Арестът е извършен в събота. Българинът планирал да сложи скимиращо устройство на банкомат на ресторант в населеното място, но бил заловен на местопрестъплението от полицейски патрул. При претърсване на дома му били открити мобилен телефон, паспорт, четири камери и рутер.", "date": "2019.09.02", "title": "Заловиха българин в Индонезия при опит за скимиране на банкови карти"}
{"url": "https://www.monitor.bg:443/bg/a/view/gerb-spazi-tradicijata-registrira-se-pyrva-za-mestnite-izbori-174390", "text": "За поредна година партия ГЕРБ спази традицията и се регистрира първа за местния вот, след като в продължение на повече от седмица представители на младежката структура на партията даваха денонощни дежурства пред входа на Централната избирателна комисия (ЦИК). Сред присъстващите на регистрацията беше и кметът на Бургас – Димитър Николов, а необходимите документи бяха внесени от членовете на ИК на ГЕРБ Живко Димитров, Живко Тодоров, секретаря на партията Цветомир Паунов и членове на младежката структура на партията.  Цветомир Паунов благодари на младежките представители за денонощните дежурства. По думите му над 40 000 са общо събраните подписи, но запазват последователността си и  общо 9 999 са внесени в ЦИК.", "date": "2019.09.02", "title": "ГЕРБ спази традицията, регистрира се първа за местния вот"}
{"url": "https://www.monitor.bg:443/bg/a/view/novoto-audi-q3-porasna-i-vyzmyja-174382", "text": "Първото поколение на Audi Q3 се появи през 2011 г. и стана доста успешно, като до миналата година от него бяха произведени над 1,1 милиона броя. През 2018 г. беше представено второто поколение на модела, който вече се предлага и на българския пазар. На външен вид Audi Q3 изглежда по-мъжествено и самоуверено, а вътрешното пространство е по-просторно и гъвкаво. Кросоувърът предлага изцяло цифрови показания и управление на функциите в колата, модерни информационни решения и нови електронни системи за асистенция на водача, познати от флагмана Audi Q8. Новото Audi Q3 е пораснало на размери, като дължината се е увеличава с 97 мм до 4485 мм, широчината е нараснала с 18 мм до 1856 мм, а междуосието - със 78 мм до 2681 мм. Височината е 1585 мм. Новият кросоувър е построен върху платформата MQB, която използва алуминиеви сплави, така че теглото при базовата версия се е запазило около 1500 кг. Новото Audi Q3 не само е пораснало, но е и възмъжало, тъй като дизайнът му е станал по-солиден. Предната част е проектирана в духа на най-големия всъдеход Q8 с висок преден капак, огромна решетка и стреловидни фарове. Светлините вече са LED във всички версии на Q3, а като опция се предлагат и матрични светлини. Компактният кросоувър е с мускулест дизайн с къси надвеси на каросерията и разширени задни калници. Задните стойки на покрива отново са наклонени, но са станали по-масивни. Спойлерът на покрива е с увеличен размер, по-големи вече са и задните светлини. Опционалният пакет S Line включва аеродинамичен комплект от спойлери и 18-инчови лети джанти вместо стандартните за модела 17-инчови. В салона на новото Audi Q3 значително са подобрени тапицериите и има повече сребърни и лакирани вложки. Има и много опции за персонализация, като можете да изберете ярка подплата от алкантара и светодиодно осветление в 30 различни цвята. Воланът с три спици е обшит с кожа вече в базовата версия. Цифровият панел също е станал стандартен и диагоналът на дисплея може да бъде 10,25 или 12,3 инча. Той може да променя визията си според предпочитанията на водача и да се показва като скоростомер с оборотомер или като карта на навигационната система. Компактният централен панел на Audi Q3 е леко обърнат към водача, а в средната част се намира сензорният екран на мултимедийната система MMI с диагонал 8,8 или 10,1 инча. Благодарение на него в салона значително са намалени бутоните за аудиосистемата и климатроника. Под централната конзола се е появила ниша с безжично зареждане за смартфони и четири USB порта. Кормилната колона се регулира във височина и в дълбочина, а седалката на водача има широк спектър от настройки. Спортните седалки във версията S Line са удобни и имат добре изразени странични опори, така че държат тялото по-добре. Централният подлакътник и кутията под него са по-големи. Увеличените размери са допринесли за по-обширното пространство на втория ред седалки, където има повече място за краката и над главите на пътниците. Единствено пътникът, който седи по средата отзад, е малко ограничен поради специфичния профил на седалката. Облегалката се регулира по наклон, а самата седалка се мести хоризонтално напред-назад до 150 мм. В зависимост от позицията им обемът на багажника варира от 530 до 675 литра, а при сгъване на облегалките в съотношение 40:20:40, товарното пространство нараства до 1525 литра. Подът се регулира на няколко степени. Предлага се електрическо отваряне и затваряне на капака на багажника още в базовата версия, като има възможност и за сензорно отваряне с леко движение на крака под задната броня. Първоначално за Audi Q3 се предлагат четири двигателя с турбокомпресор – три бензинови мотора TFSI с мощност 150, 190 и 230 к.с., и един турбодизелов агрегат TDI със 150 к.с. Стандартното задвижване е на предните колела, а като опция се предлага и задвижване на всички колела от системата Quattro. Скоростните кутии са 6-степенна механична или 7-степенна роботизирана автоматична трансмисия S tronic с два съединителя. За версиите със задвижване на всички колела се предлага опционална система за подпомагане при спускане по наклон Hill Descent Control. Един от най-атрактивните варианти за задвижването на Audi Q3 носи обозначението 40 TFSI S tronic quattro, което означава бензинов двигател с обем 2 литра и мощност 190 к.с. в комбинация със 7-степенната автоматична скоростна кутия S tronic. Максималният въртящ момент от 320 Нм е наличен в широкия диапазон от 1500 до 4200 об/мин. Това дава плътна тяга в почти всички оборотни режими. Автоматичната 7-степенна трансмисия с два съединителя предоставя много приятно усещане при шофиране особено в града, като при нужда сменя предавките доста енергично. Разходът на гориво при разумен стил на шофиране е в границите на 6,9-7,3 л/100 км. В града консумацията се колебае около 10 л/100 км, в зависимост от интензивността на трафика. Версията Q3 40 TFSI S tronic quattro е напълно достатъчна, ако искате да получите премиум автомобил с отличен баланс между качества и цена. Новото Audi Q3 се чувства перфектно в градска среда. Воланът му с адаптивен електрически усилвател прецизно променя остротата си в зависимост от ъгъла на въртене. Настройките на системата Audi drive select позволяват да изберете оптималния от шест режима на шофиране, в зависимост от вашите нужди - Auto, Comfort, Dynamic, Off-Road, Efficiency и Individual. За умерено темпо на движение подхожда режим Comfort, а в Dynamic реакциите на волана и двигателя се изострят, така че управлението и отзивчивостта на педала на газта са по-директни. Комфортът на возене е относително добър и окачването се справя меко с малките неравности и фуги, но трусовете от големите дупки се предават в купето. Като алтернатива се предлага и спортна система на окачването с по-стегнати амортисьори и кормилна уредба с по-директно управление за по-динамично управление на новото Audi Q3. Базовото оборудване на новото Audi Q3 е разширено и вече включва електрически стъкла и огледала за обратно виждане, двузонов автоматичен климатик, сателитна навигация, аудиосистема, сензори за паркиране, круиз контрол. Има и 6 въздушни възглавници, стабилизационни системи, система за автоматично спиране и спазване на пътната лентата. Списъкът с опции е разширен с автопилот за паркиране, Wi-Fi, камери за 360-градусов кръгов обзор, 680-ватова премиум аудиосистема Bang & Olufsen с виртуален звук и общо 15 високоговорителя. Новото Audi Q3 вече се продава у нас, а цената му започва от 68 868 лева. Богато оборудваната модификация Q3 40 TFSI S tronic quattro S line струва 85 850 лева.", "date": "2019.09.02", "title": "Новото Audi Q3 порасна и възмъжа"}
{"url": "https://www.monitor.bg:443/bg/a/view/operirat-pak-bolsonaro-174388", "text": "Оперират пак бразилския президент Жаир Болсонаро. Причината са усложненията, които той е получил след атаката с нож по време на предизборната кампания. В момента той имал херния, която трябва да се третира.", "date": "2019.09.02", "title": "Оперират пак Болсонаро"}
{"url": "https://www.monitor.bg:443/bg/a/view/cheshki-turist-se-udavi-na-ujnija-plaj-v-pomorie-174392", "text": "63-годишен чешки турист се е удавил в района на Южния плаж в Поморие. Това съобщиха от полицията в Бургас. Сигналът за инцидента е подаден на 31 август. Съобщено е за инцидент в района на Южния плаж пред хотел „Феста Панорама Ризорт“ в Поморие, при който се удавил 63-годишен чешки турист. Тялото му е откарано за аутопсия в отделеиние „Съдебна медицина“ при УМБА-Бургас. По случая е образувано досъдебно производство.", "date": "2019.09.02", "title": "Чешки турист се удави на Южния плаж в Поморие"}
{"url": "https://www.monitor.bg:443/bg/a/view/boris-djonsyn-shte-goni-konservatorite-protivnici-na-brekzit-bez-sdelka-174389", "text": "Депутатите от британската Консервативна партия, които се опитат да попречат на Брекзит без сделка, ги грози отстраняване от партията, предаде телевизия \"Скай нюз\". Според \"Скай нюз\" на такива депутати ще им бъде отнето правото да продължават да са част от групата на Консервативната партия в Камарата на общините и няма да могат да са кандидати на партията на следващи парламентарни избори. Дисциплинарната комисия на консерваторите разчита по този начин да повлияе на тези депутати, които са солидарни с опозицията по въпроса за предотвратяването на Брекзит без сделка. Тези, които не се вслушат в предупреждението, ще продължат работата си в парламента като независими депутати. Представителят на опозиционната Лейбъристка партия Джон Макдонъл заяви, че утре британските депутати ще представят план за предотвратяването на Брекзит без сделка. Кралица Елизабет Втора официално одобри на 28 август спирането на работата на британския парламент по искане на премиера Борис Джонсън. Парламентът няма да работи от 9-12 септември до 14 октомври. Джонсън отрече този ход да има за цел да попречи на депутатите да блокират Брекзит без сделка. Великобритания се планираше да напусне Европейския съюз на 29 март тази година, но британските депутати три пъти отхвърлиха договореното между Брюксел и бившия премиер Тереза Мей споразумение за Брекзит. Впоследствие ЕС се съгласи Брекзит да бъде отложен за 31 октомври, а Мей подаде оставка като министър-председател.", "date": "2019.09.02", "title": "Борис Джонсън ще гони консерваторите противници на Брекзит без сделка"}
{"url": "https://www.monitor.bg:443/bg/a/view/grymnaha-lovec-v-elenskija-balkan-174393", "text": "29-годишен мъж е прострелян по време на законен лов в Еленския Балкан. Раненият, който е от град Антоново бил със свои колеги на отстрел на дива свиня в землището на село Крумчевци. Докато прострелвал пушката, негов колега по незниание, го улучил в бедрото. Пострадалият е откаран в болница с тежка кръвозагуба. Има опасност за живота му. За близо година това е третият подобен случай на инцидент по време на ловен излет в района на Еленския Балкан. В предишните два случая, ранените оживяха.", "date": "2019.09.02", "title": "Гръмнаха ловец  в Еленския Балкан"}
{"url": "https://www.monitor.bg:443/bg/a/view/kitaj-otnovo-obezceni-uana-174394", "text": "Китай днес отново обезцени юана, съобщават световните агенции. Курсът му е свален до 7,0883 юана за долар. Нивото е по-ниско отколкото последният му минимум регистриран на 13 март 2008 г., когато е бил 7,0882 юана за долар. Централната банка на Китай през последните месеци сваля курса на националната валута на фона на търговската война със САЩ. От своя страна Щатите преди време обвиниха Пекин в манипулиране на валутните котировки. Финансовото министерство на САЩ включи най-голямата комунистическа държава в списъка със страните манипулатори на паричните обменни курсове.", "date": "2019.09.02", "title": "Китай отново обезцени юана"}
{"url": "https://www.monitor.bg:443/bg/a/view/karina-angelieva-biznesyt-trjabva-da-zadava-uchebnite-programi-na-studenite-174368", "text": "Съвместната работа между преподавателите подтиква децата да развиват своите умени, казва в интервю за \"Монитор\" зам.министърът на образованието - Голям брой държави се конкурират да бъдат домакини на това събитие, тъй като то носи видимост и реклама на страната. Нашето желание беше то да се проведе по време на Европредседателството ни, но, както знаете, сроковете се изместиха заради Брекзит. Всъщност сега като период е още по-добре, защото натрупахме много опит по време на нашето председателство на Съвета на ЕС и благодарение на това убедихме Европейската комисия, че можем да се справим. С това домакинство на най-големия европейски конкурс за млади учени ще промотираме България и ще представим на нашите партньори, че страната ни може да бъде културен, туристически и образователен център. Идеята на форума е не само да стимулира учениците да се насочат към т.нар STEM направления, но и да представи на широката публика младите таланти, бъдещите изследователи и иноватори. Европейският конкурс се различава от олимпиадите, тъй като се прави на панаирен принцип и всеки може да се запознае с уменията, идеите, творчеството и креативността на младежите. - - Да, всеки може да разгледа проектите, да ги пипне, да поговори с младите учени. За нас е важно да покажем на българската публика, че това е една от възможностите да насърчим връзката между наука и общество. Това е втората цел – да покажем на обществото защо трябва да се инвестира в наука и в кариера и учене в природните науки. Идеята ни е също по този начин да запалим бизнеса, индустрията, училища да започнат да правят собствени панаири за наука, да насърчават екипността и проектното мислене. Има няколко подобни опита в България – форум на предприемаческите фирми на ученици или панаира за научни проекти на млади хора. Това обаче не е достатъчно и често много млади хора и бъдещи таланти в страната нямат платформа и възможност за изява. Връзката между младите хора, бизнеса и университетите, които би трябвало да я осъществяват, липсва или е много крехка все още. Третата задача на подобен тип събития е да свърже добрите практики, както между държавите в Европейския съюз, така и извън него по отношение на подобряването качеството на образованието и обучението в STEM. На форума ще присъстват ученици от 37 държави, зад които стоят екипи от ментори и учители, представляващи националните си образователни системи. Те ще могат да обменят идеи и добри практики и да се научат един от друг. - Проектите са във всички научни области. Има в сферата на биологията, енергийната ефективност, математиката, криптографията. Те трябва да отговарят на определени изследователски критерии. Един от тях е да покажат приложимостта на проектите, както и новост. Например, спомням си едно момче от Унгария, което беше разработило тонколони с изключително добър звук, и то от много евтин материал. Практично и иновативно. Освен че получи голямата награда за проекта си, фирмите проявиха интерес за патент. Славея от Севлиево преди години беше разработила идеен проект, с който глухите да слушат музика. За да го докаже използва балон, с който те могат да усещат трептенията и мелодията чрез допир. Това беше дълъг експеримент, подкрепен от нейните родители, учители и приятели. Тя беше разработила проекта със симфония на Моцарт и получи наградата на Европейския патентен офис за стаж. В последно време нашите информатици са привлечени от медицина, където се развиват най-бързо новите технологии и работят по създаването на изкуствени ръце, по-добра обработка на рентгенови снимки, използване на големи данни. Съвместната работа между преподаватели от различни дисциплини неминуемо подтиква децата да развиват своите умения и таланти, както и, разбира се, подготовката на учителите да работят по проекти със своите ученици. - Програмата няма да включва само състезанието, на което ще бъдат проектите на учениците, но и лекции. За участниците и техните научни придружители сме подготвил различни културни събития, ще направим фолклорна вечер. На 16-и септември ще срещнем гостите с представители на Българската академия на науката и университетите, а вечерта ще организираме публичен научен дебат, който ще бъде излъчен онлайн и достъпен безплатно. В него ще се включат учениците в Европейския конкурс, а сред нашите гости сме избрали Питър Литърлут, който е водещ физик в Америка, проф. Кабаянски от Русия, който е един от най-добрите криптографи и информатици в света, Клеър Лий от ЦЕРН и Диана Мишкова от Центъра за прогресивни изследвания. Те няма да обсъждат с младежите специфични аспекти на науката, а ще говорят за бъдещето – как виждаме сигурността и мира след 10 години, как ще се справим с предизвикателствата на миграцията и киберсигурността, какво ни очаква след 50 години и къде е ролята на знанието и иновациите. Отделно, закриването на самото състезание съвпада с отбелязването на 140 години София - столица на България. Големите награди ще бъдат връчени преди обяд в зала „България“ на НДК, а след това със Столичната община планираме 3D шоу пред Народния театър, което ще бъде отворено за всички граждани. На 16-и септември е и най-важното събитие - първият учебен ден, и затова смятаме, че домакинството на Европейския конкурс за млади учени е добър знак и символ за една успешна учебна година. - Всички програми, които правим, се реализират след диалог със заинтересуваните страни. Университетите трябва да бъдат проактивни и да изведат основните направления, в които да бъдат подкрепени. Една от програмите, в които трябва да инвестираме, ще бъде свързана и с бизнеса. Тя ще бъде насочена към интердисциплинарно обучение и по-голяма отвореност на учебните програмите към бизнеса. Той трябва да заяви какви са насоките за развитие в индустрията и да задава програмите, по които да се обучават студентите. Когато излезеш от университета, трябва да имаш знанията и уменията да се реализираш в бъдеща професия, а не да си прекарал последните четири години от живота си в университета, без да знаеш защо си бил там. Качеството на програмите също трябва да се повиши. Това става чрез международни контакти на университетите, повече съвместни програми с чужди университети. От друга страна, с националната програма ще дадем възможност представителите на бизнеса да влизат в университета и да преподават, да бъдат ментори. Това се случва в някои университети, но не е стандарт. С новия програмен период искаме да направим стандарт връзката образование, университет и бизнес. - Само една национална програма няма как да помогне на университетите ни да влязат в европейски университетски мрежи, ако те самите не направят необходимите реформи. Европейските университетски мрежи се формират на няколко принципа. Първият е на партньорството и затова нашите ректори на университетите трябва да се познават с партньорите си по света. В противен случай няма кой да ги покани. Затова и те трябва да назначат ръководители, които да се занимават с тази задача и да преценят къде е силата на университета, какво могат да предложат навън и да намерят своите партньори в същите сфери. Принципът на видимостта е много важен. Ние като лидери на държавата трябва да промотираме българския туризъм, храни, вино, но това трябва да се случва и с нашето обучение, университет, научните ни институти. Имаме звена в тях, които като качество и компетентност се равняват на университети и институти в Португалия, Полша и т.н., но са невидими за чуждестранните ни партньори. - В портала на наука започнахме да попълваме информацията за обектите от пътната карта, каква дейност се развива в тях. Преди дни приключи конкурсът за обновяването ѝ и получихме 22 нови заявки. Одобрените от тях ще бъдат обявени на 5-и декември по време на конференция, на която ще представим Националната пътна карта за научна инфраструктура. Научната инфраструктура е един от приоритетите в новия програмен период. По него ще продължим и с възстановяването на лабораторни комплекси към университетите, за да имат студентите достъп до тях и да имат подготвени кадри за справяне с големите обществени предизвикателства.   Притежава магистърски степени по европейска интеграция и съвременна история от СУ „Свети Климент Охридски“ Зам.-министър на образованието и науката от септември 2018 г. Съветник, отговарящ за европейските политики в областта на образованието и научните изследвания към Постоянното представителство на Република България в ЕС", "date": "2019.09.02", "title": "Карина Ангелиева: Бизнесът трябва да задава учебните програми на студентите "}
{"url": "https://www.monitor.bg:443/bg/a/view/73-bg-uchiteli-vlizat-v-golemija-kolajder-v-cern-174333", "text": "73 български учители по физика, химия, човекът и природата, информатика и информационни технологии ще имат възможност да влязат в големия адронен колайдер в Европейския център за ядрени изследвания (ЦЕРН), научи „Монитор“. Пет дни педагозите ще трупат знания и опит в Женева, като обучението се покрива с бюджет от 80 000 лв. по национална образователна програма „Квалификации“. Първата група от 35 педагози вече посети европейския център от 21-и до 27-и юли, а на втората от 38 учители ѝ предстои да замине от 29-и септември до 5-и октомври. Най-мотивираните от кандидатите са избрани след подбор. Експертите проследяват резултатите от матурите на учениците на педагозите, в кои класове влизат, каква част от учебния материал покриват, има ли сред възпитаниците им участници в олимпиади, обясни пред „Монитор“ отговорникът по програмата Милия Тошева. По този начин те преценяват кои педагози ще имат най-голямо поле, в което да приложат наученото в ЦЕРН. Тошева обясни, че тъй като всеки учител получава сертификат за него, а от образователните инспекторати му присъждат кредити. Педагозите пък след това презентират наученото пред своите колеги, правят викторини, училищни конференции, а някои и научен театър. „Благодарение на тези обучения създаваме цяло поколение учители, преминали на обучение в ЦЕРН“, коментира още Тошева. Блажка Ушагелова от 1-во СУ „Пенчо П. Славейков“ и Фабиен Кунис от 125-то СУ „Боян Пенев\" са участници от последната група, която се завърна от Женева преди месец. От сутрин до вечер те имат лекции, а след това имат възможността да разгледат ЦЕРН. Най-впечатляваща е в големия колайдер, споделиха пред „Монитор“ педагозите. В момента той и всички останали детектори са спрени и не излъчват радиация. Причината е, че учените са си поставили за цел да увеличат неговата дължина. „Големият тунел, който ускорява частиците, е 27 км и искат да го направят 100 км. Така се предполага, че ще успеят да открият тъмната материя“, обясни Фабиен Кунис, който е преподавател по три предмета – физика, информатика и информационни технологии. Той сподели, че по време на обучението с колегите си са обсъдили как в учебните програми се отделя повече на класическа физика, докато фундаменталната остава на заден план, а именно тя е по-интересна на децата. „На учениците им е интересен големият взрив , материя и антиматерия, но има малко часове за модерната физика“, заяви учителят от 125-то. Благодарение на наученото по време на обучението Кунис смята да организира допълнителни часове, в които да използва видяното в ЦЕРН и материалите, които е получил, за да може да запали интереса на децата към науката. Ушагелова пък преподава по „Човекът и природата“ и „Химия“. Тя също смята да използва снимки, които е направила, плакати и видеа, които са й дали, и контактите, които е създала, по време на обучението, за да разнообрази своите часове. Ушагелова сподели, че смята да покани в часовете си български учени, които също да предадат своя опит на учениците си. „Това е най-добрият метод да привлечеш децата към тези науки“, заяви учителката от 1-во СУ.", "date": "2019.09.02", "title": "73 БГ учители влизат в  големия колайдер в ЦЕРН "}
{"url": "https://www.monitor.bg:443/bg/a/view/betani-huz-vodeshta-vljazohme-v-neotvarjana-egipetska-grobnica-174372", "text": "Тя е авантюрист, царица на любопитството и един от най-обичаните университетски преподаватели по класическа история в Кеймбридж, въпреки че е възпитаничка на Оксфорд. Нейното име е Бетани Хюз, но след десетки документални поредици, които прави за National Geographic, BBC, Discovery, The History Channel, Channel 4 и Viasat History, спокойно може да й сложим шапка и да я обявим за женския вариант на Индиана Джоунс. 52-годишната британка се гмурка без да се замисля, влиза в неотваряни гробници, преминава покрай военни сражения, само и само да стигне до дълбините на историята, да ги покаже на зрителите, а и на студентите си в аулата, които с нетърпение чакат да чуят всичко от първа ръка. Поредната документална поредица, която ще завладее ефира на Visat History още от тази вечер носи името „Нил: 5 000 години история“. Древен Египет е оставил след себе си невероятно завещание от гробници, храмове и артефакти, всички богати на детайли и символика, които разказват за живота и смъртта на двата бряга на река Нил. Започвайки от устието й, професор Бетани Хюз изминава близо 1000 мили с различни лодки до границата със Судан. Спира на най-важните, любопитни и мистериозни места, за да разкаже невероятни истории за великата египетска империя. Използвайки името и контактите си в средите, тя се среща с археолози, изследователи и местни хора, с които посещава най-внушителните и непознати монументи, получава привилегирован достъп до най-новите открития и заедно с екипите на място се включва в декодирането на древни надписи, стенописи и идеално запазени рисунки, за да повдигне завесата за новите страни от историята на тази двулика цивилизация. Малко преди премиерата на новата й документална поредица Бетани Хюз, разказа подробности за пътешестивето си по Нил и новите открития пред „Монитор“. - Имах невероятно изживяване в храма на крокодилите в Ком Омбо, докато разкопаваха непознат каменен монумент от Сет I, който е бил един от най-силните хора в света, и този монумент буквално беше изровен от земята пред очите ми. Но има още много открития. Прекарах време в наблюдение на работата по мумията на бабата на Тутанкамон и дори отворихме капака на саркофага й. Влязох и в гробницата, която никога до този момент не беше изследвана. Така че ще има много нови открития във всеки епизод на поредицата. - Когато поместихме капака на саркофага, усетихме мириса на смолата, което беше впечатляващо. Буквално можеш да усетиш как е миришел древен Египет преди 3500 години. Тя самата прилича на Тутанкамон. Има същата уста, същата захапка като него, и много красива, ягодоворуса къдрава коса. Беше просто… Да наблюдаваш лицето й след толкова векове беше истинска привилегия. Настина невероятен момент за самата мен. - Да, мисля, че попаднахме на няколко неща, които ще пренапишат историята. Като например някои невероятни документи от Сет I. Влизането в гробница, която не е отваряна преди, също беше страхотно. Влязохме 100 метра под земята. Нямаше кислород, по-точно бяха много минимални нива, и се опитвахме да си представим как тези хора са свалили огромен, гранитен саркофаг на това място. През цялото време намирахме нови парченца от пъзела на историята на древен Египет. - Отне ни около година, но сме много малък екип. Когато снимаш документалистика, предполагам хората си мислят, че имаш огромен екип, но не е така. В един от епизодите ще видите лодката, с която се движим, как буквално се качва на единия бряг на Нил. Наложи се един от операторите да се гмурне и да я освободи, защото бяхме заседнали в пясъка. Има истински опасности. Такива, които могат да застрашат живота ти, но пък и такова пътуване се случва един път в живота и си струва да направиш всичко. Огромна привилегия е да прекосиш Египет по Нил и в същото време да правиш подобен род открития за историята на древната цивилизация на всяка крачка. - Мисля че всички те са доста опасни проекти. Не знам как винаги се озовавам на опасни места. Тъкмо се прибрах от сирийската граница и там, където снимах, можеш да чуеш бомбите наистина близо. Опитвах се да направя нещо за възстановяването на забележителностите в Северна Йордания. Така че където и да ида се случва или политически преврат, или избухва война или като в Бенин, където избухна епидемия от холера. Донякъде се случва така, защото посещавам най-„горещите“ точки от човешката история, които са горещи точки и днес. Изглежда, че живея живота си устремена към тези места. Нистина опасни. Просто се опитвам да съм разумна и разсъдлива. Може би обаче най-опасното нещо, което съм правила беше последното пътеществие по Нил, когато влязох в онази неотваряна гробница, където имаше какви ли не отровни газове и си мислех, че ще умра. В следващия момент обаче си казах: “Добре, древна египетска гробница съвсем не е лошо място за умиране!”. - Ще се върна в Египет за още изследователска дейност – нови открития за някои от мумиите, имаме нови технологии и техники, които могат да ни кажат повече за начина им на живот. - Разбира се. Това наистина ме интригува и бих дошла да направя една поредица. Така че, ако някой от България би искал да ме покани, на разположение съм. Веднага ще дойда да снимам. - Моите студенти обожават това, което правя на екран. Това че правя двете неща едновременно ми помага да поддържам академичен режим и да правя същевременно всички тези авангардни открития, а после - да слушам от студентите отзиви. Двете неща си взаимодействат страхотно – мога да се върна от изследване и да им разкажа всичко от първа ръка. Така че те обичат да слушат. Обожават това, че чуват подробностите преди който и да било друг. Получават премиерата на шоуто.", "date": "2019.09.02", "title": "Бетани Хюз (водеща): Влязохме в неотваряна египетска гробница "}
{"url": "https://www.monitor.bg:443/bg/a/view/krajnata-desnica-s-nov-vyzhod-v-germanija-174384", "text": "Германските центристки партии удържаха лидерските си позиции на регионалните избори вчера в Източна Германия на фона на засилването на крайнодясната \"Алтернатива за Германия\", отбелязва ДПА. В подкрепата и на двете партии обаче се наблюдава спад. Християндемократическият съюз на канцлера Ангела Меркел остана на първо място в Саксония след преброяването на всички гласове, а социалдемократите спечелиха лидерска позиция в провинция Бранденбург. На съществуващите управляващи коалиции в провинциите обаче вероятно ще бъде сложен край, като политическите експерти прогнозират трудни преговори за съставянето на стабилни регионални правителства. ХДС и социалдемократите категорично отхвърлиха възможността да си сътрудничат с \"Алтернатива за Германия\", която обвиняват, че е партия с антиимигрантска и антидемократична линия. Намалялата подкрепа и за двете партия може да засили натиска върху партийните лидери да напуснат управляващата коалиция на федерално ниво начело с Ангела Меркел. Германската социалдемократическа партия преминава през напрегната фаза по избиране на нов лидер и може да промени курса си, отбелязва ДПА. Въпреки малките шансове \"Алтернатива за Германия\" да влезе в управлението, парламентарният секретар на партията Берндт Бауман заяви, че резултатът в Саксония е гигантско увеличение на подкрепата за крайнодясната политическата сила и това е израз на недоволството на германските граждани. Видният регионален лидер на \"Алтернатива за Германия\" в провинция Тюрингия Бьорн Хьоке призова за предсрочни парламентарни избори и край на \"ерата на Меркел\". Кандидатът за лидер на социалдемократическата партия Олаф Шолц обаче заяви, че посланието от вчерашните избори е, че партията му може да печели избори. Германският министър на икономиката и член на ХДС Петер Алтмайер заяви, че партията му е спечелила сериозна победа в Саксония и омаловажи резултата на \"Алтернатива за Германия\" - според Алтмайер крайнодясната партия се е представила силно на изборите, но резултатът й не е прекалено силен. В Саксония ХДС спечели 32,1 процента от гласовете, \"Алтернатива за Германия\" - 27,5, а социалдемократическата партия - 7,7 процента. Този резултат изключва подновяване на коалицията между ХДС и ГСДП, отбелязва ДПА. Избирателната активност в Саксония достигна 66,6 процента (за сравнение: през 2014 г. тя бе 49,1 процента).", "date": "2019.09.02", "title": "Крайната десница с нов възход в Германия"}
{"url": "https://www.monitor.bg:443/bg/a/view/mashtabna-policejska-operacija-v-stolicata-174383", "text": "Полицейската акция тази сутрин в столичния квартал \"Христо Ботев\" е срещу организирана престъпна група, която се занимава с незаконна лихварска дейност. Това съобщи пред журналисти министърът на вътрешните работи Младен Маринов във Военна академия \"Г. С. Раковски\", където се състоя церемония по откриване на новата учебна година, предава БТА. \"Тази дейност предполага и силови действия по отношение на тези, които не си обслужват взетите заеми\", каза Младен Маринов. Той уточни, че престъпната група се е занимавала още и с рекет и изнудване. Четирима човека са арестувани към момента, информира още вътрешният министър. По думите на Маринов работата продължава и задържаните може да са станали повече. Той информира, че по-късно Специализираната прокуратура може, заедно с ГДБОП, да съобщят повече подробности за акцията.", "date": "2019.09.02", "title": "Акцията в квартал \"Христо Ботев\" е заради незаконна лихварска дейност (ОБНОВЕНА)"}
