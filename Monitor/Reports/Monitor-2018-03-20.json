{"url": "http://www.monitor.bg/a/view/50774-%D0%AF%D0%B7%D0%BE%D0%B2%D0%B8%D1%80-%D0%9A%D1%8A%D1%80%D0%B4%D0%B6%D0%B0%D0%BB%D0%B8-%D0%B5-%D0%B7%D0%B0%D0%BF%D0%BE%D1%87%D0%BD%D0%B0%D0%BB-%D0%B4%D0%B0-%D0%BF%D1%80%D0%B5%D0%BB%D0%B8%D0%B2%D0%B0/", "text": "\n                    Язовир \"Кърджали\" е започнал да прелива, но засега няма опасност за населените места по поречието на река Арда, съобщи в Ловеч министърът на вътрешните работи Валентин Радев, цитиран от БТА. По думите му страната ни е готова дори да предупреди Гърция и Турция, ако се повиши още нивото на язовира и ситуацията не може да бъде овладяна. Радев допълни, че има опасност за две къщи в Карнобат, заради преливна вълна от язовира край село Сърнево.\"Ситуацията е овладяна, но язовирът е под наблюдение. Поставени са двеста чувала с пясък, за да бъдат предпазени къщите на хората.\", каза още министърът. Той добави, че всички водоеми в страната се наблюдават, включително и нивото на река Дунав, което е започнало да се покачва застрашително.Валентин Радев е в Ловеч за среща с ръководството на Областната дирекция на МВР и с началниците на Районните управления и секторите в дирекцията, както и с областния управител, кметовете на общини и населени места.\n                    ", "date": "2018.03.20", "title": "Язовир „Кърджали“ е започнал да прелива"}
{"url": "http://www.monitor.bg/a/view/39854-%D0%A1%D1%82%D0%B0%D1%80%D0%B8%D1%86%D0%B0-%D0%BE%D1%81%D1%82%D0%B0%D0%BD%D0%B0-%D0%B1%D0%B5%D0%B7-%D0%B4%D0%BE%D0%BC%C2%A0%D0%BF%D0%BE%D0%BA%D1%80%D0%B8%D0%B2%D1%8A%D1%82-%D1%80%D1%83%D1%85%D0%BD%D0%B0%D0%BB-%D0%B2%D1%8A%D1%80%D1%85%D1%83-%D0%B3%D0%BB%D0%B0%D0%B2%D0%B0%D1%82%D0%B0-%D0%B9/", "text": "\n                    83-годишна самотно живееща старица от село Кравино второ денонощие е без покрив, след като част от кирпичената й къща рухна и едва не я уби, съобщи кметът на община Опан Генчо Колев. „Жената няма близки, това е единственото й жилище. Не разполагаме в общината със свободни жилища, предложих да я наставим в една от стаите на селското кметство, но тя отказва. Искала да дочака смъртта си в своя дом. Няма възможност да възстановим къщата, можем да й отпуснем максимум 500-600 лв. еднократна помощ, но това става само с решение на общинските съветници и то след месец, месец и половина…“, разказа управникът на селската община. Според него възможността бабата да бъде настанена в социален дом е минимална, пенсията й била повече от скромна, а и формалностите с документите щели да отнемат месеци. По думите на кметската наместничка на Кравино Ганка Велева, баба Станка Иванова била вдовица. Преди време починал единственият й син, а внукът й от години живеел в чужбина. Старицата карала с пенсия от 305 лв. Къщичката била от две стаички с кухня, но след последните дъждове и излязлата силна буря едната кирпичена стена поддала и част от покрива рухнал, като само по случайност не затиснал собственичката. „Баба Станка не иска да се мести никъде, плаче и моли да й помогнем да постегнем дома й, а ние нямаме тази възможност. В селото са останали 60 души с постоянен адрес, като средната им възраст гони 70-те…Обадих се на кмета в Опан, той също е наясно за обстановката, чудим се откъде да намерим някакъв фургон, за да я подслоним поне временно…“, почти със сълзи на очи обясни Велева. Тя склонила семейство с вила в Кравино временно да подслонят старицата, но не знае колко дълго ще се проточат ремонтите, ако въобще домът на баба Станка може да бъде ремонтиран.Десетки са старите хора в региона, които едва оцеляват през зимата, коментира Генчо Колев, който наскоро изригна в социалните мрежи срещу бюрокрацията около необходимостта да премести щъркелово гнездо от пострадала при буря камбанария на черквата в село Бял извор. Цели три дни продължила епистоларната му кореспонденция с държавните институции и неправителствените организации, които се интересували повече от това дали щъркелите вече са се „чифтосали“ , а не от необходимостта 80-годишният храм да бъде спасен от дъждовете.„Нямах никакво желание към медийни изяви с публикуването си на поста, касаещ преместването на щъркеловото гнездо и явното ми усещане, че нашето общество отдава прекалено внимание на животните, отколкото на хората. Нямам никакво намерение да правя разделителна линия между хората и институциите, които обгрижват животните и какви са им мотивите за това. Само искам да отбележа, че проблемите на хората, особено на тези в крайно тежко положение, нямат този обществен отзвук и желание за подпомагане…“, написа отново кметът Генчо Колев във Фейсбук .Един - единствен от потребителите в социалните мрежи откликна на призива за помагането на баба Станка. Живеещата в норвежкия  град Фридрихстад  Павлина Солвдал написа:“ Имам желание и условия бабата да живее при мен колкото време е нужно!“.\n\n\n                    ", "date": "2018.03.20", "title": "Старица остана без дом, покривът рухнал върху главата й"}
{"url": "http://www.monitor.bg/a/view/75211-%D0%9D%D0%B0%D0%B1%D0%B8%D1%80%D0%B0%D1%82-%D0%B4%D0%B0%D1%80%D0%B5%D0%BD%D0%B8%D1%8F-%D0%B7%D0%B0-%D0%BF%D0%B0%D0%BC%D0%B5%D1%82%D0%BD%D0%B8%D0%BA-%D0%BD%D0%B0-%D0%B2%D0%BE%D0%B5%D0%BD%D0%BD%D0%B8%D1%82%D0%B5-%D0%BA%D0%BE%D1%80%D0%B5%D1%81%D0%BF%D0%BE%D0%BD%D0%B4%D0%B5%D0%BD%D1%82%D0%B8/", "text": "\n                    В Пазарджик започна дарителска кампания за набиране на средства за изграждане на паметник на военните кореспонденти, информираха от Инициативния комитет. Проектът, чийто автор е скулпторът Леон Бабачев, е на обща стойност 12 300 лв. и паметният знак ще увековечи загиналите при изпълнение на служебния си дълг журналисти. С подкрепата на Министерство на отбраната и община Пазарджик вече са осигурени 10 000 лв. за изграждането на паметника на военните кореспонденти в града. Останалите средства ще бъдат набрани от Инициативния комитет от журналисти и писатели, по чиято идея се реализира паметникът.Банковата сметка за дарения за паметника е:\n\n\n\nОт областната администрация информираха, че областният  регистър на военните паметници е актуализиран съгласно Закона за военните паметници, след предоставена информация от общините и попълнени анкетни карти, съдържащи подробни данни за местоположението и вида на паметника, размери, описание, проектант и изпълнител, дата на откриване, какво събитие увековечава, моментно състояние на паметника и приложен снимков материал. Общият брой на военните паметници в област Пазарджик е 109, най-много те са в община Пазарджик – 36, следват община Батак – 13, Септември – 12, Белово – 9, Панагюрище – 8, Брацигово – 7, Стрелча – 7, Велинград – 5, Лесичово – 5, Ракитово – 4, Пещера – 3, на територията на община Сърница няма изграден военен паметник.Актуализираният областен регистър на военните паметници ще бъде изпратен в Министерство на отбраната за попълване на Националния регистър.\n \n                    ", "date": "2018.03.20", "title": "Набират дарения за паметник на военните кореспонденти"}
{"url": "http://www.monitor.bg/a/view/48185-%D0%91%D0%B8%D0%BE%D0%BB%D0%BE%D0%B3%D0%B8%D1%8F%D1%82%D0%B0-%D0%BD%D0%B0%D0%B9-%D0%B6%D0%B5%D0%BB%D0%B0%D0%BD%D0%B0-%D0%B7%D0%B0-%D0%B2%D1%82%D0%BE%D1%80%D0%B0-%D0%BC%D0%B0%D1%82%D1%83%D1%80%D0%B0/", "text": "\n                    Биологията е най – желана за втора задължителна матура по избор, като 13 820 зрелостници са подали заявление за полагане на изпит по предмета. Това съобщиха от Министерството на образование и науката (МОН).\n\nОбщо 55 167 зрелостници са заявили участие в държавния зрелостен изпит по български език и литература, а 44 850 - във втория задължителен изпит по предмет по избор. Матурите ще се проведат съответно на 21 и 23 май 2018 г.\n\nВторият най- желан предмет за втора матура е английски език, като заявления са подадени от 13 744 младежи. На изпит по география и икономика са пожелали да се явят 6904 зрелостници. За матура по философия са подадени 3893 заявления. На изпита по математика желаят да се явят 2479 зрелостници, а по история и цивилизация – 1305. Матури по химия и физика се очаква да положат съответно 246 и 282 дванадесетокласници. Най-малко бъдещи абитуриенти са поискали да се явят на изпит по италиански език – 86.\n\n10 421 младежи са предпочели възможността в дипломите им да се впише средноаритметичната оценка от двата държавни изпита за придобиване на професионална квалификация вместо оценка от втора матура по общообразователен предмет.\n\nЗа трети зрелостен изпит по желание са кандидатствали 782 ученици. Изпитите по желание ще са в периода от 29 май до 1 юни по график, който ще бъде обявен допълнително.\n\n \n                    ", "date": "2018.03.20", "title": "Биологията - най-желана за втора матура "}
{"url": "http://www.monitor.bg/a/view/4218-%D0%98-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BF%D0%BE%D0%B4%D1%85%D0%B2%D0%B0%D1%89%D0%B0-%D1%83%D1%80%D0%B0%D0%BD%D0%B0-%D0%B2-%D0%9A%D0%B0%D0%B7%D0%B0%D0%BD%D0%BA%D0%B0/", "text": "\n                    Прокурорска преписка за установяване причините за замърсяване водоизточниците на село Казанка  с естествен уран образува старозагорската районна прокуратура. Магистратите са се самосезирали за случай от края на миналата седмица, при който от РЗИ-Стара Загора установиха наднормени отклонения в химичните показатели за водата, използвана за питейни и битови цели и наложиха възбрана за употребата й.Преписката е по член 352 от Наказателния кодекс /„Който замърсява или допуска да се замърсят водни течения, басейни, подпочвени води или териториалните и вътрешните морски води, почвата и въздуха и с това ги направи опасни за хората,животните и рас тенията или негодни за използуването им за културно-битови, здравни, земеделски и други народностопански цели, се наказва с лишаване от свобода до пет години и с глоба от пет хиляди до двеста и петдесет хиляди лева/ и трябва да бъде приключена в 30-дневен срок.В село Казанка, където живеят постоянно 70 старци, от неделя ползват вода, карана с водоноска. Взети са допълнителния проби от двата каптажа, в които са хванати повърхностни води от територията на ЦАТИП-Змеево, очаква се новите лабораторни резултати да бъдат готови до 40 дни.\n                    ", "date": "2018.03.20", "title": "И прокуратурата подхваща урана в Казанка     "}
{"url": "http://www.monitor.bg/a/view/52221-%D0%A2%D1%80%D1%8A%D0%B3%D0%B2%D0%B0-%D0%BF%D1%80%D0%BE%D0%B2%D0%B5%D1%80%D0%BA%D0%B0-%D0%BD%D0%B0-%D1%81%D0%B3%D1%80%D0%B0%D0%B4%D0%B8%D1%82%D0%B5-%D0%B7%D0%B0-%D0%B4%D0%BE%D1%81%D1%82%D1%8A%D0%BF-%D0%BD%D0%B0-%D1%85%D0%BE%D1%80%D0%B0%D1%82%D0%B0-%D1%81-%D1%83%D0%B2%D1%80%D0%B5%D0%B6%D0%B4%D0%B0%D0%BD%D0%B8%D1%8F/", "text": "\n                    Все още голяма част от обществените сгради имат проблеми с достъпната архитектурна среда. Това каза председателят на Комисията за защита от дискриминация Ана Джумалиева пред \"Хоризонт\". Тя съобщи, че предстои мащабна национална проверка\n\nна Комисията на различни институции. \"Нашата идея е да покажем не само местата или сградите, в които има недостъпна архитектурна среда, а да покажем и добрите модели в България и искаме кампанията да има позитивен отзвук\", каза Джумалиева. Тя предлага да се помисли за обособяването на специален фонд, който да финансира изграждането на достъпна среда в държавните и общински институции.\n\nПри констатиран проблем КЗД има правомощията да налага глоби, обясни Джумалиева: \"Те могат да стигнат от 100 лева до 20 хиляди лева при повторно нарушение, в случай че трети път констатираме, че даденото нарушение не е поправено, или пък не е осигурена достъпна архитектурна среда\". \"Снимките са най-лесният начин да се докаже недостъпност на средата. Допреди няколко години жалбите и сигналите за недостъпна архитектурна среда са били повече\", обобщи доц. Джумалиева.\n                    ", "date": "2018.03.20", "title": "Тръгва проверка на сградите за достъп на хората с увреждания "}
{"url": "http://www.monitor.bg/a/view/69876-%D0%92-%D0%9F%D0%B8%D1%80%D0%BE%D0%B3%D0%BE%D0%B2-%D1%81%D0%BB%D0%B8%D0%B2%D0%B0%D1%82-%D1%85%D0%B8%D1%80%D1%83%D1%80%D0%B3%D0%B8%D0%B8-%D0%BB%D0%B0%D0%B1%D0%BE%D1%80%D0%B0%D1%82%D0%BE%D1%80%D0%B8%D0%B8%D1%82%D0%B5-%D0%B2-%D0%BE%D0%B1%D1%89%D0%BE-%D0%B7%D0%B2%D0%B5%D0%BD%D0%BE/", "text": "\n                    Четирите отделни клиники по хирургия в „Пирогов“ ще бъдат сляти в една с три отделения. Това предвижда планът на Министерството на здравеопазването за оздравяване на спешната болница, чиито просрочени задължения към януари възлизат на над 14 млн. лева, съобщиха от лечебното заведение. По същия начин ще бъде преструктурирана и клиниката по урология. Ще бъдат намалени още отделенията по неврохирургия от седем на пет, както и клиниките по ортопедия – от четири на две. Ще бъде доизграден и пуснат в действие център за спешни съдови състояния със скенер и два ангиографа, което ще спомогне качеството на лечение на пациенти със сърдечно-съдови и мозъчно-съдови заболявания. Лабораторните звена ще бъдат подобрени като се обединят в общ лабораторен блок.Министерството на здравеопазването е връчило след обяд във вторник оздравителния финансов план на ръководството на най-голямата спешна болница у нас - „Пирогов“ план за финансово оздравяване на лечебното заведение. Той ще започне да се изпълнява от месец април и ще продължи да действа през следващите три години. Съставен е и график за погасяване на задълженията. МЗ ще наблюдава развитието на заложения план на месечна и тримесечна база.Той не предвижда съкращаване на медицински персонал и специалисти по здравни грижи, уточниха от здравното ведомството. Заложените в него мерки включват предимно оптимизиране на незаети бройки и структури с ниска степен на използваемост на леглата, както и премахване на дублиращи се дейности. Персоналът в болницата ще бъде разпределен по структури така че да отговаря на изискванията на медицинските стандарти. Така се изпълняват препоръките на Изпълнителна агенция „Медицински одит“.\n                    ", "date": "2018.03.20", "title": "Сливат хирургии в \"Пирогов\", лабораториите в общо звено"}
{"url": "http://www.monitor.bg/a/view/47498-%D0%9F%D1%80%D0%B0%D1%89%D0%B0%D1%82-%D0%BD%D0%B0-%D0%BF%D1%81%D0%B8%D1%85%D0%BE%D0%BB%D0%BE%D0%B3-%D0%BC%D0%BE%D0%BC%D0%B8%D1%87%D0%B5%D1%82%D0%BE-%D0%BF%D1%80%D0%BE%D0%B2%D0%B5%D1%81%D0%B8%D0%BB%D0%BE-%D0%B1%D0%B5%D0%B1%D0%B5-%D0%BF%D1%80%D0%B5%D0%B7-%D0%B1%D0%B0%D0%BB%D0%BA%D0%BE%D0%BD%D0%B0/", "text": "Семейството на малката Ванеса тръгва на курсове за отговорно родителство\n                    12-годишното момиче, което провеси бебе от балкона на блок в столичния квартал „Разсадника“, ще посещава психолог. „Момичето е насочено към Център за обществена подкрепа по програма „Деца с поведенчески прояви“, която включва и работа с психолози“, обясниха пред „Монитор“ от Агенция за социално подпомагане (АСП). Миналата сряда в ефира на Нова тв бяха излъчени кадри, в които момиче държи за ръцете малко бебе извън парапетите на балкона. Видеото е било заснето от съсед, който подал сигнал и до Държавна агенция за закрила на детето. Проверка на социалните установи, че 12-годишното момиче, провесило бебето, всъщност е негова братовчедка. Майката на едногодишното бебе Ванеса – Радослава оставила детето на грижите на племенницата си за да отиде до магазина. През това време 12-годишното момиче решило да се пошегува и да провеси бебето през прозореца.След излъчването на клипа прокуратурата и социалните се самосезираха. Бебето Ванеса и по-голямата му сестра бяха изведени от семейството, като им беше наложена мярка „полицейска закрила“. След проучване на семейството социалните са установили, че родителите на Ванеса могат да се грижат за нея и сестра й. Затова двете момиченца бяха върнати на майка им и баща им два дни, след като бяха изведени от дома им. „Родителите на децата са подали заявление за ползване на социална услуга по програма за повишаване на родителския капацитет“, обясниха от АСП. Така в продължение на няколко месеца майката и бащата на малката Ванеса ще посещават курсове, в които ще се учат на отговорно родителство. Въпреки това социалните ще правят периодични проверки, както за това как семейството на бебето и на това на братовчедката му се грижат за децата си.Всяка година социалните работници извеждат около 800 деца от семейството им, заради лоша грижа или неподходящи условия. Хлапетата се настаняват при близки и роднини, а ако нямат такива при приемни родители или специализирана институция. Семейството се насочва към курсове за повишаване на родителския капацитет и при добри резултати, социалните могат да им върнат децата.\n                    ", "date": "2018.03.20", "title": "Пращат на психолог момичето, провесило бебе през балкона"}
{"url": "http://www.monitor.bg/a/view/71230-6-%D0%BB%D0%B5%D0%B2%D0%B0-%D0%B7%D0%B0-%D0%BA%D0%B8%D0%BB%D0%BE%D0%B3%D1%80%D0%B0%D0%BC-%D0%B0%D0%B3%D0%BD%D0%B5%D1%88%D0%BA%D0%BE-%D0%BE%D1%82-%D1%84%D0%B5%D1%80%D0%BC%D0%B0%D1%82%D0%B0-%D0%B7%D0%B0-%D0%92%D0%B5%D0%BB%D0%B8%D0%BA%D0%B4%D0%B5%D0%BD/", "text": "В магазините цената удря 16 лв., пак ще разчитаме на замразено румънско и австралийско \n                    По 6 лева за килограм живо тегло ще трябва да дадем, ако искаме на Великденската трапеза да сложим свежо агнешко месо. Оказва се, че заради по-малкия брой агнета – 600-700 хил. и поради голямото търсене цената на месото още от сега е скочила. Ако миналата година фермерите са ни предлагали агнешко на цени между 4 и 4,50 лв./кг, то в момента килограм струва 5-5,50 лв., като до Великден цената ще скочи на 6-7 лева. Това заяви пред „Монитор“ бившия председател на Националната овцевъдна асоциация Бисер Чилингиров.В магазините пък се очаква цените да варират между 11 и 16 лева за кило. По думите на овцевъда търговците нарочно завишават до такива нива цените, което не е правилно. Според него, ако от фермата агнето излиза на 5-6 лева, то нормалната цена на пазара трябва да е 12-13 лева.Чилингиров уточни още, че и тази година месото за празника няма да е на 100% българско, а отново ще се предлага мръвка от Нова Зеландия, Австралия и Румъния.Цената обаче не издава кое месо е наше и кое е чуждо. Така макар румънските агнета да струват по-малко, магазинерите го продават на същата цена, както българското. Размразеното месо обаче можем да се познае, като се натисне, остава вдлъбнатина, както при мекото на хляба. Прясното е сухо и има бяла корица и при натиск е еластично и възвръща формата.За сметка на вноса зад граница изнасяме много малко количество агнешко.Единични фермери си позволяват да продават в Германия, Италия и Хърватска, каза експерта. Според него, ако догодина Великобритания излезе от Европейския съюз (ЕС) цената на този вид месо драстично ще скочи заради митата, които ще бъдат наложени, разясни още Чилингиров.Междувременно кюстендилци масово започнаха да се презапасяват с по-евтино агнешко от съседна Македония. Въпреки, че все още търговията не е в разгара си по-предвидливите вече са си закупили традиционното месо и продукти за празника. Например, в Крива Паланка агнешкото месо се предлага срещу 10 лв. за кг. „Става въпрос за трупно месо. Има и такива, които продават живи агнета. Тогава вече цената е 4-5 лв. за кг., което е под цената в Кюстендил“, коментират запознати. Преминаването през граница пък ставало безпроблемно, тъй като обикновено по четирима човека си разделяли мръвката за Великден.„Отидох със съпругата си, взех тъщата и тъста. Купихме си цяло агне и тъй като бяхме много хора, не ни направиха проблем на границата. Вече е във фризера и чака да бъде сготвено“, коментира 46-годишен кюстендилец.По негови думи до дни се очаква да започнат и записванията в един от магазините на влизане в Македония. Там и през миналата година приемаха поръчки. „Отиваш в уговорената дата и си взимаш агнето. Казваш колко килограма горе-долу да е и така вече си готов за празничната трапеза. Да не ви обяснявам, че е съвсем прясно и много качествено месо, твърди друг кюстендилец.Репортерска проверка в Кюстендил установи, че в търговската мрежа цената на традиционното месо за Великден върви по 15-16 лв. за кг. Закупувайки го обаче клиентите в повечето случаи не знаят откога е. „Може агнето да е заклано преди месеци. Във всеки случай обаче не е на седмица - две“, обяснява и Иван Петров, в чието семейство традициите по посрещането на Великден се предават от поколение на поколение.Усилена търговия започна преди дни и по селата в Дупнишкия край. В село Бистрица агнетата се предлагат по 13-14 лв. за кило трупно месо и по около 7 лв. за кг живо агне. „Имаме около петима човека, които се занимават с отглеждане на овце. При тях вече има записали се на тефтер. Някои търсят по-малки, но средно едно агне е около 20-25 кг. Част от хората си взимат половин агне, заради цената“, коментира и кметът на село Бистрица, Кирил Огненски.\n\n\n                    ", "date": "2018.03.20", "title": "6 лева за килограм агнешко от фермата за Великден"}
{"url": "http://www.monitor.bg/a/view/20186-%D0%A1%D0%BF%D0%B8%D0%BF%D0%B0%D1%85%D0%B0-%D0%B1%D0%B0%D0%BD%D0%B4%D0%B0-%D0%B7%D0%B0-%D0%B8%D0%B7%D0%BC%D0%B0%D0%BC%D0%B8-%D0%B2-%D0%BA%D0%B0%D0%B7%D0%B8%D0%BD%D0%B0/", "text": "\n                    При спецоперация на служители на отдел „Киберпрестъпност“ при ГДБОП е неутрализирана организираната престъпна група, действала на територията на цялата страната, съобщиха от МВР.В хода на разследването било установено, че групата е изградила иновативен механизъм за дистанционен достъп до игрални автомати, посредством който изменяли компютърно-информационните данни в софтуера на хазартните съоръжения и реализирали неправомерни печалби в особено големи размери. Групата действала изключително конспиративно и професионално, всеки от участниците е имал точно определена роля в престъпната дейност –един симулирал участие в хазартните игри, друг- контролирал дистанционно хазартното съоръжение до този, който е изработвал електронните устройства за изменяне на компютърно – информационните данни в софтуера на хазартните автомати.В хода на операцията са задържани четирима, непосредствено след получаване на печалба от манипулиране на хазартни съоръжения. При последвалите процесуално – следствени действия от задържаните и автомобилите им са иззети електронни съоръжения за дистанционно манипулиране на игралните автомати, технически средства за контролиране на софтуера на хазартните съоръжения и парична сума в особено големи размери.Предстои привличане на задържаните в качеството им на обвиняеми за престъпление по чл.212 от НК.\n\n\n                    ", "date": "2018.03.20", "title": "Спипаха банда за измами в казина, хаквали игрални автомати из страната  "}
{"url": "http://www.monitor.bg/a/view/56836-%D0%95%D0%B2%D1%80%D0%BE%D0%B2%D0%B8%D0%B7%D0%B8%D1%8F-%D0%B5-%D0%BC%D0%BD%D0%BE%D0%B3%D0%BE%D0%BF%D0%BB%D0%B0%D1%81%D1%82%D0%BE%D0%B2-%D0%BF%D1%80%D0%BE%D0%B5%D0%BA%D1%82-%D0%B0-%D1%83-%D0%BD%D0%B0%D1%81-%D1%82%D0%BE%D0%B2%D0%B0-%D1%81%D0%B5-%D0%BF%D0%BE%D0%B4%D1%86%D0%B5%D0%BD%D1%8F%D0%B2%D0%B0/", "text": "Хареса ми, че може да направиш нещо, което да представлява твоята държава   * Жана Бергендорф винаги е била първа опция за изпълнител, но под въпрос заради имиджа си\n                      - Това е като в спорта. Печели този, който се справя най-добре спрямо правилата. Докато не се появи някой, който още по-добре ще се справи или докато аз не предложа лоша идея. Тази година кандидатствах с няколко проекта, но най-високо оценен беше Bones. Печелил съм конкурса при три различни регламента - през 2011 г. имаше национален конкурс с голям концерт, вот на жури и зрителско гласуване. Тогава спечелихме с „На инат“ и Поли. Преди две години пак с нея бяхме при регламент, в който БНТ избира изпълнител, който да предложи песни и впоследствие се гласува за най-добрата. Тогава отидохме на финалите с If Love was a Crime. С Кристиян Костов спечелих по правилата, които важат и тази година. Пък и исках да надскоча постижението от 4-то място с Поли. Никога не съм мислил, че ще се занимавам с „Евровизия“. Първият път беше случайно. Като отидох и ми хареса. Хареса ми, че може да направиш нещо, което да представлява твоята държава. Вниманието на 400 милиона зрители за три минути никъде го няма. Досега винаги съм имал в главата си идея за изпълнителя и после съм писал и нагласял песен по него. Тази година стана точно обратното. Идеята за Bones ми дойде при една музикантска сесия, след като бях гледал филма „Петият елемент“ и много ме беше вдъхновил. Усещах потенциала на парчето, но и знаех, че не е за един изпълнител. По-късно всеки един от българските вокали в Equinox ми се обадиха и ми казаха, че искат да им помогна да кандидатстват за „Евровизия“. Така реших да ги събера във формация, която първоначално кръстих „Петият елемент“, но бързо смених името на Equinox (“Равноденствие“) и мисля, че е още по-подходящо.- Жана от самото начало е моя първа опция за жената във формацията. С нейното име съм подал документите за конкурса. Не крия обаче, че имах и резервни варианти, защото с нея рискът никога не е премерен. Бях чувал и чел доста лоши неща, а и не се познавахме. В мига, в който запя обаче, се получи нещо като магия, накара ме да настръхна. Тя беше предупредена в началото, че може да бъде сменена, ако не се стегне да работи.- Не ми беше трудно да ги премахна. Усетих и видях, че посланието на песента и тази любов отвъд материята, която не познава предразсъдъци, която е и прошката, това да дадеш шанс, да подадеш ръка, тя си избра да бъде Жана. Повиках я във Виена да запише. Прецених, че е добре да я видя два дни преди това, в светлина далеч от средата й, защото някой път точно средата ни и негативното мнение на хората за нас, когато сме сгрешили, ни спира и ни кара да не вярваме в себе си. Исках тя да работи на чисто.- Рецептата е много проста. Да си смел, да направиш нещо, което не е типично, но същевременно да носи духа на популярната музика. Не трябва да се ограничаваш, нито да копираш минали успехи. В крайна сметка видях, че това не е конкурс само за мелодия, нито само за изпълнител, това е конкурс, които изисква съвкупност от много неща – оригинална песен, която да въздейства, концепция и за сценично присъствие, добро видео. Това е многопластов проект, а в България много хора подценяват този момент. Мислят, че е конкурс за композитор, но всъщност е конкурс за продуцент, който събира в себе си и песен, и изпълнители, музикален клип, послание, маркетинг, сценична концепция. Казват, че е политически конкурс, но ако не си свършил добре работата, каквато и нагласа да има, няма да успееш. Има я и политиката, но мисля, че и качеството се забелязва вече, особено в последните години.- В момента креативен и артдиректор от миналата година е една шведка, която прави националния финал на шведите, тя работи по моята идея за визия. Акцент ще е преходът от мрак към светлина. Един по един ще се представят изпълнителите в мрака със светлината.- Иван Москов, с когото мечтая да работя от години. Сниман е в България, едновременно с видеото на Сезар, с когото победихме в австрийския конкурс. Интересното е, че Сезар беше беквокал на Кристиян Костов миналата година, както беше и Владо Михайлов. Сега и двамата се явяват на финалите като титуляри.- Аз и миналата година седях на българската, а имах три държави. Това не пречи да си наглеждам и другия проект, но аз ще развея българското знаме, не австрийското. Въпреки че съм израснал във Виена и я усещам като втори дом, но освен, че се чувствам космополит, най вече се чувствам българин.- В основата на композицията на песента съм аз, който съм българин, клипът е заснет от българи, концепцията за стайлинга е на най-прогресивно мислещите артдиректори, имаме изключително силни трима български певци, втъкал съм етномотиви и беквокал от космически гласове. Този проект е български отвсякъде.- Авторските права са на авторите и по закон не могат да им бъдат отнети. Изпълнителите носят сродни права, освен ако срещу заплащане не ги предостави на продуцента. Ако този продуцент е човекът, платил на автори, музикални продуценти и автори, то той държи 100% от звукозаписа. Т.е. ако някой иска да използва това парче, трябва да се обърне към продуцента, към мен. Всички песни, които сме създали в лейбъла Symphonics, са платени изцяло от нас. Ако друг, например БНТ, е платил за направата на проекта, ние ще сме изпълнител по договора и няма да можем да имаме претенции. Но тази, както и предната година организаторите търсеха партньор лейбъл, който да им предостави готов продукт и в замяна на това да си задържи правата. Те плащат само лиценза за участие и логистиката на финалите. Това всъщност е моделът, по който вече все повече държави - участнички в „Евровизия“, работят. Това си е риск, ако проектът ти не спечели, да изгубиш много пари и време. Но ако се окаже успешен – печелиш много повече. Не само финансово, но и имиджово.- Разбира се, никога не бих й забранил дори и да не бяхме приятели, каквито сме. В прекрасни отношения сме, дори сега работя по нейна песен за лятото.- Работя по албума на Кристиян Костов, който да го представи по цял свят. Със Сезар и Джони Мануел, който сега е в Equinox, също работим по албуми. Движа и един мащабен проект за електронна музика с мой партньор.\n\n\n                    ", "date": "2018.03.20", "title": "„Евровизия“ е многопластов проект, а у нас това се подценява"}
{"url": "http://www.monitor.bg/a/view/22420-channel4-%D0%91%D1%80%D0%B8%D1%82%D0%B0%D0%BD%D1%81%D0%BA%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D1%81%D0%B5-%D0%BC%D0%B5%D1%81%D0%B8%D0%BB%D0%B0-%D0%B2-200-%D0%B8%D0%B7%D0%B1%D0%BE%D1%80%D0%B8-%D0%BF%D0%BE-%D1%86%D0%B5%D0%BB%D0%B8%D1%8F-%D1%81%D0%B2%D1%8F%D1%82-%D1%87%D1%80%D0%B5%D0%B7-%D1%84%D0%B5%D0%B9%D1%81%D0%B1%D1%83%D0%BA/", "text": "\n                    Британската компания за анализи „Кеймбридж аналитика” (Cambridge Analytica) се е намесвала в хода на изборите в различни части на света, прибягвайки до подкупи и разпространение на клеветническа информация в интернет, разкри разследване на „Ченъл Фор” (Channel 4).\nПреди това „Ню Йорк Таймс“ (The New York Times) съобщи, че британската компания е успяла да събере личните данни на повече от 50 млн. потребители на социалната мрежа „Фейсбук“ (Facebook) и да разработи алгоритъм за анализ на политическите предпочитания на избирателите.\nСпоред представители на социалната мрежа през 2015 г. професорът по психология от университета в Кеймбридж Александър Коган, с помощта на създадено от него приложение за платформата на „Фейсбук“, е предал на „Кеймбридж аналитика” огромен обем лични данни на потребители.\nСъщата година социалната мрежа блокирала приложението и поискала от Коган и британската компания да изтрият данните. Преди няколко дни обаче от „Фейсбук“ установили, че това не е станало.\nЖурналистите от „Ченъл Фор” пък записали тайно срещи с представители на „Кеймбридж аналитика”, представяйки се за потенциални клиенти, искащи да манипулират изборите в Шри Ланка. Срещите се осъществявали в лондонски хотели от януари 2017 до януари 2018 г.\nПред скритата камера главният изпълнителен директор на компанията Александър Никс разказва, че фирмата му се е намесвала в повече от 200 избори в различни страни по света, сред които Нигерия, Кения, Чехия и Аржентина.\n„Предлагахме на кандидата голяма сума за финансиране на неговата предизборна кампания в замяна на земя например. Записвахме това на видео, след това замъглявахме лицето на нашия човек и пускахме записа в интернет“, посочва Никс, наричайки предложението - „твърде добра сделка, за да е истина“ и определяйки го като много ефективен начин за манипулация. Той добавя, че компанията му е пращала в домовете на кандидатите проститутки и пояснява, че в конкретния случай може да докара в Шри Ланка красиви момичета от Украйна.\nНа срещите, наред със самия Никс, присъстват експертът по данни Алекс Тейлър и изпълнителният директор Марк Търнбул. Последният разказал, че служители на компанията са пускали компрометиращи данни за кандидатите в отделни сайтове и социални мрежи. „Кеймбридж аналитика” е действала, по желание на клиента, не от свое име, а като „студенти, които правят курсови работи в университета или туристи“.\nСлед излъчването на разследването представител на „Кеймбридж аналитика” заяви, че думите по време на срещите са били изтълкувани неправилно. Според него двама от служителите на компанията са се пошегували, опитвайки се да провокират „потенциалния клиент“ да разкрие дали в намеренията му няма нещо незаконно.\nСамият Александър Никс заяви, че съжалява за участието си в тези срещи и че компанията му никога не е предлагала подкупи, не е плащала проститутки на никого и не е разпространявала невярна информация.\nРазследване на „Гардиън” (The Guardian) обаче сочи, че услугите на „Кеймбридж аналитика” са използвани не само за изборите в САЩ, но и за кампанията за „Брекзит”.\nБританската компания е била нета от американския милиардер Робърт Мърсър, който бе основен дарител за кампанията настоящия президент на САЩ Доналд Тръмп.\nСтив Банън, който е служител на Мърсър, доскоро беше съветник на Тръмп, а преди това вицепрезидент на „Кеймбридж аналитика”.\nСкандалът има и друго измерение. Той удари силно по доверието на инвеститорите във „Фейсбук”. Състоянието на собственика на социалната мрежа Марк Зукърбърг намаля с повече от 6 млрд. долара за ден. Вчера акциите на „Фейсбук” поевтиняха с 6,77%.\nМеждувременно Европейският парламент обяви, че възнамерява да проведе разследване във връзка с информацията за използването на личните данни на потребители на социалната мрежа. Еврокомисарят по въпросите на правосъдието, правата на потребителите и социалното равенство Вера Юрова ще повдигне този въпрос по време на среща на представители на компанията и федералното правителство следващата седмица, когато е на посещение в САЩ.\n\n\n                    ", "date": "2018.03.20", "title": "Channel4: Британска компания се месила в 200 избори по целия свят чрез фейсбук"}
{"url": "http://www.monitor.bg/a/view/65318-%D0%9B%D0%B8%D0%B4%D0%B8%D1%8F-%D0%93%D0%B0%D0%BD%D0%B5%D0%B2%D0%B0-%D1%81%D0%B5-%D0%BE%D0%B3%D0%BB%D0%B5%D0%B6%D0%B4%D0%B0-%D0%B2-%D0%9E%D1%87%D0%B8%D1%82%D0%B5-%D0%BD%D0%B0-%D0%BC%D0%B0%D0%BC%D0%B0/", "text": "\n                    Лидия Ганева, която представи страната ни на детската „Евровизия“ през 2016 г., направи премиера на песента си „Очите на мама“, която записа заедно с възпитаниците на Вяра Панталеева от „Мики Маус“. Парчето е специален подарък с много обич за всички майки - любящи, угрижени, нежни. \"Очите на мама\" е поклон пред силата и мъдростта и едно голямо благодаря, за всичко, което те са ни дали в живота\", обясни Панталеева, която по-паметливите зрители помнят от риалити формата Star Academy. “Очите на мама“ е по музика и аранжимент на Румен Бояджиев-син, текстът е дело на Даниела Кузманова, а продуцент е Чавдар Цолов. Клипът към песента е дело на Любо Цанков, като кадрите от него са заснети в Културен дом \"Искър\" в столичния квартал \"Дружба\".\n                    ", "date": "2018.03.20", "title": "Лидия Ганева се оглежда в „Очите на мама“"}
{"url": "http://www.monitor.bg/a/view/62048-7%D0%B3%D0%BE%D0%B4%D0%B8%D1%88%D0%BD%D0%BE-%D0%B1%D1%8A%D0%BB%D0%B3%D0%B0%D1%80%D1%87%D0%B5-%D0%BF%D0%BE%D0%BA%D0%BE%D1%80%D0%B8-%D0%BC%D0%BE%D0%B4%D0%BD%D0%B8%D1%8F-%D0%BF%D0%BE%D0%B4%D0%B8%D1%83%D0%BC-%D0%B2-%D0%9C%D0%BE%D1%81%D0%BA%D0%B2%D0%B0/", "text": "\n                    Малката Елизабет-Амитис Абдулджалил завладя за трети пореден път специалисти и гости в рамките на Седмицата на висшата мода в Москва. 7-годишното момиче се включи във форума, който се проведе под щампата Mercedes-Benz Fashion Week Russia от 10 до 15 март, като бе избрана за лице на колекцията на известната дизайнерка Кристина Кибовская, чиято колекция тази година пресъздаде вечната тема за красивата принцеса и принца на сърцето ѝ. Елизбат - Амитис дефилира в 4 ревюта на 25-метровия подиум - 2 излизания с официални тоалети, едно дефиле в спортна колекция Art&Fashion by Kristina Kibovskaya и дефиле на Choupette. Малката красавица е и единственото българско участие в световния форум на висшата мода в Москва.\n\nПри предишните си визити в руската столица през 2016 г. и 2017 г., в рамките на международния детски фестивал Prince and Princess of the Universe, Елизабет грабна короната в своята възрастова категория и двата пъти.\n\nВъпреки крехката си възраст, едва 7-годишна, Елизабет е донесла на България множество призове и медали от световни конкурси в Русия, Турция, Чехия и др. Участвала е в балетни постановки, както и в представления на Нешка Робева, а корените й я свързват с последния сирийски крал, на когото тя е правнучка по бащина линия.\n                    ", "date": "2018.03.20", "title": "7-годишно българче покори модния подиум в Москва"}
{"url": "http://www.monitor.bg/a/view/63783-%D0%98%D0%B3%D1%80%D0%B0%D1%87%D0%B8-%D0%BD%D0%B0-%D0%A2%D0%BE%D1%82%D0%BD%D1%8A%D0%BC-%D1%81%D1%82%D0%B0%D0%BD%D0%B0%D1%85%D0%B0-%D0%BC%D0%B0%D1%84%D0%B8%D0%BE%D1%82%D0%B8/", "text": "Продажбата на Кейн ще донесе £175 млн. в сметките на клуба\n                    Хари Кейн е изтипосан като най-стилния мафиот на планетата в мащабна рекламна кампания на световно известния моден бранд Hugo Boss. Не е тайна, че нападателят на „Тотнъм“ е един от най-търсените играчи в световния футбол, след като сам се утвърди като един от най-успешните топреализатори на планетата.Наскоро пък стана ясно, че „шпорите“ ще вкарат над 175 милиона паунда по сметките на академията си за подрастващи играчи, ако решат да го продадат. Поредната оферта, макар и засега – неофициална, дойде от мадридския „Реал“. По данни на в. „Сън“ от „белия балет“ са склонни да платят за играча близо 200 милиона паунда.Самият Кейн обаче няма никакво намерение да се разделя с настоящия си клуб в обозримото бъдеще, което личи и от мащабните начинания, които е подел извън терена, но с одобрението на шефовете си. 24-годишният играч прие офертата на известната модна къща „Хуго Бос“, която започна агресивна кампания за промоция на продуктите си в навечерието на световното първенство по футбол това лято в Русия. Заедно с Кейн, в промоцията се включиха още колегите му Филип Коутиньо, Юлиан Дракслер и Алваро Мората. Освен на облеклата на фирмата те стават рекламни лица и на линията парфюми на „Хуго Бос“. На снимките и в съпровождащия клип Кейн и колегите му преминават през полутъмен подлез, като особено впечатление прави острият и агресивен поглед на голаджията.Припомняме, че травмата на глезена, получена по време на сблъсъка с „Борнемът“ по-рано този месец, стана причина Кейн да остане извън терените в рамките на малко повече от един месец. Ръководството на „шпорите“ се надява контузията във връзките на ставата да отшуми навреме, за да може нападателят да се върне в действие поне до средата на април. А в задаващия се полуфинал за Купата на футболната асоциация на 21 април треньорът Маурисио Почетино още отсега разчита на него.\n\n\n                    ", "date": "2018.03.20", "title": "Играчи на „Тотнъм“ станаха мафиоти"}
{"url": "http://www.monitor.bg/a/view/72748-%D0%91%D1%83%D0%BD%D0%B4%D0%B5%D1%81%D1%82%D0%B8%D0%BC%D1%8A%D1%82-%D0%B7%D0%B0%D0%BB%D0%B0%D0%B3%D0%B0-%D0%BD%D0%B0-%D0%B7%D0%B5%D0%BB%D0%B5%D0%BD%D0%BE/", "text": "\n                    Зеленото е голямата надежда за световната титла по футбол за бундестима. 84 дни преди старта на мондиала в Русия германските медии разкриха окраските на екипировката, с която момчетата на Йоахим Льов ще защитават титлата си отпреди 4 години.Оказва се, че и в исторически план зеленото винаги е носило успех на германските национали. На световното през далечната 1954 г. с този цвят на екипите те разгромяват Австрия с 6:1 на полуфинал.Същото е положението при легендарната победа с 3:1 на „Уембли“ през 1972 г. Четвъртфиналът на европейското е и първият германски успех над Англия на Острова – с 3:1. Големите герои са Бекенбауер, Нетцер и Мюлер, сътворили най-красивия международен мач за всички времена.По време на дузпите срещу Англия през 1990 г. (5:4) германците пак бяха в зелено.„В случая не говорим само за уникален дизайн, а и за велика история“, коментира по този повод шефът на службата за връзки с печата на „Адидас“ Оливер Брюген. „Дебютът“ на новите екипи ще е в петък, 27 март, в контролата срещу Испания.\n\n\n                    ", "date": "2018.03.20", "title": "Бундестимът залага на зелено"}
{"url": "http://www.monitor.bg/a/view/73573-%D0%9B%D0%B0%D1%80%D0%B0-%D0%93%D1%83%D1%82-%D1%81%D0%B5-%D0%BF%D0%BE%D1%85%D0%B2%D0%B0%D0%BB%D0%B8-%D1%81-%D0%B2%D1%80%D1%8A%D0%B7%D0%BA%D0%B0%D1%82%D0%B0-%D1%81%D0%B8-%D1%81-%D0%91%D0%B5%D1%85%D1%80%D0%B0%D0%BC%D0%B8/", "text": "\n                    Красивата швейцарска звезда на ските Лара Гут обяви официално, че е интимна приятелка на халфа на „Удинезе“ Валон Бехрами и двамата са двойка. Германският таблоид „Билд” отбелязва, че вместо да се бори с „Хамбургер“ за оцеляване в Бундеслигата, бившият футболист на тима се наслаждава на ново любовно приключение. Бехрами игра за баварците през сезон 2014/15.„С Валон разбрах какво е да имаш човек до себе си, който да те държи за ръка и никога да не те оставя сама. Валон е най-хубавото нещо, което някога ми се е случвало”, сподели 26-годишната скиорка чрез профила си във Фейсбук.Още преди игрите в Пьончан Гут призна, че има до себе си приятел и оттогава швейцарските медии спекулираха с най-различни имена. Ето че скиорката разкри романа си с бившия футболист на „Лугано“, „Дженоа“, „Верона“, „Лацио“, „Уест Хем“, „Фиорентина“, „Наполи“, „Хамбургер“ и „Уотфорд“.Любопитното е, че Бехрами се раздели с дългогодишната си приятелка Елена едва в края на февруари. Те имат две дъщери – на 9 години и на 18 месеца. Според швейцарските медии връзката му с Лара Гут е започнала през декември.\n\n\n                    ", "date": "2018.03.20", "title": "Лара Гут се похвали с връзката си с Бехрами"}
{"url": "http://www.monitor.bg/a/view/45476-%D0%9C%D0%B0%D0%B4%D1%80%D0%B8%D0%B4-%D0%B8-%D0%9A%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%B2%D1%8A%D0%B2-%D0%B2%D0%BE%D0%B9%D0%BD%D0%B0-%D0%BD%D0%B0-%D1%86%D0%B8%D1%84%D1%80%D0%B8%D1%82%D0%B5/", "text": " Португалецът убеден в световното си господство\n                    Испания отново се раздели на две, а Мадрид и Каталуния се вкопчиха в нова битка, съпоставяйки величието на звездите на „Реал“ (Мадрид) и „Барселона“ Кристиано Роналдо и Лионел Меси. Наред с надпреварата между двамата на футболния терен неуморно тече такава и на база статистиката, като каталунското издание Sport отговори на последните четири гола на португалеца, отбелязвайки, че Меси продължава да превъзхожда опонента си по ефективност. През настоящата кампания Роналдо е неудържим с 37 гола в 35 срещи, което е средно по 1,05 попадения на мач, докато Лео е с 0,81 гола на двубой (35 в 43 мача). “Числата не лъжат: Роналдо остава далеч от онези 1,21 гола на мач (73 в 60 срещи), които Меси регистрира през сезон 2011/2012”, припомнят от Sport. През въпросната кампания португалецът също бе на върха на вдъхновението с 1,09 гола на мач, но така и не достигна постижението на аржентинеца. Звездата на „Барселона“ е по-ефективен от съперника си и в Шампионската лига, където Кристиано е рекордьор по попадения. Там коефициентът на европееца е 0,79 срещу 0,81 на южноамериканеца. От началото на 2018 г. обаче Кристиано е като прероден с 1,61 гола на мач (21 в 13 срещи), докато Меси е с 0,88 (16 в 18 двубоя), а битката до края на сезона е все още отворена.Самият Роналдо е твърдо убеден, че в света няма по-силен футболист от него, и демонстрира солидна доза самочувствие по време на награждаването му за футболист на Португалия за 2017 г.“Винаги казвам, че съм най-добрият, защото го вярвам, а и го доказвам на терена. Изминалата година бе изключителна за мен на индивидуално и отборно ниво. Пет трофея с „Реал“, пета „Златна топка“, втора награда за играч на ФИФА“, припомни Роналдо и посвети приза на четирите си деца. В гласуването на португалските журналисти Кристиано остави зад себе си вратаря на „Спортинг“ (Лисабон) Руи Патрисио и халфа на „Манчестър Сити“ Бернардо Силва.\n\n\n                    ", "date": "2018.03.20", "title": "Мадрид и Каталуния във война на цифрите"}
{"url": "http://www.monitor.bg/a/view/85251-%D0%9C%D0%B8%D0%BB%D0%B0%D0%BD-%D1%85%D0%B0%D1%80%D0%B5%D1%81%D0%B0-%D0%B1%D1%8A%D0%BB%D0%B3%D0%B0%D1%80%D1%87%D0%B5/", "text": "\n                    Скаутите на „Милан“ харесаха българско дете по време на провелия се двудневен футболен турнир в центъра Висмара в Милано, който за поредна година събра деца от цял свят. Milan Junior Camp Day 2018 събра 306 деца от 55 страни, като сред тях бяха 14 родни таланта. Българчетата бяха и най-голямата група на форума, в който се включиха над 80 треньори от школата на „Милан“ и повече от 40 технически лица от щаба на футболния гранд. Децата бяха разделени в две групи, като едната бе сред 10-11 годишните, а втората сред 14-15 годишните. От „Милан“ обявиха, че към едно от българчетата от по-малката група има проявен интерес от страна на треньорския щаб. Името на детето ще бъде обявено на предстоящата в края на март в София пресконференция, на която екипът на Milan Academy Junior Camp Bulgaria ще обяви и старта на кампанията през 2018 година.Друг български талант пък бе избран заедно с още 10 деца от цял свят и бе допуснат в съблекалнята на италианския гранд. Кампанията на „Милан“ продължава с два лагера в България през лятото на 2018 година.\n\n\n                    ", "date": "2018.03.20", "title": "„Милан“ хареса българче"}
{"url": "http://www.monitor.bg/a/view/72676-%D0%98-%D0%98%D1%81%D0%BB%D0%B0%D0%BD%D0%B4%D0%B8%D1%8F-%D0%BF%D0%BB%D0%B0%D1%88%D0%B8-%D1%81-%D0%B1%D0%BE%D0%B9%D0%BA%D0%BE%D1%82/", "text": "\n                    Исландия може да се присъедини към бойкота на Англия и да не прати официални лица на мондиала в Русия това лято. Британците са в остър конфликт с домакина на турнира заради отравянето на двойния шпионин Сергей Скрипал и дъщеря му Юлия. \"Възможно е да бойкотираме световното в знак на подкрепа към Великобритания. В процес на обсъждане сме, като решение все още не е взето. То обаче няма да окаже влияние върху отбора и феновете. Класирането ни е голям успех и страхотна възможност, на която няма да пречим\", коментира външният министър Гудлаугур Тор Тордарсон. Отборът на Исландия ще дебютира на световни финали и в груповия етап ще спори с отборите на Аржентина, Нигерия и Хърватия. Футболната асоциация на Англия от своя страна продължава да работи отблизо с британското правителство за участието си на световното първенство в Русия и в световната квалификация за жени през юни. Процесите се следят и от ФИФА, като президентът Джани Инфантино вече разкритикува призивите за бойкот на световното. \"Ако някой иска да развали първенството, ще има сериозни проблеми\", коментира босът на световния футбол.\n\n\n                    ", "date": "2018.03.20", "title": "И Исландия плаши с бойкот"}
{"url": "http://www.monitor.bg/a/view/11298-%D0%93%D1%80%D0%B8%D1%88%D0%BE-%D0%B7%D0%B0%D0%BF%D0%BE%D1%87%D0%B2%D0%B0-%D0%B2-%D0%9C%D0%B0%D1%8F%D0%BC%D0%B8-%D1%81%D1%80%D0%B5%D1%89%D1%83-%D1%81%D0%B5%D0%BD%D0%B7%D0%B0%D1%86%D0%B8%D1%8F-%D0%BE%D1%82-%D0%9C%D0%B5%D0%BB%D0%B1%D1%8A%D1%80%D0%BD/", "text": "\n                    Григор Димитров ще започне участието си от втория кръг на турнира от сериите \"Мастърс 1000\" в Маями. Поставеният под номер 3 в основната схема българин ще има за съперник победителя от мача между унгареца Мартон Фучович и германеца Максимилиян Мартерер. Фучович поднесе сензацията на Australian Open през януари, като достигна до четвъртия кръг, докато Мартерер отпадна кръг по-рано.Димитров е в една четвъртина с шампиона от Индиън Уелс Хуан Мартин дел Потро (Арж), като двубой с него или с Новак Джокович (Сър), е възможен на четвъртфиналите.Световният номер 1 и водач в схемата Роже Федерер (Швейц) е в горната половина на таблицата и ще може да играе с Гришо евентуално чак на финала. Маестрото ще запази позицията си в ранглистата, ако стигне до 1/4-финалите на турнира, който е с награден фонд над $7,9 млн.Първата ни ракета при жените Виктория Томова обаче не успя да стигне до основната схема в Маями. Тя отпадна в първия кръг на квалификациите след загуба с 4:6, 5:7 от словачката Яна Чепелова.23-годишната Томова и с година по-голямата Чепелова допуснаха много грешки, за което говорят и 14-те пробива в мача. Разликата от 40 места в WTA класацията в полза на словачката обаче си каза думата в края и на двата сета, което бе решаващо за отпадането на българката.За участието си в Маями Томова ще получи две точки за ранглистата и $2380 от наградния фонд. За нея това е трето отпадане в първия квалификационен кръг в турнира след 2010 и 2017 г.\n\n\n                    ", "date": "2018.03.20", "title": "Гришо започва в Маями срещу сензация от Мелбърн"}
{"url": "http://www.monitor.bg/a/view/14332-%D0%9B%D1%8E%D0%B8%D1%81-%D0%A5%D0%B0%D0%BC%D0%B8%D0%BB%D1%82%D1%8A%D0%BD-%D1%89%D0%B5-%D0%B2%D0%B7%D0%B5%D0%BC%D0%B0-120-%D0%BC%D0%BB%D0%BD-%D0%BE%D1%82-%D0%9C%D0%B5%D1%80%D1%86%D0%B5%D0%B4%D0%B5%D1%81/", "text": "Тото Волф: Той държи повече на свободата, а не на парите\n                    Люис Хамилтън ще подпише колосален договор за 120 милиона британски паунда с „Мерцедес“ до края на седмицата, когато стартира новият сезон във Формула 1. Това е най-големият контракт на британски спортист в историята, съобщава в. „Сън“.Според клаузите четирикратният световен шампион ще получава по 40 млн. паунда през първите две години на ангажимента си, като съществува опция за удължаване с още един сезон. Проста сметка показва, че ексцентричният пилот ще инкасира по 770 000 паунда на седмица.Спечелвайки четвъртата си световна титла, Хамилтън стана най-успешният британец във Формула 1. Същевременно в началото на всеки сезон той се пита дали ще може да защити позицията си на върха. \"Все още обичам състезанията, все още обичам предизвикателството, което се оформя всяка година, казва той. - Но аз винаги се питам: мога ли да го направя? Все още ли имам сили? Обичам тази неизвестност. В края на сезона се удивлявам сам на себе си. И се питам, ще продължа ли да се състезавам? Винаги се вслушвам във вътрешния си глас.“Преговорите на Хамилтън с „Мерцедес“ се проточиха необичайно дълго. По този повод бившият пилот Дейвид Култард дори коментира по Channel 4: „Такова нещо е доста необичайно, но Хамилтън е странна птица и явно е преценил кога е подходящият момент да положи подписа си.“„За Люис най-важното е колко свобода ще му дава договорът с нас, а не парите, допълни шефът на „Мерцедес“ Тото Волф. – И съм забелязал, че ако трябва да избира, той залага повече на свободата. Защото всички знаем, че рекламните му договори ще му осигуряват достатъчно пари за следващите 20, че и 30 години…“\n\n\n                    ", "date": "2018.03.20", "title": "Люис Хамилтън ще взема £120 млн. от „Мерцедес“"}
{"url": "http://www.monitor.bg/a/view/1723-%D0%A0%D0%B0%D0%B4%D0%BE-%D0%AF%D0%BD%D0%BA%D0%BE%D0%B2-%D0%BF%D0%B5%D1%87%D0%B5%D0%BB%D0%B8-%D1%83-%D0%BD%D0%B0%D1%81-%D1%81-%D0%BA%D0%BE%D0%BD%D1%82%D1%83%D0%B7%D0%B8%D1%8F-%D0%B2-%D0%BA%D1%80%D1%8A%D1%81%D1%82%D0%B0/", "text": "\n                    Националите Радослав Янков и Теодора Пенчева спечелиха титлите в паралелния гигантски слалом от държавното първенство по сноуборд в паралелните дисциплини, което се провежда в Банско и са организирани от \"Юлен\" и БФСки. И двамата победители са представители на клуб „Амерспортс“.Участие в стартовете, които са от календара на ФИС, взеха сноубордисти от 7 държави.При мъжете Янков, който кара с контузия в кръста, победи на финала 18-годишния Михайло Кхарук (Укр). За класирането в държавния шампионат втори и трети са Димитър Ганичев („Амерспортс“) и Петър Гьошарков („Бороборд“). Титлата е осма за Янков от националните първенства на България. Той има 6 първи места в паралелния гигантски слалом и 2 в паралелния слалом.При жените Пенчева победи на финала съотборничката си Живка Узунова. В малкия финал Лиа Манчева („Блейд“) победи Саня Спасовска („Мак“). Златният медал е девети за Пенчева (6 на ПГС и 3 на ПСЛ). При юношите титлата е за Валентин Миладинов („Бороборд“), пред Ивайло Христов („Бороборд“) и Евгени Иванов („Амерспортс“).\n\n\n                    ", "date": "2018.03.20", "title": "Радо Янков печели у нас с контузия в кръста"}
{"url": "http://www.monitor.bg/a/view/21559-%D0%91%D0%B8%D0%BB%D0%B5%D1%82%D0%B8-%D0%BF%D0%BE-5-%D0%BB%D0%B5%D0%B2%D0%B0-%D0%B7%D0%B0-%D0%B6%D0%B5%D0%BD%D1%81%D0%BA%D0%B8%D1%8F-%D1%84%D0%B8%D0%BD%D0%B0%D0%BB-%D0%9C%D0%B0%D1%80%D0%B8%D1%86%D0%B0-%D0%9B%D0%B5%D0%B2%D1%81%D0%BA%D0%B8/", "text": "\"Пирин\" се мести в Благоевград за плейофите\n                    Билети на цена 5 лева пуснаха домакините от Пловдив за първия мач от финалните плейофи в женското първенство по волейбол между \"Марица\" и \"Левски\" (Сф). За ученици и пенсионери входът е безплатен. Мачът е утре от 18.30 ч. в залата на Пловдивския университет. Шампионките с жълто-син екип спечелиха убедително редовния сезон в Националната лига и полуфиналите с \"Берое\" (СтЗ) без нито една загуба и са амбицирани да приключат в два мача защитата на титлата си от последните 3 години - още на реванша на 25 март в София.Билетите могат да се намерят в мрежата на Ticketportal, бензиностанциите на OMV, магазините Office 1 Superstore и Офис 2 и книжарниците Booktrading, както и на касата на залата.Мъжкият тим на \"Пирин\" (Разлог) пък ще смени принудително залата си \"Септември\" в Разлог за домакинските мачове от полуфиналните плейофи в Суперлигата, защото тя не отговаря на изискванията за тази фаза на шампионата. Разложкият тим с треньор Северин Димитров се мести в благоевградската \"Скаптопара\", където ще посреща \"Нефтохимик 2010\", класирал се за полуфинала след 3:0 (20, 13, 16) в третия мач с \"Марек Юнион Ивкони\" и 2-1 победи. Серията започва в бургаската зала \"Младост\" на 23 и 24 март, а мачовете в Благоевград са на 29 и 30-и. В другата двойка \"Монтана\" и ЦСКА пък играят в Монтана на 22 и 23 март.\n\n\n                    ", "date": "2018.03.20", "title": "Билети по 5 лева за женския финал \"Марица\" - \"Левски\""}
{"url": "http://www.monitor.bg/a/view/87080-%D0%9A%D0%B0%D0%BD%D0%B0%D0%BB-3-%D0%BD%D0%B0%D0%B3%D1%80%D0%B0%D0%B4%D0%B8-%D1%88%D0%B0%D0%BC%D0%BF%D0%B8%D0%BE%D0%BD-%D0%BF%D0%BE-%D0%BA%D0%B0%D0%BD%D0%B0%D0%B4%D1%81%D0%BA%D0%B0-%D0%B1%D0%BE%D1%80%D0%B1%D0%B0/", "text": "\n                    Шампионът по канадска борба Панайот Чанков - Понката получи от Канал 3 специална парична награда по време на спектакъла „Нощта на звездите”, организиран от световната циркова звезда Енчо Керязов и едноименната му фондация.„Няма сума, която е измерима с упоритостта и силата на духа, които притежава Понката, когото Канал 3 отличи - заяви Ива Стоянова, управителят и програмен директор на Канал 3. - Аз съм бивша спортистка и зная колко усилия са нужни, за да станеш шампион, а Панайот е вложил поне два пъти повече, за да постигне успехите си... От името на Канал 3 поздравявам и всички други талантливи деца на България, които бяха отличени за постиженията си от фондацията на Енчо Керязов. На самия Енчо сърдечно благодаря за доверието и за всичко, което прави в името на успеха, доброто и славата на родината ни.”\n\n\n                    ", "date": "2018.03.20", "title": "Канал 3 награди шампион по канадска борба"}
{"url": "http://www.monitor.bg/a/view/66479-%D0%94%D0%B8%D1%81%D1%86%D0%B8%D0%BF%D1%8A%D1%82-%D0%BD%D0%B0%D0%BA%D0%B0%D0%B7%D0%B0-%D0%9A%D0%B0%D1%80%D0%B0%D0%BD%D0%B3%D0%B0/", "text": "„Червените“ без головата си машина срещу „Ботев“\n                    Дисциплинарната комисия към БФС наказа нападателя на ЦСКА-София Фернандо Каранга. Голмайсторът на „червените“ понесе санкция от един мач и ще трябва да заплати глоба в размер на 6000 лева за изцепките си по време на дербито с „Левски“, спечелено с минималното 1:0 след негов гол минути преди последния съдийски сигнал. С оглед на наказанието бразилецът няма да бъде на разположение на треньора Стамен Белчев за първия двубой от втората фаза на шампионата в Първа лига срещу „Ботев“ (Пловдив) на стадион „Българска армия“. Половината от финансовата санкция е заради жеста с „рязане на глави“, който той използва преди това и след драматичния успех над „Пирин“ в Благоевград. Другите три хиляди пък са за надуваемия член, с който Каранга ликуваше, а на него беше вързан шал на „Левски“. Наказанието на бразилеца идва ден, след като от „Герена“ сезираха ДК на БФС, комисията по феърплей и етика и Изпълкома на БФС, като поискаха от футболната централа да бъде сезирана и прокуратурата за насаждане на омраза.От лагера на „червените“ не коментираха наказанието, а се съсредоточиха върху подготовката си в паузата на шампионата. В събота от 11 часа на базата в Панчарево ЦСКА-София ще изиграе контролен мач с втородивизионния „Струмска слава“ (Радомир), като треньорът Стамен Белчев няма да може да използва шестима от своите футболисти, които са на лагер с националните отбори на България. Това са Николай Бодуров, Божидар Чорбаджийски, Станислав Манолев и Кирил Десподов, които са с представителния тим, както и Александър Георгиев и Стойчо Атанасов, които са младежки национали. Всички останали са здрави и на разположение на Белчев.Междувременно представители на испанското подразделение на световния телевизионен гигант BeIN SportS отдели специално внимание на „червените“ легенди Димитър Пенев и Пламен Марков, с които направи интервюта във връзка с филм, посветен на българския футбол.\n\n\n                    ", "date": "2018.03.20", "title": "Дисципът наказа Каранга"}
{"url": "http://www.monitor.bg/a/view/16390-%D0%98%D0%B7%D0%B1%D1%80%D0%B0%D1%85%D0%B0-%D0%BD%D0%BE%D0%B2%D0%B8%D1%8F-%D1%88%D0%B5%D1%84-%D0%BD%D0%B0-%D1%81%D1%8A%D0%B4%D0%B8%D0%B8%D1%82%D0%B5/", "text": "\n                    Йордан Сталев е новият председател на Съдийската комисия. На поста пловдивчанинът ще наследи Петър Петров, който подаде оставка след разразилите се скандали и напрежението, породено от множеството сериозни грешки на родните арбитри. Заместник на Сталев пък ще бъде добре познатият доскорошен елитен главен съдия Георги Йорданов от Габрово, чиято кариера бе преждевременно прекратена след скандалния мач между „Левски“ и „Литекс“ на стадион „Георги Аспарухов“ в края на 2015 година. Промените бяха гласувани и приети на заседание в офиса на БФС, на което присъстваха президентът на централата Борислав Михайлов, дясната му ръка и първи вицепрезидент Йордан Лечков, вицепрезидентите Атанас Фурнаджиев и Михаил Касабов и членът на Изпълкома Емил Костадинов. Ръководителите взеха решение и да освободят членовете на комисията Валери Цветков, Йордан Гулев, Кольо Данев, Костадин Стоичков и Кирил Йорданов. До края на сезона местата им ще бъдат заети от Мартин Богдев, Радан Мирянов, Костадин Стоичков и Валентин Добрев.\n\n\n                    ", "date": "2018.03.20", "title": "Избраха новия шеф на съдиите"}
{"url": "http://www.monitor.bg/a/view/42558-%D0%A1%D0%BC%D0%B0%D1%80%D1%82%D1%84%D0%BE%D0%BD%D1%8A%D1%82-%D0%B1%D0%B5%D0%B3%D0%BB%D0%B5%D1%86-%D1%81-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%B2-%D0%A9%D1%83%D1%82%D0%B3%D0%B0%D1%80%D0%B4-%D0%B8-%D0%9B%D0%BE%D0%BD%D0%B4%D0%BE%D0%BD/", "text": "\n                    Приключенският филм на Максим Генчев „Смартфонът беглец“ ще бъде представен в рамките на два световни кинофестивала – в Щутгард (23 март) и Лондон (29 март). Лентата бе показана у нас в рамките на 22-то издание на София Филм Фест, а широкото й разпространение ще стартира от 7 септември. „Постепенно във времето ще покажем продукцията по фестивали, защото се въведе практика когато един български филм се покаже навън и постигне успех, той да бъде посрещан добре от родната публика – такава ни е народопсихологията”, обясни Генчев.\n\nДействието на „Смартфонът беглец“ се завърта около невероятните приключения на Фил (Симеон Филипов), Анджи (Василена Стоянова) и Марко (Матей Генчев) по време на техните пътувания във времето. В търсене на заровеното съкровище на Вълчан войвода високотехнологичен смартфон се превръща в машина на времето и ги пренася в миналото – сред страшни хайдути, където ги очакват много опасности.\n\nИдеята за продукцията се ражда преди три години, а по сумите на продуцента и сценарист Златина Филипова в България има глад точно за този жанр.\n                    ", "date": "2018.03.20", "title": "„Смартфонът беглец“ с премиера в Щутгард и Лондон"}
{"url": "http://www.monitor.bg/a/view/79936-%D0%A2%D0%B5%D0%B9%D0%BB%D1%8A%D1%80-%D0%A1%D1%83%D0%B8%D1%84%D1%82-%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D1%84%D0%B5%D0%BD%D0%BE%D0%B2%D0%B5-%D0%B7%D0%B0-%D1%81%D0%B2%D0%B0%D1%82%D0%B1%D0%B0%D1%82%D0%B0/", "text": "\n                    Поп старлетката Тейлър Суифт изненада свои фенове в денят на сватбата им в парк в Ню Йорк. Младоженците Едуард и Маргарет МакНобъл останали безмълвни, когато ги привикали да отворят първия си подарък за щастливото събитие. „Когато стигнахме до мястото на церемонията ни уведомиха, че ни чака специален дар на втория етаж от много специален човек. Беше невероятно. Денят стана още по-хубав.“, споделиха развълнувани пред сп. Us Weekly те. Когато се качили, влюбените открили бутилка скъпо шампанско и бележката към него с думите: „Едно птиченце ми каза, че ще използвате музиката ми за сватбеното си тържество, което ме прави много щастлива! Наздраве за този хубав ден и продължението на любовната ви история. С обич, Тейлър“.Едуарн и Маргарет не знаят кой е съобщил на чаровната блондинка за саундтрака към романтичната им церемония, но песента й Love Story е задала тон за първия им танц като семейство.Това не е едниствената изненада, която Суифт прави на фен в навечерието на сватбата му. През 2016 г. тя изненада свой почитател, като нахлу на церемонията и го зарадва с изпълнение на Blank Space.   \n\n\n                    ", "date": "2018.03.20", "title": "Тейлър Суифт изненада фенове за сватбата"}
{"url": "http://www.monitor.bg/a/view/19916-%D0%92%D0%B0%D1%80%D0%BD%D0%B0-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0-%D0%BA%D0%BE%D0%BC%D0%B5%D0%B4%D0%B8%D1%8F%D1%82%D0%B0-%D0%A4%D0%B0%D0%BB%D1%88%D0%B8%D0%B2-%D0%B3%D0%B5%D1%80%D0%BE%D0%B9/", "text": "\n                    Комедийният сериал с работно заглавие „Фалшив герой“ ще получи финансиране от общинския бюджет на Варна. Продукцията ще се състои от 12 епизода, а сюжетът ще се върти около млад мъж на около 30 години, край когото има много жени. Това разкри Димитър Гочев, един от авторите на проекта, който е известен със сериалите „Под прикритие“, „Стъклен дом“ и „Революция Z”. Клапата на „Фалшив герой“ ще щракне именно в морската ни столица, като епизодите ще бъдат излъчени по една от националните ни телевизии.\n\n288 хиляди лева с ДДС ще бъдат отпуснати от Общинската финансова комисия в града за реализирането на продукцията. Варна ще получи и клип, който ще присъства в рекламната кампания за сериала. Предвижда се заснемането на епизодите да се осъществи между април и юли, тази година, а сериалът да тръгне по малките екрани през зимата на 2018 година или пролетта на 2019 г.\n                    ", "date": "2018.03.20", "title": "Варна финансира комедията „Фалшив герой“"}
{"url": "http://www.monitor.bg/a/view/72279-%D0%98%D1%82%D0%B0%D0%BB%D0%B8%D0%B0%D0%BD%D1%86%D0%B8-%D0%B8-%D0%B1%D1%8A%D0%BB%D0%B3%D0%B0%D1%80%D0%B8-%D0%B8%D0%B3%D1%80%D0%B0%D1%8F%D1%82-%D1%81-%D1%86%D0%B2%D0%B5%D1%82%D0%BE%D0%B2%D0%B5%D1%82%D0%B5-%D0%BD%D0%B0-%D1%82%D1%80%D0%B8%D0%B1%D0%B0%D0%B3%D1%80%D0%B5%D0%BD%D0%B8%D0%BA%D0%B0/", "text": "Шевици превземат Музея за история на София\n                    До 14 април в галерия „Академия“ на ул. „Шипка“ 1 ще може да се види колективна изложба с творби на български и италиански художници, ангажирани в разработването на концепцията за националната идентичност чрез цветовете на трибагрениците на двете държави, които са едни и същи – червено, зелено и бяло, но подредени по различен начин. Галерията ще бъде домакин на творбите на 30 художници от Академията за изящни изкуства „Брера“ в Милано и на 22-ма преподаватели и студенти от Националната художествена академия в София, събрани под наслов \"Идентичност между символика и цветове“.В началото на XXI век, характеризиращ се с разгорещени дебати по темата за културното разнообразие, изложбата потвърждавазапазено в културата на всяка една страна по света, и на сравнението и диалога, които ни обединяват. От литографии до фотографии, минавайки през дигиталната графика и най-класическата рисунка, творците възстановят огромната художествена вселена, която преодолява териториалните граници в диалог между традиции и възприятия. Тази деконструкция на символа, в който националното знаме се е въплътило през последните векове и което изразява гордостта на собствената ни история, е дело на творческия гений, който остава отворен за света, но запазва идентичността си, обясняват организаторите на изложбата от Италианския културен институт.Музеят за история на София също представя наследството, но въплътено в националното облекло, с изложбата \"Паметта на софийската шевица\", която се открива там в четвъртък от 17.30 ч. Тя се занимава с традициите, иновациите и дизайнерските експерименти в областта на везбарското приложно изкуство. Експозицията показва традиционни шевици, изработвани в селата около София. Впоследствие те се разпространяват като модели в целия регион. Изяществото на шевицатапътешественици из българските земи още през XVI-XIX в. Съгласно традицията с различен тип шевици се украсяват например ръкавите на ризите за делник и празник. Изработването на такъв чифт отнема 2 месеца. Везбарките се трудят вечер, след като са приключили с ежедневните си задължения. Изложбата разглежда и периода на т. нар. национален стил, силно изразен в България между 20-те и 40-те години на ХХ в. Тогава стари ръкави или колани се използват вторично за направата на покривки или за тапициране на мебели. Изработват се и копия на оригинали, с което се прокламира \"българският стил\", а модните списания го популяризират. Отделна част от изложбата се занимава с изкуството на шевицата и неговите съвременни измерения. Експозицията може да се види до 30 юни.\n\n\n                    ", "date": "2018.03.20", "title": "Италианци и българи играят с цветовете на трибагреника"}
{"url": "http://www.monitor.bg/a/view/24564-%D0%A1%D1%8A%D0%B7%D0%B2%D0%B5%D0%B7%D0%B4%D0%B8%D1%8F-%D0%B8%D0%BB%D0%B8-%D0%B4%D1%80%D1%83%D0%B3%D0%B8%D1%82%D0%B5-%D0%BD%D0%B0%D1%88%D0%B8-%D0%B2%D1%8A%D0%B7%D0%BC%D0%BE%D0%B6%D0%BD%D0%B8-%D0%B6%D0%B8%D0%B2%D0%BE%D1%82%D0%B8/", "text": "\n                    Животът е неизчерпаема палитра от различни възможности. Нашата воля или случайността правят избор, в който всяко действие води следващо по веригата. Но какво би било, ако личните ни истории се развиваха не само безалтернативно линейно, а биха могли да съществуват в различни версии в паралелни вселени? Така навярно е според законите на квантовата физика, така е и в пиесата пъзел „Съзвездия“ (Constellations) на британеца Ник Пейн (род. 1984 г.), която за пръв път у нас поставя режисьорът Йордан Славейков в Центъра за култура и дебат „Червената къща“ с двама млади актьори – Невена Николова и Васил Михайлов.„Съзвездия“ - носител на Evening Standard Theatre Award за 2012 г. за най-добра драматургия, е за възможните завои в една любовна история: от запознанството, през съжителството, изневерите, страха, болестта, евтаназията, смъртта... С едно потропване на крак или скриване зад паравана и повторно излизане героите дават рестарт на ситуацията, в която с минимални или никакви промени в текста насочват съдбите си в друга посока. В тази емоционална игра на живот или живот-игра, поставяща по находчив и забавен начин най-сериозните проблеми на личното ни битие, ключовите избори могат да бъдат „поправени“ и дори смъртта в някой от мултиплицираните светове да бъде избегната. Или поне отложена. Или пък сами да я ускорим... „Трябва да знам, че имам и такава възможност, дори да не я използвам“, казва по не един повод Мариан на Роланд. Той е пчелар, произвежда мед и е здраво свързан с реалността, тя е университетски преподавател по теоретична физика с поглед към Космоса и показва на половинката си, че във всеки момент могат да съществуват няколко различни резултата от стъпките във взаимоотношенията им.Спектакълът е първата независима продукция на новосъздаденото театрално сдружение „Хелиотроп\" и е професионален дебют за актьорите. Невена Николова е възпитаничка на Славейков от МОНТФИЗ, а двамата с Васил Михайлов са преминали през интензивни актьорски курсове в Лондон: той в Кралската академия по драматично изкуство (RADA), тя в Лондонската академия за музикално и драматично изкуство (LAMDA). Сценографията и костюмите са на Юлияна Войкова-Найман, музиката - на Калин Николов, пластиката - на Ана Митева. Следващите представления са на 23 март, 10 и 15 април.\n\n\n                    ", "date": "2018.03.20", "title": "„Съзвездия“, или другите наши възможни животи"}
{"url": "http://www.monitor.bg/a/view/78226-%D0%94%D0%B8%D0%BB%D1%8F%D0%BD%D0%B0-%D0%9F%D0%BE%D0%BF%D0%BE%D0%B2%D0%B0-%D0%BE%D0%BC%D0%B0%D0%B3%D1%8C%D0%BE%D1%81%D0%B0-%D1%81%D1%80%D1%8A%D0%B1%D1%81%D0%BA%D0%B0-%D0%B7%D0%B2%D0%B5%D0%B7%D0%B4%D0%B0/", "text": "\n                    Красивата Диляна Попова омагьоса сръбската звезда Саша Ковачевич. Родната актриса и модел влезе в ролята на любима на певеца в последния му клип към песента „Bez tebe me nema“. Премиерата на чувствената балада беше преди три дни, но вече има над 1,5 милиона гледания в сайтовете за видеосподеляне и социалните мрежи. Изобилстват позитивните коментари за красивата българка, заснета във видеото. Самата Диляна също сподели в страницата си в Instagram новото парче, за което пише: „Новото видео на моя сръбски приятел sashakovacevic. За мен бе удоволствие да работя с теб!“\n\nКлипът е първата високобюджетна продукция на Ковачевич, която той реализира в София. До момента сръбският изпълнител е залагал винаги или на екзотиката на дестинации като Тайланд или на лондонския лукс.\n\nЦенителите на мюзикъла пък могат да гледат Диляна Попова в предстоящите две представления на адаптацията по култовия филм \"Оркестър без име\". Те ще се изиграят на 28 април в столичната зала \"Арена Армеец\" и на 30 април в зала \"Колодрума\" в Пловдив. Билетите са в продажба на цени от 20 до 70 лв.\n                    ", "date": "2018.03.20", "title": "Диляна Попова омагьоса сръбска звезда"}
{"url": "http://www.monitor.bg/a/view/83209-%D0%A1%D0%B8%D0%BB%D0%B2%D0%B8-%D0%92%D0%B0%D1%80%D1%82%D0%B0%D0%BD-%D0%B7%D0%B0%D0%BF%D0%BE%D1%87%D0%BD%D0%B0-%D0%BF%D1%80%D0%BE%D1%89%D0%B0%D0%BB%D0%BD%D0%BE%D1%82%D0%BE-%D1%81%D0%B8-%D1%82%D1%83%D1%80%D0%BD%D0%B5/", "text": "Легендарната певица ще изнесе за последно и два концерта в България\n                    Легендарната Силви Вартан даде начало на последното за кариерата ѝ турне - Forever Sylvie. На 16 март певицата изнесе концерт в препълнената зала Le Grand Rex в Париж, а емоцията и аплодисментите не стихнаха дори след последния бис. Следващата спирка на иконичната френска изпълнителка е скъпата на сърцето ѝ България. Тя ще се срещне с българската публика в два специални концерта - първият във Варна на 19 април в Двореца на културата и спорта, а вторият на 21 април в София в зала 1 на НДК. Турнето ще продължи с Русия, Япония, Белгия и Италия.„България, очаквам с огромно нетърпение тази наша среща! Искрено съм щастлива, че се връщам. За мен винаги е удоволствие. Очакват ни два незабравими концерта, в които ще върнем спомените си за отминалите дни. Ще споделя с вас песни от всички мои албуми досега, както и най-новите ми произведения. Очаквам ви!“, споделя Силви Вартан месец преди представянето си в България.Forever Sylvie e турнето, с което най-известната световна звезда от български произход ще се срещне със своите фенове за последно. Концертите ще включват и специална част, посветена на първата любов на Силви – отишлия си неотдавна от този свят рокаджия Джони Холидей. Очаква се продукцията да е най-мащабната и впечатляваща до момента.Билетите вече са в продажба на цени от 50 до 120 лева. \n\n\n                    ", "date": "2018.03.20", "title": "Силви Вартан започна прощалното си турне"}
{"url": "http://www.monitor.bg/a/view/87030-%D0%A0%D1%83%D1%81%D0%B0%D1%82%D0%B0-%D0%97%D0%BB%D0%B0%D1%82%D0%BA%D0%B0-%D1%81%D0%B5-%D1%81%D0%B3%D0%BE%D0%B4%D0%B8-%D0%B2-%D0%B5%D1%84%D0%B8%D1%80/", "text": "\n                    Да получи годежен пръстен, докато се разхожда в обувките на Мадона – това връхлетя плейметката Златка Райкова в ефир. Минути след като разгърна вокалния си потенциал с изпълнение на Like A Virgin на Кралицата на попа, чаровната блондинка трябваше да отговаря на съдбоносния въпрос. На сцената на „Като две капки вода“ с пръстен и букет се качи любимият й - ММА боецът Георги Валентинов и падна на колене. Мъжът, който е 7-години по-млад от Златка, беше планирал изненадата предварително. Специално за събитието се появи баща й, чийто настоящ адрес е в Испания. По думи на Райкова, майка й пък гледала от Ирландия. Макар първоначално да не можеше да повярва, че получава предложение за брак, тя бързо се съвзе и каза „да“. Искрата между красавицата, преквалифицирала се от модел в дизайнер, и спортистът пламна през 2013 година.Участието на Златка в шоуто за преобразявания е дълго бълнувано приключение. „Винаги ми е било мечта да участвам. Бях казала на целия свят, че искам и като че ли някой ме чу. Много се учудих от факта, че ме поканиха на кастинг“, призна наскоро пред „Монитор“ тя. Скъпите за нея хора пък се вълнуват за новото й приключение повече и от нея. „Цялата държава ме подкрепя. Казвам го с гордост. Камо ли близките ми – радват се до девето коляно“, щастлива е тя.\n                    ", "date": "2018.03.20", "title": "Русата Златка се сгоди в ефир"}
{"url": "http://www.monitor.bg/a/view/2626-%D0%98%D0%B2%D0%B0%D0%BD-%D0%97%D0%B2%D0%B5%D0%B7%D0%B4%D0%B5%D0%B2-%D0%B2%D1%8A%D1%80%D1%82%D0%B8-%D1%87%D0%B5%D1%80%D0%BF%D0%B0%D0%BA-%D0%B2-%D1%87%D0%B8%D1%81%D1%82%D0%BE-%D0%BD%D0%BE%D0%B2%D0%B0-%D0%BA%D1%83%D1%85%D0%BD%D1%8F/", "text": "\n                    Телевизионният кулинар Иван Звездев ще се вихри в чисто ново, луксозно студио. Новите епизоди на предаването „Кухнята на Звездев“ ще се завъртят в ефира на Канал 3 от днес и ще се излъчват в обичайното време – всеки делник от 14:30 ч.\n\n\"Новата кухня на Звездев няма аналог в българския ефир\", категоричен е програмният директор на медията Ива Стоянова. По думите й \"през годините предаването се наложи като едно от най-добрите в ефира, има твърда аудитория и е сред емблемите на Телевизията на народа. С тази инвестиция продължаваме политиката си да развиваме собствена продукция с уникално съдържание“.\n\nКулинарно предаване ще продължи запазената си марка - да посещава всяко кътче на родината, за да търси и показва от извора народната кухня, традиции и обичаи, да ги представя на зрителите, заедно с най-важните исторически и културни забележителности.\n                    ", "date": "2018.03.20", "title": "Иван Звездев върти черпак в чисто нова кухня"}
{"url": "http://www.monitor.bg/a/view/13181-%D0%97%D0%BB%D0%B0%D1%82%D0%BD%D0%B0%D1%82%D0%B0-%D1%8F%D0%B1%D1%8A%D0%BB%D0%BA%D0%B0-%D1%81-%D0%B3%D0%BB%D0%B0%D1%81%D0%B0-%D0%BD%D0%B0-%D0%9F%D0%BE%D0%BB%D0%B8-%D0%93%D0%B5%D0%BD%D0%BE%D0%B2%D0%B0/", "text": "Интерес към пилотния епизод на българската анимация проявяват продуценти от Франция, САЩ и Канада\n                    Поли Генова застава пред микрофона, за да озвучи буреносната Вихра в българския анимационен сериал „Златната ябълка“. Певицата е последното попълнение в каста на амбициозната продукция, вдъхновена от родните митологии и обичаи, а работата й по филми като „Смърфовете“ и „Зоотрополис“ е разковничето, приковало вниманието на авторите на новата продукция върху нея. „Гледахме нейните неща и направихме тестови запис, на който  Вихра, всъщност, беше героинята, на която най-трудно намерихме точния глас. Тя е един от главните ни персонажи и има много специфичен характер – тя е борбена, силна, целенасочена, но в същото време е много малка. Искахме да си приличат с актрисата, която ще й даде гласа си“, обясни пред „Монитор“ Димитър Петров – идейният двигател на анимацията. Сюжетът на сериала ще се завърти именно около Вихра и нейното пътуване в търсене на златната ябълка – митичен плод, който изпълнява желания и се появява само веднъж на 100 години. Момичето е едва на 14 години, косата й представлява облак, който се променя според настроението й, а родителите й са змей и човек.Сред останалите герои, които ще се впуснат в приключението редом с Вихра, са братята кукери Бран и Влад, както и самодивата Тина. Те са озвучени съответно от Живко Джуранов, Момчил Степанов и Милица Гладнишка. Любопитен факт, впрочем е, че Генова, която ни завоюва четвърто място на „Евровизия“ преди две години, се срещна с един от колегите си в „Златната ябълка“ и в друг тв проект - „Гласът на България“. След като спечели симпатиите на всички ментори в предаването, 31-годишният Степанов в крайна сметка обедини сили с певицата и в музикалното шоу.„Към момента работим усилено върху пилотния ни епизод, защото той е ракетата-носител на целия продукт. Според това как публиката и инвеститорите ще реагират на този първи епизод, ще стане ясно дали ще получим финансова подкрепа за останалата част от сезона. Вече  През август очакваме да сме напълно готови с пилотния епизод, ще го предоставим първо на хората, подкрепили краудфъндинг кампанията ни онлайн, като ще направим и няколко публични премиери“, разкри още Петров. Според прогнозите, националната ни телевизия ще излъчи дебютната серия от „Златната ябълка“ догодина, а интерес към нея вече са проявили продуцентски компании от Франция, САЩ и Канада.\n\n\n                    ", "date": "2018.03.20", "title": "„Златната ябълка“ с гласа на Поли Генова"}
{"url": "http://www.monitor.bg/a/view/83623-%D0%92%D0%BB%D0%B0%D0%B4%D0%BE-%D0%9A%D0%B0%D1%80%D0%B0%D0%BC%D0%B0%D0%B7%D0%BE%D0%B2-%D1%87%D0%B0%D1%82%D0%B8-%D1%81-%D1%84%D0%B5%D0%BD%D0%BE%D0%B2%D0%B5-%D0%B2%D1%8A%D0%B2-viber/", "text": "\n                    Актьорът Владо Карамазов ще е първият българин с Community в платформата Viber. Това ще е негово пространство, в което ще има в пъти по-пряк и истински контакт с почитателите си, без които творчеството му би било излишно, обяснява самият той в страницата си във Фейсбук. „Това ще е непринуден чат – такъв, какъвто осъществявате със своите близки във Viber. Пространство, в което директно като съобщение ще виждате всичко за мен - личен и професионален живот, в текст, снимка или видео. Това Community е моят начин да съм близо до моите почитатели и да споделям какво ме вълнува, вдъхновява, тревожи, какво ми се случва“, разкрива актьорът, който в момента репетира в спектакъла „NEOдачници“ по Максим Горки с режисьора Иван Пантелеев. Премиерните представления са на 23, 24 и 25 март. Влизането във Владимир Карамазов Community ще става чрез линка .\n\n„Последвайте го и вече сте в моята общност“, казва Владо. „Светът върви напред. Социалните мрежи и месинджинг каналите се развиват. Горд съм, че съм сред първите и че заедно с вас ще отидем на следващото ниво като комуникация и връзка. Един творец е загубен без своите последователи и фенове. Щастлив съм, че вече мога да ви поканя в това ново виртуално място и връзката ни да е много по-директна“, заключава той.\n                    ", "date": "2018.03.20", "title": "Владо Карамазов чати с фенове във Viber"}
{"url": "http://www.monitor.bg/a/view/40944-%D0%9C%D0%B5%D1%80%D0%BA%D0%B5%D0%BB-%D0%B2-%D0%9F%D0%BE%D0%BB%D1%88%D0%B0/", "text": "\n                    Германският канцлер Ангела Меркел посети Полша, за да възстанови влошените двустранни отношения, предаде ДПА.\n\nЩе направя всичко по силите си, за да осигуря \"общ дневен ред\" в Европа на Германия и Полша, каза Меркел след среща във Варшава с полския премиер Матеуш Моравецки. В същото време тя отбеляза, че това ще изисква деликатност и желание за компромис.\n\nПолският премиер приветства желанието на Германия за засилване на сътрудничеството в рамките на т. нар. Ваймарски триъгълник, който освен двете страни включва и Франция, предаде Франс прес.\n\nОтношенията между Германия и Полша са в ниска точка заради разногласия за миграционната политика и върховенството на закона, припомня ДПА. Варшава е против, според нея, либералната миграционна политика на Меркел, както и срещу планирания нов газопровод от Русия до Германия, който ще заобикаля Полша.\n\nЕвропейският съюз критикува полското правителство за предприетите реформи, които според мнозина подкопават върховенството на закона.Миналата седмица, когато новото германско правителство положи клетва, министърът на външните работи Хайко Маас посети Варшава.\n\nПолският премиер обяви, че се договорил с германския канцлер ЕС да \"даде твърд и не само символичен отговор\" на отравянето на бившия руски шпионин Сергей Скрипал във Великобритания, предаде Франс прес.\n\nСпоразумяхме се \"въпросът за руската атака да фигурира в заключенията на Европейския съвет\" на 22 и 23 март, каза Моравецки след срещата си с Меркел.\n\nГерманският канцлер обаче говори с по-нюансиран тон. Меркел потвърди солидарността си с Великобритания, но се въздържа да обвини директно Русия за нападението. \"Сериозни информации сочат към Русия. Сега Русия трябва да докаже, че (не е замесена)\", каза тя.\n                    ", "date": "2018.03.20", "title": "Меркел в Полша"}
{"url": "http://www.monitor.bg/a/view/17771-%D0%A1%D0%B8-%D0%A1%D0%B0%D0%BC%D0%BE-%D1%81%D0%BE%D1%86%D0%B8%D0%B0%D0%BB%D0%B8%D0%B7%D0%BC%D1%8A%D1%82-%D1%89%D0%B5-%D1%81%D0%BF%D0%B0%D1%81%D0%B8-%D0%9A%D0%B8%D1%82%D0%B0%D0%B9/", "text": "\n                    Само социализмът може да спаси Китай\", увери днес президентът Си Цзинпин, цитиран от Франс прес.\nТой каза това през последния ден от годишната сесия на еднокамарния китайски парламент, който преди броени дни го преизбра с единодушие и премахна ограничението за брой мандати на президента.\n\nСи, който е смятан за най-могъщия китайски лидер от поне четвърт век, потвърди ръководната роля на комунистическата партия. \"Историята доказа и ще продължи да доказва, че само социализмът може да спаси Китай\", обяви той от трибуната на парламента.\n\nСи подчерта, че \"само като развиваме социализма с китайски характеристики, ние ще можем да завършим великото възраждане на китайската нация\".\n\nДогодина Китайската народна република ще празнува 70-ия си юбилей, посочва Франс прес.Обръщайки се индиректно към международната общност, китайският президент увери, че феноменалният възход на страната му от близо четири десетилетия \"не е заплаха\" за никого. \"Китай никога няма да пожертва интересите на другите страни, за да гарантира собственото си развитие\", обеща той.\n\nКитай е втората икономика в света след Съединените щати. Президентът на САЩ Доналд Тръмп, който възприе протекционистки курс, се готви да наложи нови мита за до 60 милиарда долара върху китайския внос, отбелязва Франс прес.\n\nСи Цзинпин обаче отправи поредно предупреждение към Тайван. Китай никога няма да приеме отделянето и на най-малкото късче от нейната територия, подчерта той.Броени дни след като САЩ приеха закон, разрешаващ посещения на представители на американските власти в Тайван и обратното, Си предупреди, че \"всички опити за разделяне на (Китай) са обречени на неуспех\".\n\n\"Решени сме да водим кървавата битка срещу нашите врагове. Имаме големия капацитет да заемам полагащото ни се място в света\", каза китайският президент, цитиран от ДПА.Асошиейтед прес отбелязва, че речта на Си Цзинпин е била с подчертано националистически тон.\n\nКитайският президент обяви, че страната му ще използва постиженията на съвременната наука и техника за превръщане на своите въоръжени сили в едни от най-модерните в света.\n\nАгенцията припомня, че първата годишна сесия на Общокитайското събрание на народните представители в 13-ия й състав започна на 5 март с участието на над 2900 депутати. Еднокамарният китайски парламент има предимно церемониални функции, като най-вече потвърждава решенията, взети от държавното ръководство, отбелязват западните агенции.\n\n \n                    ", "date": "2018.03.20", "title": "Си: Само социализмът ще спаси Китай "}
{"url": "http://www.monitor.bg/a/view/38088-%D0%98%D0%B7%D0%B7%D0%B5%D1%85%D0%B0-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B0-%D0%BD%D0%B0-%D0%A1%D0%BA%D1%80%D0%B8%D0%BF%D0%B0%D0%BB/", "text": "\n                    Автомобилът, с който дъщерята на Сергей Скрипал Юлия, е пътувала от лондонското летище „Хийтроу“ до град Солсбъри, е бил иззет за съдебна експертиза, съобщи британското издание „Дейли телеграф“.\n\nНа 3 март Юлия е била посрещната на летището от семейния приятел Рос Касиди, който я откарал с автомобила до дома на Сергей Скрипал в Солсбъри. Касиди е потвърдил, че колата е била иззета за проверка.\n\nРазузнавателните служби предполагат, че нервнопаралитичното вещество „Новичок“, с което са отровени Скрипал и дъщеря му, може да е било скрито в багажа на Юлия. Във Великобритания пристигнаха и експерти на Световната организация за забрана на химическите оръжия. Те ще вземат проби от пострадалите и ще ги предадат за анализ в независима международна лаборатория.\n\nБританският министър-председател Тереза Мей свиква Съвета за национална сигурност заради случая. Тя посочи, че Русия е отговорна за опита за убийство на бившия двоен агент и 33-годишната му дъщеря. Заради инцидента Лондон изгони 23 руски дипломати. Ответни мерки бяха взети и от страна на Москва.\n\n \n                    ", "date": "2018.03.20", "title": "Иззеха автомобила на Скрипал "}
{"url": "http://www.monitor.bg/a/view/71896-%D0%91%D0%B5%D0%B7%D0%BF%D0%B8%D0%BB%D0%BE%D1%82%D0%B5%D0%BD-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB-%D1%83%D0%B1%D0%B8-%D0%BA%D0%BE%D0%BB%D0%BE%D0%B5%D0%B7%D0%B4%D0%B0%D1%87%D0%BA%D0%B0/", "text": "\n                    Вината за фаталната катастрофа със самоуправляващ се автомобил на \"Юбър\" в град Темпи, в югозападния щат Аризона е била на колоездачката.\nПо информация на местната полиция автомобилът марка \"Волво\", който не е намалил и е блъснал жената в неделя вечерта, е бил оборудван с минимум две наблюдателни камери, съобщава в. \"Сан Франциско кроникъл\".\nПолицията е проучила видеозаписите, от които е станало ясно, че колоездачката е изскочила пред колата напълно неочаквано. Тя е стигнала до извода, че дори за шофьор би било сложно да избегне фаталния удар.\nСлед инцидента \"Юбър\" обяви, че спира временно тестовете на самоуправляващи се автомобили в Темпи, Питсбърг, Сан Франциско и Торонто и че сътрудничи на властите.\nТова е първият смъртен случай, причинен от самоуправляващ се автомобил, отбелязва Ройтерс. Агенцията определя инцидента като потенциален удар за тази технология, която се очаква да трансформира транспорта.\nМакар при удара автомобилът да е бил в режим на самоуправление, то зад волана му е имало оператор. Той също не е успял да реагира на изненадващото изскачане на колоездачката на пътното платно.\n                    ", "date": "2018.03.20", "title": "Безпилотен автомобил уби колоездачка"}
{"url": "http://www.monitor.bg/a/view/31466-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B1%D0%B8%D0%B2%D1%88%D0%B8%D1%8F-%D1%84%D1%80%D0%B5%D0%BD%D1%81%D0%BA%D0%B8-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%9D%D0%B8%D0%BA%D0%BE%D0%BB%D0%B0-%D0%A1%D0%B0%D1%80%D0%BA%D0%BE%D0%B7%D0%B8-%D0%B2-%D0%9D%D0%B0%D0%BD%D1%82%D0%B5%D1%80/", "text": "Бившият френски президент Никола Саркози бе арестуван в Нантер. Причината за ареста му е незаконното финансиране на кампанията му през 2007 г. със средства от покойния вече либийски лидер Муамар Кадафи. Във вторник сутринта по същия случай е бил разпитан и бившия министър на имиграцията Брис Ортфьо, но той не е бил задържан. Саркози ще остане под стража за 48 часа.Твърденията, че Саркози е станал президент с пари, които му дал Кадафи, са поне от десет години. Още преди залавянето на Кадафи синът на либийския диктатор Сейф ал Ислам заяви в интервю за \"Евронюз\" следното: \"Искаме тоя клоун Саркози да върне на либийския народ парите, които получи за финансирането на предизборната си кампания. Ние разполагаме с всички банкови документи и сметки.\" В едно от последните си интервюта бившият либийски лидер Муамар Кадафи казва, че Либия е финансирала предизборната кампания на Никола Саркози през 2007 г. Скандалът избухна през пролетта на 2012 г., когато френското издание \"Медиапарт\" представи нови аргументи, подкрепящи обвинението. Документите стъпват на свидетелства на оръжейния търговец Зиад Такиедин. Той участва като посредник в няколко оръжейни сделки за Франция. \"Медиапарт\" твърди, че при едно подготвено от Такиедин посещение в Триполи през октомври 2005 г. между тогавашния френски вътрешен министър Саркози и либийския лидер Кадафи било сключено тайно споразумение. То предвиждало финансирането на предизборната кампания на Саркози две години по-късно. Според някои медии сумата възлизала на 50 милиона евро. Такиедин потвърждава, че само през 2005 г. посетил единайсет пъти Триполи. Разпитван през 2016 г. Такиедин коментира, че лично е пренесъл 5 милиона евро кеш през периода 2006-2007 г. от Триполи до Париж. Тогава той казва, че е пътувал три пъти, като е давал куфарите на вътрешния министър Клод Геан, който пък ги предавал на Никола Саркози.През 2007 г. Геан е наел огромен банков сейф в банката BNP, в клона на Операта, за периода на президентската кампания кампанията. Той го посещава седем пътиi.Връзката на Такиедин и Саркози-Геан е подкрепена от свидетелствата на бившия приближен на Кадафи - Абдула Сенуси. Както е известно, Абдула Сенуси през 1980-те години е шеф на вътрешното разузнаване на Либия, когато много от опонентите на Кадафи биват арестувани и екзекутирани. През 1999 г. френски съд го обвинява в организиране на бомбен атентат срещу френски пътнически самолет над Нигер, при който загиват 170 души. През 2003 г. вероятно е участвал в заговор за убийството на саудитския принц Абдула.През 2005 г. разпитаният във вторник Брис Ортфьо се среща със Сенуси, но Ортфьо твърди, че не си спомня съдържанието на разговора им. По време на гражданската война в Либия през 2011 г. Сенуси нарежда бомбените удари срещу протестиращи, както и набирането на наемници, а на 16 май 2011 г. Международният съд издава заповед за арест на Муамар Кадафи, сина му Сейф ал Ислам Кадафи и Абдула ал Сенуси по обвинения в престъпления срещу човечеството. Френските медии коментират, че Кадафи е финансирал Саркози в замяна на изчистването на своя имидж и на този на Сенуси. Малко след избирането на Саркози 2007 г. за държавен глава той посети Триполи, където заедно с тогавашната си съпруга Сесилия се застъпи за освобождаването на българските медици. Постепенно либийският диктатор се превръща в приятел на Франция. През декември на същата 2007 г. Саркози приема Кадафи с всички почести в Елисейския дворец.През лятото на 2014 г. Саркози бе задържан от полицията за превишаване на пълномощията. Тогава той бе обвинен и в търговия с влияние. Още тогава медиите написаха, че това е първото задържане на бивш президент. Тогава Саркози бе разпитан във връзка с т.нар. афера \"Бетанкур\" за незаконно финансиране на предизборна кампания. Сигналът за злоупотребата на Саркози е подаден именно от Такиедин.Междувременно в момента синът на Кадафи Сейф ал Ислам, когото мнозина либийци смятат за единствена надежда за постигане на мир в тяхната страна, ще разчита на обикновените хора, които желаят борба срещу тероризма и стабилизиране на държавата. Това изтъкна адвокат на семейството на бившия либийски диктатор Муамар Кадафи.\"Настоящото положение в Либия, липсата на какъвто и да е диалог и неразбирането на истинското състояние на нещата изискват Сейф ал Ислам Кадафи да се завърне в политиката и да се опита да намери политическо решение между враждуващите лагери в страната\", изтъкна адвокатът.Често се появяват информации, посочи той, че синът на покойния либийски диктатор е напуснал Либия, но това не било вярно. Той поддържа контакти с лидерите на страната, представители на различни племена, опитвайки се да намери политическо решение на продължаващата криза и да помири противниците.", "date": "2018.03.20", "title": "Никола Саркози арестуван заради парите на Кадафи (ОБНОВЕНА+СНИМКИ)"}
{"url": "http://www.monitor.bg/a/view/85117-%D0%9F%D0%B0%D0%BF%D0%B0-%D0%A4%D1%80%D0%B0%D0%BD%D1%86%D0%B8%D1%81%D0%BA-%D0%A5%D0%BE%D0%B4%D0%B5%D0%BD%D0%B5%D1%82%D0%BE-%D0%BF%D0%BE-%D0%B6%D0%B5%D0%BD%D0%B8-%D0%B5-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D0%B5/", "text": "\n                    За папа Франциск ходенето по проститутки си е чиста проба престъпление, а да спиш с жрици на любовта било все едно да ги измъчваш, при това жестоко. Светият отец се изказа по въпроса на организирания във Ватикана едноседмичен Международен колеж по младежки проблеми, в който участват 340 момци и девойки от цял свят и от различни религии. Според пресцентъра на папската държава първият ден от форума с участието на папата бил следен пряко по нейния стрийминг канал от над 15 хиляди активисти на християнски движения в повече от 100 страни.\n\nВ просторното си изказване главата на римокатолическата църква подчерта с доста гневен тон, че 90 на сто от падащите си по проститутки италианци били от неговото стадо, тоест кръстени католици. Светият отец пък направо анатемоса ония мъже и жени, които се занимават с трафик на бели робини, обявявайки дейността им за престъпление срещу човечеството. Хорхе Мария Бергольо не пожали и сутеньорите, тоест „работодателите“ на жриците, които според него били бандити, незачитащи дори елементарните човешки права на жертвите си. В тая връзка той разказа за непълнолетна молдовка, която била отвлечена от родителите й, докарана в Италия в багажник на автомобил и заплашвана от похитителите й, че нейните родители ще бъдат убити, ако тя не склоняла да се продава. Ако пък някоя от белите робини се опита да избяга, то според Франциск мафиотите - трафиканти я намират винаги и след това следвали побоища, та дори и осакатяване. Светият отец посочи още, че имало правителства, които се борели с проституцията, като глобявали клиентите на жриците, но това начинание въобще не намалявало броя на мераклиите. „Проблемът е много опасен и бих желал вие, младите хора на планетата, да се борите срещу него с всички сили, защото ходенето по проститутки не е да правиш любов - то е престъпление!“ – призова папата аудиторията си.\n\nУчастниците в международния колеж, който се явява нещо като прелюдия към насрочения за есента Свети Синод на Католическата църква по младежките проблеми, ще обсъдят до събота причините за зачестилите самоубийства на млади хора, нарастващата безработица сред тях, липсата на житейска перспектива и др.\n                    ", "date": "2018.03.20", "title": "Папа Франциск: Ходенето по жени е престъпление"}
{"url": "http://www.monitor.bg/a/view/19951-650-000-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D1%81%D0%B0-%D0%B2%D0%BB%D0%B5%D0%B7%D0%BB%D0%B8-%D0%B2-%D0%95%D0%A1-%D0%BF%D1%80%D0%B5%D0%B7-2017-%D0%B3/", "text": "\n                    В ЕС за миналата година са били отчетени нови 650 000 мигранти, съобщи Европейската комисия, като се позова на данни на Евростат.\nОсновната част от мигрантите са от Сирия, Ирак и Афганистан. За сравнение през 2016 г. мигрантите са били 1 206 500 души, а през 2014 г. - малко над половин милион.\nВсеки трети мигрант е потърсил убежище в Германия. Сред най-тежко засегнатите страни са също Италия (126 600, или 20 на сто), Франция (91 100, или 14 на сто), Гърция (57 000, или девет процента), Великобритания и Испания (над 30 хиляди, или пет на сто). Сравнено с предходни години, миналата година рекорден ръст в притока на мигранти отчита Испания (96 на сто), докато в Германия се наблюдава спад от 73 процента.\nПосочените бройки не отчитат близо един милион молби за убежище, по които все още липсва постановено решение. Близо половината от тези нерешени случаи са в Германия (443 800).\nВ България за миналата година се отчита спад с 82 на сто в подадените молби. За миналата година у нас закрила са потърсили 3470 мигранти, докато през 2016 г. броят им е бил 18 990 души. Миналата година най-често убежище у нас са търсили афганистанци (1050), иракчани (955) и сирийци (940).\n                    ", "date": "2018.03.20", "title": "650 000 мигранти са влезли в ЕС през 2017 г."}
{"url": "http://www.monitor.bg/a/view/38257-%D0%A1%D1%82%D1%80%D0%B5%D0%BB%D0%B1%D0%B0-%D0%B2-%D0%B3%D0%B8%D0%BC%D0%BD%D0%B0%D0%B7%D0%B8%D1%8F-%D0%B2-%D0%9C%D0%B5%D1%80%D0%B8%D0%BB%D0%B5%D0%BD%D0%B4/", "text": "\n                    Няколко души са простреляни в гимназия в Мериленд, съобщиха местни медии, след като училищните власти потвърдиха, че кампусът е затворен и инцидентът е овладян, предаде Ройтерс.\n\nСтрелбата е станала в гимназията в град Грейт Милс в окръг Сейнт Мери, на 110 км южно от Вашингтон. Според телевизия Ей Би Си, има трима ранени, и тримата ученици, единият от тях - самият стрелец.\n\nТова става на фона на дебата след стрелбата на 14 февруари в гимназията \"Марджъри Стоунман Дъглас\" в Паркленд, Флорида, когато бяха убити 17 души.\n\nШерифът на окръг Сейнт Мери потвърди, че в училището има инцидент и с пост в Туитър призова родителите да не доближават сградата. На мястото са изпратени федерални агенти.\n                    ", "date": "2018.03.20", "title": "Стрелба в гимназия в Мериленд"}
{"url": "http://www.monitor.bg/a/view/46483-%D0%A2%D1%80%D1%8A%D0%BC%D0%BF-%D0%BF%D0%BE%D0%B7%D0%B4%D1%80%D0%B0%D0%B2%D0%B8-%D0%9F%D1%83%D1%82%D0%B8%D0%BD-%D0%B7%D0%B0-%D0%BF%D0%BE%D0%B1%D0%B5%D0%B4%D0%B0%D1%82%D0%B0/", "text": "\n                    Американският президент Доналд Тръмп поздрави по телефона за поредното избиране на поста на президент Владимир Путин, съобщи Белия дом.По-рано председателят на Европейската комисия Жан-Клод Юнкер изпрати поздравително писмо до Владимир Путин за преизбирането му за президент на Русия за четвърти път.\nДобрите отношения между ЕС и Русия са жизненоважни за сигурността на нашия континент, пише Юнкер. Наша обща цел би трябвало да бъде възстановяването на европейския ред в сигурността. Надявам се да използвате Вашия четвърти мандат в преследването на тази цел.\nВинаги ще бъда Ваш партньор в тези усилия. Желая Ви успех в изпълнение на високите отговорности, допълва председателят на ЕК.\n\n\n                    ", "date": "2018.03.20", "title": "Тръмп поздрави Путин за победата "}
{"url": "http://www.monitor.bg/a/view/42462-%D0%A1%D0%B5%D0%BA%D1%81-%D0%B8%D0%B3%D1%80%D0%B0%D1%87%D0%BA%D0%B0-%D1%83%D0%B1%D0%B8%D0%BB%D0%B0-%D1%87%D0%BE%D0%B2%D0%B5%D0%BA-%D0%BD%D0%B0-%D0%91%D0%B5%D1%80%D0%B5%D0%B7%D0%BE%D0%B2%D1%81%D0%BA%D0%B8-%D0%B2-%D0%9B%D0%BE%D0%BD%D0%B4%D0%BE%D0%BD/", "text": "\n                    Глушков намерен мъртъв седмица след отравянето на СкрипалНамереният мъртъв преди седмица в Лондон бивш шеф на „Аерофлот“ Николай Глушков е умрял от задушаване при секс, писа „Дейли Мейл“. Глушков е бил приближен на покойния руски олигарх Борис Березовски и е бивш заместник-генерален директор по финансовите въпроси на руската авиокомпания \"Аерофлот\" Глушков. Руснакът бе намерен в дома си в Южен Лондон на 12 март.\n\nСпоред вестника Глушков е прекарал нощта с младия си 20-годишен любовник Денис. Възникват предположения, че 68-годишният руснак е починал в следствие на секс инцидент. От полицията твърдят, че аутопсията на трупа е показала, че той е починал от натиск в областта на врата. Въз основа на това заключение е започнало разследване за убийство.\n\nГлушков бе свързан с Березовски, починал преди пет години също при мистериозни обстоятелства във Великобритания. През последните години Глушков е живял в Лондон, където е получил политическо убежище. През 2011 г. той е дал показания по съдебно дело, заведено от Березовски срещу руския олигарх, запазил добрите си отношения с Кремъл, Роман Абрамович.\n\nПрез 1999 г., след като Березовски влезе в конфликт с руския президент Владимир Путин и избяга във Великобритания, Глушков бе обвинен в пране на пари и измама. Той прекара пет години в затвора и бе освободен през 2004 г.\n\nГлушков почина седмица след покушението с нервнопаралитично вещество срещу бившия руски шпионин Сергей Скрипал и дъщеря му Юлия в английския град Солсбъри.\n\nПолицията не свързва престъплението с отравянето на Скрипал и дъщеря му.\n                    ", "date": "2018.03.20", "title": " Секс играчка убила човек на Березовски в Лондон"}
{"url": "http://www.monitor.bg/a/view/4158-%D0%9F%D1%80%D0%B0%D0%B3%D0%B0-%D0%BF%D1%80%D0%B8%D0%B2%D0%B8%D0%BA%D0%B0-%D1%80%D1%83%D1%81%D0%BA%D0%B8%D1%8F-%D0%BF%D0%BE%D1%81%D0%BB%D0%B0%D0%BD%D0%B8%D0%BA/", "text": "\n                    Руският посланик в Прага е повикан в чешкото външно министерство във връзка с твърденията на Москва за възможен чешки произход на нервнопаралитичното вещество, използвано при покушението срещу Сергей Скрипал във Великобритания. Това съобщи в \"Туитър\" външнополитическото ведомство на Чехия.\nУтре посланикът Александър Змеевски ще трябва да разясни \"неверните твърдения на руската страна\", че е възможно веществото \"Новичок\" да идва от Чехия, се казва в съобщението.\nНа 17 март говорителката на министерството на външните работи на Русия Мария Захарова каза по руска телевизия, че \"най-вероятен източник на произхода\" на \"Новичок\" са страните, които през 90-те години са правели интензивни проучвания на резултатите от съветския проект \"Новичок\". По думите на Захарова тези страни са Великобритания, Словакия, Чехия и Швеция, а може би и САЩ. Впоследствие министрите на отбраната и на външните работи на Чехия Карла Шлехтова и Мартин Стропницки отхвърлиха като неверни и неподкрепени с доказателства думите на Захарова.\nРуският посланик в Стокхолм Виктор Татаринцев е бил повикан днес в шведското външно министерство, където обясни, че Москва не приема обвиненията на Лондон за руско участие в покушението срещу бившия руски двоен агент Скрипал в английския град Солсбъри на 4 март. Татаринцев казал, че по данни на шведски медии и експерти в един институт в град Умео, Северна Швеция, се съхраняват образци от различни химически, бактериологични и радиоактивни вещества.\n                    ", "date": "2018.03.20", "title": "Прага привика руския посланик "}
{"url": "http://www.monitor.bg/a/view/4091-%D0%91%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D0%B2%D0%B8%D0%BA%D0%B0-%D0%97%D1%83%D0%BA%D1%8A%D1%80%D0%B1%D1%8A%D1%80%D0%B3-%D0%BD%D0%B0-%D1%80%D0%B0%D0%B7%D0%BF%D0%B8%D1%82/", "text": "\n                    Собственикът на „Фейсбук“ Марк Зукърбърг е привикан от Британския парламент, за да обясни използването на лични данни от „Кембридж аналитика“ чрез неговата мултимилиардна социална мрежа. Председателят на разследващата комисия към Камарата на общините Деймиън Колинс обвини „Фейсбук“, че е подвел разследващите.\n\nАнглийската фирма „Кембридж аналитика“ е обвинена, че е използвала данни на над 50 милиона „Фейсбук“ потребители, за да повлияе на президентските избори в САЩ през 2016 г. Фирмата отрича всички обвинения.\n\nКолинс коментира, че е време да чуе мнението на високопоставен представител от „Фейсбук“, който да обясни процеса.\n\nРазвитието на събитията удари силно по доверието на инвеститорите във „Фейсбук”. Състоянието на собственика на социалната мрежа Зукърбърг намаля с повече от 6 млрд. долара за ден. Акциите на „Фейсбук” поевтиняха с 6,77%. Вече има и сериозни призиви за разследване на „Фейсбук” – най-вече дали компанията на Зукърбърг е знаела какво се случва с данните на потребителите ѝ и какви мерки е взела за сигурността им.\n                    ", "date": "2018.03.20", "title": "Британският парламент вика Зукърбърг на разпит"}
{"url": "http://www.monitor.bg/a/view/51391-%D0%92%D1%81%D1%8F%D0%BA%D0%B0-%D0%BF%D1%80%D0%BE%D0%BB%D0%B5%D1%82-%D0%B5%D0%B4%D0%BD%D0%BE-%D0%B8-%D1%81%D1%8A%D1%89%D0%BE/", "text": "\n                    Съобщението на министъра на икономиката, че 150 язовира са в тежко състояние е стряскащо. И в момента има преливащи диги, наводнени къщи, изплашени хора... Този път, обаче на управляващите им светна, че не може всеки път, когато стане драма с някой язовир, ще трябва да мобилизират огромен ресурс за спасяването на човешки животи и ликвидирането на последствията. И в крайна сметка да няма виновни за бедствието. Затова намерението на държавата да се погрижи за опасните водоеми, като се уреди прехвърлянето им от онези общини, които не могат да ги стопанисват в търговско дружество за поддръжката им, е стъпка за решаването на проблема. Необходими са и законови промени, които да принудят стопаните на останалите да имат планове за действие при аварийни ситуации. Няма време за губене. Нито пък прехвърляне на вината от едни на други институции. Със сигурност ще има и критики срещу намесата на държавата. Но тя така или иначе и сега поема огромния дял при всяка авария. А плащат за това всички данъкоплатци. От една страна това означава, че създаването на държавното дружество няма да е трайно решение. Но от друга - няма да има размиване на отговорността, както досега се случва. По-късно, след като се обезопасят тези язовири, може да се потърсят добри стопани и държавата да се оттегли. При всички случаи обаче трябва законово да се регламентира отговорността, така че да не се стига до бедствия, заради не добро стопанисване.\n                    ", "date": "2018.03.20", "title": "Всяка пролет едно и също "}
{"url": "http://www.monitor.bg/a/view/18337-a%D0%B2%D1%82%D0%BE%D0%B1%D1%83%D1%81-%D0%BF%D1%80%D0%B5%D0%B3%D0%B0%D0%B7%D0%B8-%D1%81%D1%82%D0%B0%D1%80%D0%B8%D1%86%D0%B0-%D0%BD%D0%B0-%D1%81%D0%BF%D0%B8%D1%80%D0%BA%D0%B0-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                    Aвтобус от градския транспорт прегази старица на спирка във Варна, алармираха пътници. Според обясненията на очевидците, жената пътувала с автобуса и при бавното й слизане на спирката, поради възрастта, се оказала в опасна близост с потеглящото возило. Жената носела раница, която автобусът закачил при потеглянето и дясното й стъпало попаднало под задната гума. Когато линейката пристигнала, жената е била в съзнание, казаха още пътниците, станали неволни свидетели на инцидента. Той е станал към 15,50 часа в понеделник, на автобусна спирка „Мургаш” по бул. „Трети март”, уточниха от ОД на МВР-Варна.Според официалното съобщение, пътно-транспортното произшествие възникналото, когато 37-годишният водач на автобус „Мерцедес” от масовия градски транспорт преминава при потегляне през крака на възрастна жена, която се намирала до трета врата на превозното средство.82-годишната пешеходка незабавно е била откарана в болнично заведение, където по-късно починала. Изясняват се причините и обстоятелствата, довели до нелепия инцидент, като полицаите са тествали шофьора за алкохол и наркотици. По случая е образувано и досъдебно производство.От „Градски транспорт“ коментираха, че веднага са реагирали на информацията за инцидента, като са изпратили на място свои представители от специална за подобни случаи група. Предстои да се проведе и вътрешно разследване, като на базата на събраната от очевидци информация, от разговор с шофьора и други източници, да се установи какво точно се е случило.\n                    ", "date": "2018.03.20", "title": "Aвтобус прегази старица на спирка във Варна"}
{"url": "http://www.monitor.bg/a/view/75720-%D0%91%D0%B8%D0%B2%D1%88%D0%B8%D1%8F%D1%82-%D1%88%D0%B5%D1%84-%D0%BD%D0%B0-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D0%90%D1%81%D0%B5%D0%BD%D0%BE%D0%B2%D0%B3%D1%80%D0%B0%D0%B4-%D0%BD%D0%B0-%D1%81%D1%8A%D0%B4/", "text": "\n                    Бившият началник на районното управление на полицията в Асеновград и настоящ зам.-кмет в общината Димчо Темелков отива на съд, съобщиха от окръжната прокуратура в Пловдив. Оттам уточниха, че обвинителният акт срещу Темелков и още двама – бивш криминалист и шофьор в частна фирма за сметосъбиране, е внесен в съда за насрочване на дата на процеса.\n\nСрещу екс полицейския шеф са повдигнати няколко обвинения. Едното е, че на 14 август 2015г. е наредил да освободят петима, крали орехи от общински масив. След като те били задържани от полицейския патрул, казал да ги пуснат, като не са им били отнети орехите. Още тогава адвокатът на Темелков Зоя Тошкова обясни, че за подобна дейност разрешение издава общината и че клиентът й е бил подведен, че петимата са имали документа. Друго от обвиненията срещу Димчо Темелков е, че е приел да бъде почерпен, за да освободи арестуван. Според прокуратурата от 13 март 2014г. до 13 юли 2015г. в общо 27 случая не е регистрирал подадени сигнали за извършени престъпления от общ характер, не ги е разследвал и не е уведомил прокуратурата. Целта му била да снижи нивото на престъпността в региона си и да повиши оценката си като ръководител на районното управление. Поредното обвинение срещу Темелков е, че в отчета за дейността на управлението от края на януари до 3 юли 2015г. е вписал по-малко от получения брой сигнали за престъпления. По делото на съд са предадени и шофьорът в частната фирма Ангел Ч., който свил 21 литра гориво и 49-годишният криминалист Иван Б. , който прикрил Ангел за кражбата на нафтата.\n\nПо делото са разпитани 128 свидетели, назначени експертизи, иззети веществени доказателства и др. По повдигнатите му обвинения Димчо Темелков го грози затвор от 2 до 8г., както и лишаване от права. Шофьорът е заплашен от затвор до 8г., а криминалистът – от 1 до 6г. зад решетките.   \n                    ", "date": "2018.03.20", "title": "Бившият шеф на полицията в Асеновград на съд"}
{"url": "http://www.monitor.bg/a/view/23503-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D1%82%D0%B8%D1%80%D0%B0%D0%B4%D0%B6%D0%B8%D1%8F-%D0%BE%D0%BF%D0%B8%D1%82%D0%B0%D0%BB-%D0%B4%D0%B0-%D0%BF%D0%BE%D0%B4%D0%BA%D1%83%D0%BF%D0%B8-%D0%BF%D0%BE%D0%BB%D0%B8%D1%86%D0%B0%D0%B8/", "text": "\n                    Турски водач на тежък камион е задържан при опит до подкупи полицаи в Харманли. Около 14,30 часа в понеделник двама униформени забелязали тир „Волво“, който е влязъл в насрещното движение на ул. „Македония“ в Харманли. Патрулът последвал нарушителя и му дал светлинен и звуков сигнал да спре. Полицаите Димитър Христозов и Петър Христов поискали за проверка документите на 62-годишния турски шофьор. Заедно с тях той им подал и банкнота от 20 евро, за да не бъде санкциониран за нарушението. Шофьорът е задържан за денонощие.\n                    ", "date": "2018.03.20", "title": "Арестуваха тираджия, опитал да подкупи полицаи"}
{"url": "http://www.monitor.bg/a/view/133-%D0%9F%D1%80%D0%B0%D1%89%D0%B0%D1%82-%D0%9C%D0%B0%D0%BD%D0%B3%D0%BE-%D0%BD%D0%B0-%D0%BF%D1%80%D0%BE%D0%B1%D0%B0%D1%86%D0%B8%D1%8F-%D0%BF%D1%80%D0%BE%D0%B4%D0%B0%D0%B2%D0%B0%D0%BB-%D0%BC%D0%B5%D0%BD%D1%82%D0%B5%D1%82%D0%B0-%C2%A0/", "text": "\n                    Пред десетмесечна пробация ще премине обитател на старозагорския ромски квартал „Лозенец“, който бил засечен да продава обувки с логата на реномирани търговски марки. При проверка, осъществена на 12 септември 2016 г. в дома на 33-годишния Йордан М., по-известен сред съкварталците си с прозвището Манго – Манго представителите на икономическа полиция открили 19 чифта маратонки и половин дузина спортни комплекти на „Puma\"; „Lacoste\"; „Armani\"; „Gucci\"; „Dolce&Gabbana\"; „Calvin Klein\" и „Adidas\" на обща стойност 5700 лв.“Търговецът“ така и не успял да даде смислено обяснение как стоката, доставена от пазара в Димитровград се е сдобила с марковите етикети. Близо две години продължило досъдебното дирене. Докато разследващите се свържат с юридическите представители на световните производители, за около година Манго-Манго пък изчезнал по широкия свят и делото било спирано. В крайна сметка на навечерието на първа пролет мургавелкото чул присъдата, по силата на която до края на годината ще му се наложи периодично да се среща с пробационен служители. Тъй ще трябва да заплати и 400 лв. глоба в полза на съдебния бюджет. Инкриминираните патъци и анцузи съдът е разпоредил да бъдат унищожени, което накарало осъдения вече търговец да възкликне: „Дайте ги барем на циганчетата, че да не ходят боси на училище!“.\n                    ", "date": "2018.03.20", "title": "Пращат Манго на пробация, продавал ментета  "}
{"url": "http://www.monitor.bg/a/view/23808-%D0%98%D0%B7%D0%B4%D0%B8%D1%80%D0%B2%D0%B0%D1%82-%D0%BC%D1%8A%D0%B6-%D0%B2%D0%B7%D0%B5%D0%BB-%D0%BF%D0%BE%D1%80%D1%82%D1%84%D0%B5%D0%B9%D0%BB-%D1%81-%D0%BD%D0%B0%D0%B4-1000-%D0%BB%D0%B5%D0%B2%D0%B0/", "text": "\n                    Полицията в Пловдив издирва мъж, който взел изпуснат портфейл с голяма сума пари и не го предал на МВР.На 2 март т.г. клиент на магазин за строителни магазин за строителни материали на бул. „Шести септември“ в Пловдив изпуснал портфейла си с над 1000 лева и лични документи. Според събраните до момента данни, мъжът от видеото, предоставено от МВР, е съпричастен към извършеното посегателство.   Хората, които разполагат с информация за самоличността му, могат да сигнализират в Шесто районно управление на тел. 032/932 006 и 032/624 195.Анонимността е гарантирана!\n                    ", "date": "2018.03.20", "title": "Издирват мъж, взел портфейл с над 1000 лева"}
{"url": "http://www.monitor.bg/a/view/22140-2-%D0%B3-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%B0%D0%BB%D0%BE-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8-%D1%89%D0%B8%D0%BF%D0%BD%D0%B0%D0%BB%D0%B8-52-%D0%B1%D0%BE%D0%BD%D0%B0-%D0%BE%D1%82-%D0%BD%D0%B0%D0%B8%D0%B2%D0%BD%D0%B8-%D0%B1%D0%B0%D0%B1%D0%B8/", "text": "\n                    За по 2 години отиват в затвора двама телефонни измамници, щипнали 51 779 лева от три наивни баби. Росен и Методи Алексиеви са баща и син. Те сключили споразумение с прокуратурата, което било одобрено от съда. Миналия юни двамата измамили 78-годишна пловдивчанка с 9 800 лева. В същия ден преметнали с 4 бона и 79-годишна пенсионерка. Големият им удар дошъл от 82-годишната Е.Д., от която взели 19 000 лева, 1 000 щатски долара и 8 810 евро – всичко общо в размер на 37 979 лева.На 26 юни 2017 г., в гр. Пловдив, непознат мъж се обадил на  домашния телефон на 78-годишната, като с преправен глас се представил за доктор и казал: „Кучко, приготви парите, че ако не ги дадеш, ще ти отрежа ушите, ръцете и краката“, след което продължил: „Давай, парите, валутата и златото, ние сме проверили в банката, кучко“. Малко след това той отново позвънил на пенсионерката, като се представил този път за „полковник Стефанов“ и заявил, че знае за предходния телефонен разговор с нея. Предупредил я, че за да хванат измамника, който й се бил обадил, трябва да приготви всички пари, които има и да ги хвърли през терасата. Той я успокоил, че блокът, където живее е под охрана от цивилни полицаи, посъветвал я да се заключи в жилището и да чака. Жената събрала общо 9 800 лева, които увила в найлонова торба. Непознатият й съобщил, че трябва да хвърли парите на двама „цивилни полицаи“ – Росен и Методи, които чакали на тротоара пред блока. Тя излязла на балкона, а в този момент „полковник Стефанов“ й казал: „Хвърляй парите и бягай вътре, че може да стреляме“. Жената изпълнила разпореждането и се прибрала в дома си, като по-късно разбрала, че е измамена и подала сигнал на тел. 112.  Няколко часа по-късно непознат мъж се обадил по телефона на 79-годишна жена, като се представил за „инспектор Стефанов“. Той казал, че нейният телефонен номер бил в списъка на телефонни измамници и ако й се обадят трябвало да позвъни в полицията. Непосредствено след този разговор на телефона позвънил друг мъж, който се представил за доктор и заявил, че правят операция на неин близък, за което трябва да плати 50 000 лева, в противен случай щели да влязат в дома й и да отрежат ушите. „Инспектор Стефанов“ отново позвънил на жената, като я попитал дали с нея вече са се свързали измамниците. Когато тя му отговорила положително, той я успокоил, че блокът, където живее е наобиколен от 20 цивилни полицаи. Междувременно на телефона се обадил Методи, който й заявил, че пет мъже с голи глави и черна кола, идват, за да вземат парите и носят щанга. В същото време „инспектор Стефанов“, който не прекъсвал разговора по мобилния телефон с жената заявил, че трябва да хвърля парите през терасата, защото намиращите се наблизо цивилни полицаи видели двама мъже, които носели щанга. Жената събрала 4 000 лева, които увила в найлонова торбичка, хвърлила ги през терасата, като бързо се прибрала, защото „инспектор Стефанов“ я предупредил, че може да има стрелба. Междувременно Росен, който бил на улицата пред блока, взел парите. В същия ден 82-годишната получила на свой ред телефонно обаждане от непознатия, от Росен и от Методи. Единият от тях си преправил гласа и заявил, че си е счупил крака, другият я предупредил, че знае за парите, които притежава и трябва да ги даде. След това „инспектор Стефанов“ се представил, че работи по линията на телефонните измамници и предупредил, че ако  й се обадят такива, за  да искат пари, да позвъни в полицията. Жената на три пъти оставяла пари, общо в размер на 19 000 лева, 1 000 долара и 8 810 евро или общо 37 979 лева, пред вратата на дома си – в найлонова торба и в хавлиена кърпа. Росен и Методи били арестувани на влизане в София.\n\n\n                    ", "date": "2018.03.20", "title": "2 г. затвор за ало измамници, щипнали 52 бона от наивни баби"}
{"url": "http://www.monitor.bg/a/view/85528-%D0%9F%D0%BE%D0%B2%D0%B5%D1%87%D0%B5-%D0%BE%D1%82-70-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%84%D0%B8%D1%80%D0%BC%D0%B8-%D1%80%D0%B0%D0%B7%D0%B2%D0%B8%D0%B2%D0%B0%D1%82-%D0%B4%D0%B5%D0%B9%D0%BD%D0%BE%D1%81%D1%82-%D0%B2-%D0%A1%D1%8A%D1%80%D0%B1%D0%B8%D1%8F/", "text": "\n                    В Сърбия развиват дейност повече от 50 фирми с български или със смесен капитал и работят над 20 представителства. Заместник-министърът на икономиката Александър Манолев посети едно от големите предприятия в Югоизточна Сърбия, което е собственост на българска компания – „Нишка пивара”.\n\nСамо преди три години предприятието е било фалирало и не е развивало дейност. През 2015 г. българската „Капитални проекти” АД го закупува за 1,1 млн. евро. Днес в него постоянно са заети 135 работници и има около 12% пазарен дял в Югоизточна Сърбия. Инвестициите на българската компания надхвърлят 4,2 млн. евро, а те вече планират и износ за България на бира и безалкохолни напитки, които произвеждат в Ниш. Зам.-министър Манолев ги поздрави за бързите резултати, които постигат и се ангажира, че Министерството на икономиката ще продължи да ги подкрепя, чрез Службата ни по търговско-икономически въпроси в Сърбия.\n\nСръбски компании също имат интерес към нашата страна, като за последните десет години инвестициите от западната ни съседка надхвърлят 60 млн. евро. В Ниш заместник-министър Манолев се срещна и с Мома Николич, който е собственик на един от най-големите и най-значителни производители на строителни материали в региона – „ИГМ Младост“ ДОО. Те имат четири предприятия в Сърбия специализирани в производството на керемиди, блокове за зидане и междуетажни конструкции.\n\nБългария е един от големите им пазари, като по данни на компанията на годишна база износът им за нашата страна възлиза на около 5 млн. евро. По тази причина те проучват възможностите за инвестиция и изнасяне на производство и у нас. „България може да предложи стабилност и достъп до единния европейски пазар, която я прави атрактивна за инвестиции на компании от региона“, посочи зам.-министър Манолев. Той представи облекчителните мерки, които могат да се ползват по Закона за насърчаване на инвестициите и акцентира на ниските данъчни и оперативни разходи в България. „Ще ви предоставим цялата нужна информация, а при задълбочаване на интереса, Българска агенция за инвестиции ще извърви целия път с вас от намерение до реализиране на инвестиционен проект“, подчерта Александър Манолев. Той отправи и покана към ръководството на сръбската компания да посетят страната ни и да разгледат конкретни локации подходящи за техния бизнес.\n                    ", "date": "2018.03.20", "title": "Повече от 70 български фирми развиват дейност в Сърбия"}
{"url": "http://www.monitor.bg/a/view/44040-%D0%9D%D0%A1%D0%98-%D0%97%D0%B0%D0%BF%D0%BB%D0%B0%D1%89%D0%B0%D0%BD%D0%B5%D1%82%D0%BE-%D0%B2-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5%D1%82%D0%BE-%D1%81-%D1%80%D1%8A%D1%81%D1%82-%D0%BE%D1%82-20-%D0%BD%D0%B0-%D1%81%D1%82%D0%BE/", "text": "\n                    Πo пpeдвapитeлни дaнни нa Haциoнaлния cтaтиcтичecĸи инcтитyт пpeз чeтвъpтoтo тpимeceчиe нa 2017 г. oбщитe paзxoди нa paбoтoдaтeлитe зa eдин oтpaбoтeн чac oт нaeтитe oт тяx лицa нapacтвaт c 12.2% cпpямo чeтвъpтoтo тpимeceчиe нa 2016 гoдинa.\n\nУвeличeниeтo в индycтpиятa e c 11.7%, в ycлyгитe - c 11.8%, и в cтpoитeлcтвoтo - c 11.9%.\n\nΠo иĸoнoмичecĸи дeйнocти пpeз чeтвъpтoтo тpимeceчиe нa 2017 г. нaй-виcoĸ pъcт нa oбщитe paзxoди зa тpyд cпpямo cъщия пepиoд нa пpeдxoднaтa гoдинa e peгиcтpиpaн в иĸoнoмичecĸитe ceĸтopи \"Oбpaзoвaниe\" - c 20.2%, \"Дpyги дeйнocти\" - c 19.1%, и \"Aдминиcтpaтивни и cпoмaгaтeлни дeйнocти\" - c 15.0%.\n\nHaй-ниcъĸ pъcт нa oбщитe paзxoди зa тpyд e peгиcтpиpaн в иĸoнoмичecĸитe ceĸтopи \"Kyлтypa, cпopт и paзвлeчeния\" - c 1.1%, \"Πpoизвoдcтвo и paзпpeдeлeниe нa eлeĸтpичecĸa и тoплиннa eнepгия и нa гaзooбpaзни гopивa\" - c 3.7%, и \"Финaнcoви и зacтpaxoвaтeлни дeйнocти\" - c 6.9%.\n\nΠpeз чeтвъpтoтo тpимeceчиe нa 2017 г. cпpямo чeтвъpтoтo тpимeceчиe нa 2016 г. paзxoдитe зa възнaгpaждeниe зa eдин oтpaбoтeн чac ce yвeличaвaт c 12%, a дpyгитe paзxoди (извън тeзи зa възнaгpaждeния) - c 13.2%.\n\nΠo иĸoнoмичecĸи ceĸтopи измeнeниeтo нa paзxoдитe зa възнaгpaждeния cпpямo cъщия пepиoд нa пpeдxoднaтa гoдинa вapиpa oт 1.0% зa \"Kyлтypa, cпopт и paзвлeчeния\" дo 20.1% зa \"Oбpaзoвaниe\".\n                    ", "date": "2018.03.20", "title": "НСИ: Заплащането в образованието с ръст от 20 на сто "}
{"url": "http://www.monitor.bg/a/view/40005-%D0%90%D0%B3%D1%80%D0%BE%D0%BC%D0%B8%D0%BD%D0%B8%D1%81%D1%82%D1%80%D0%B8%D1%82%D0%B5-%D0%BD%D0%B0-%D0%95%D0%A1-%D0%BF%D1%80%D0%B8%D0%B7%D0%BE%D0%B2%D0%B0%D0%B2%D0%B0%D1%82-%D0%B7%D0%B0-%D1%83%D0%B2%D0%B5%D0%BB%D0%B8%D1%87%D0%B5%D0%BD%D0%B0-%D0%B4%D0%BE%D0%B1%D0%B0%D0%B2%D0%B5%D0%BD%D0%B0-%D1%81%D1%82%D0%BE%D0%B9%D0%BD%D0%BE%D1%81%D1%82-%D0%BD%D0%B0-%D0%9E%D0%A1%D0%9F/", "text": "\n                    Българското председателство даде възможност на държавите-членки на ЕС да се доближат до обща визия за бъдещето на общата селскостопанска политика (ОСП) след 2020 г., като прие Заключения на председателството по темата.\nСъветът на министрите на земеделието на ЕС призовават за увеличаване на добавената стойност на ОСП, държавите-членки да бъдат оправомощени да вземат решения, отговарящи на местните нужди и специфики, да се засили устойчивостта на селскостопанския сектор, да се насърчава приносът на ОСП към екологичните цели и да се подобри качеството на живот в селските райони. \n\n\"Заключенията съдържат визия за основните елементи на бъдещата ОСП, която споделя мнозинството от държавите-членки. Ето защо бих искал да благодаря на всички мои колеги в Съвета и техните екипи за духа на съгласие, за консенсусното настроение и за цялата упорита работа и доброто сътрудничество през последните месеци \", заяви министърът на земеделието, храните и горите Румен Порожанов.\nЗаключенията ще послужат на Комисията при подготовката на предстоящото законодателно предложение за Общата селскостопанска политика. Те идват след три месеца на интензивни преговори между държавите-членки.\nЗадълбочената дискусия за следващата ОСП започна под естонското председателство на Съвета. През януари, по време на българското председателство, министрите обсъдиха добавената стойност на ОСП, основните цели на ЕС, които трябва да бъдат запазени, и подходящото ниво на субсидиарност.\nПрез февруари те бяха насочени към директните плащания, към действията в областта на околната среда и климата и към развитието на селските райони.\n                    ", "date": "2018.03.20", "title": "Агроминистрите на ЕС призовават за увеличена добавена стойност на ОСП"}
{"url": "http://www.monitor.bg/a/view/30691-%D0%9C%D1%82%D0%B5%D0%BB-%D1%81%D1%82%D0%B0%D1%80%D1%82%D0%B8%D1%80%D0%B0-%D0%BF%D1%80%D0%B5%D0%B4%D0%B2%D0%B0%D1%80%D0%B8%D1%82%D0%B5%D0%BB%D0%BD%D0%B8-%D0%BF%D0%BE%D1%80%D1%8A%D1%87%D0%BA%D0%B8-%D0%BD%D0%B0-sony-xperia-xz2/", "text": "\n                    Мтел, част от A1 Group, стартира предварителни поръчки на новия флагман на Sony – Xperia XZ2. Клиентите, които поръчат устройството онлайн на mtel.bg от 20 март до 3 април, ще го получат в комплект с безжични слушалки Sony WH-1000XМ2. Смартфонът ще бъде наличен в търговската мрежа на Мтел за 49.99 лева на месец или за 999.99 лева в брой с абонаментите планове Мтел без граници 5XL.\n\nXperia XZ2 идва с нов дизайн с гладка форма от 3D стъкло и разполага с 5.7-инчов 18:9 дисплей. Повърхността е изградена от свръхздравото стъкло и метална рамка за по-голяма издръжливост. Xperia XZ2 е устойчив на намокряне и разливане.\n\nФлагманът на Sony е оборудван с Motion Eye камера, предоставяща за първи път в света възможност за 4K HDR видео заснемане със смартфон. Видео заснемането на бавен каданс позволява снимане с 960 кадъра в секунда и вече е възможно във Full HD резолюция.\n\nXperia XZ2 работи с процесор Qualcomm Snapdragon 845, като благодарение на гигабитовото LTE решение от второ поколение, позволява още по-бързо сваляне на данни. Мощността на батерията 3180 mAh.\n\nСмартфонът предлага ново изживяване за сетивата чрез добавянето на осезаемо усещане при допир. Това се случва с помощта на новата Dynamic Vibration System на Sony, която анализира аудио информацията и вдъхва нов живот на филмите и игрите. Моделът разполага с мощни предно разположени стерео високоговорители.\n                    ", "date": "2018.03.20", "title": "Мтел стартира предварителни поръчки на Sony Xperia XZ2"}
{"url": "http://www.monitor.bg/a/view/17620-%D0%9F%D1%8A%D1%80%D0%B2%D0%B8-%D1%81%D0%BC%D0%B5-%D0%B2-%D1%81%D0%B2%D0%B5%D1%82%D0%B0-%D0%BF%D0%BE-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%BE%D0%BD%D0%BD%D0%B8-%D1%81%D0%B4%D0%B5%D0%BB%D0%BA%D0%B8-%D1%81-%D0%B8%D0%BC%D0%BE%D1%82%D0%B8/", "text": "Продажбите на молове изстреляха страната ни на върха\n                    Страната ни се нарежда на първо място сред 60 страни по най-голям годишен ръст на инвестициите в недвижими имоти. Това сочи доклада Global Investment Atlas 2018 на консултантската компания Cushman&Wakefield за 2017 г. Оказва се, чеспрямо 2016 г. и достигат 856 млн. долара.Причината за това увеличение е фактът, че миналата година беше белязана от няколко големи сделки с бизнес имоти и навлизането на южноафрикански фондове на пазара у нас. NEPI Rockastle купи „Сердика център“ на столичния булевард „Ситняково“ за малко над 200 млн. евро. В края на 2017 г. фондът придоби и мол Paradise Center на бул. „Черни връх“ след рекордната за българския пазар на бизнес имоти сделка за почти 253 млн. евро. Друг южноафрикански фонд, Hyprop Investments, придоби The Mall за 176 млн. евро, а друг фонд, MAS Real Estate, купи търговските центрове „Галеря“ в Стара Загора и Бургас.Други страни с най-голямо повишение на инвестиционните сделки с недвижими имоти са Виетнам (94%), Индонезия (87%), Аржентина (86%), Малайзия (79%), Бразилия (76%) и Турция (75%). Спад пък се отчита в Колумбия (-98%), Латвия (-75%) и Гърция (-67%).В същото време България заема 32-ро място сред 40 странипрез 2017 г., като изостава от Чехия и Румъния, но изпреварва Хърватия, Словакия и Русия. Първите три места заемат САЩ, Великобритания и Германия.2017 г. е била рекордна за инвестициите в недвижими имоти, надвишавайки пика от 2015 г. Инвестиционните обеми в щастки долари са нараснали с 13,2%, а наемите на първокласни площи са се повишили с 1,7%, сочат още данните на C&W.Лондон остава най-търсената дестинация за международните капитали, тъй като опасенията около Brexit бяха смекчени от спада на стойността на паунда и достъпността на града се оказва твърде голямо изкушение за чуждестранните инвеститори.В същото време Мадрид скача с 45 места до второто място, като изпреварва Амстердам, а миналогодишният сребърен медалист Ню Йорк остава на шесто място.В топ 25 на най-търсените градове от чуждестранните инвеститори в недвижими имотикато германските градове са особено добре представени. Хегемонията на градовете от топ 25 обаче намалява, като пазарният им дял пада под 50% за първи път в историята. В същото време броят на градовете на радара на чуждестранните инвеститори нараства с 4,5%.Според данните инвестиционните обеми в Европа са нараснали с 8,3% на годишна основа, като основна роля за по-добрия резултат са ималикъдето броят на инвестиционните сделки с имоти отбелязва ръст от 19,2%. През миналата година азиатските инвестиции в Европа, Африка и Близкия изток са се повишили с 95%, сочат данните на C&W.Доходността от имотни активи в световен мащаб е намаляла средно с 12 базисни пункта, сочи докладът на компанията. В България доходността на офис площите е отбелязала спад до 7,75%, на търговските площи – до 8,25%, а на индустриалните площи – до 9%.C&W очаква тази година инвестициите в имоти в Централна и Източна Европа да продължат да растатблагодарение на подобряването на икономиките на страните от региона и да достигнат 25 млрд. долара спрямо 14,5 млрд. долара миналата година.В същото време според прогнозите на компанията наемите ще нараснат с 2,8% след спад с 2,7% миналата година.\n                    ", "date": "2018.03.20", "title": "Първи сме в света по инвестиционни  сделки с имоти"}
{"url": "http://www.monitor.bg/a/view/49648-%D0%9F%D0%BB%D0%B0%D1%89%D0%B0%D0%BD%D0%B8%D1%8F%D1%82%D0%B0-%D0%BA%D1%8A%D0%BC-%D0%B1%D1%8E%D0%B4%D0%B6%D0%B5%D1%82%D0%B0-%D0%B4%D0%B8%D1%80%D0%B5%D0%BA%D1%82%D0%BD%D0%BE-%D0%B2-%D1%81%D0%BC%D0%B5%D1%82%D0%BA%D0%B8%D1%82%D0%B5-%D0%BD%D0%B0-%D0%91%D0%9D%D0%91/", "text": "\n                    Гражданите и фирмите ще имат възможност да извършват плащания с карти към бюджетни организации направо по сметките им в Българската народна банка (БНБ) , а не чрез банки посредници. Това предвижда проектозакон за промяна в Закона за ограничаване на плащанията в брой, внесен от председателя на бюджетната комисия Менда Стоянова.\n\nСумите ще постъпват направо в сметката на бюджетните организации в централната банка и ще се избегне необходимостта от събирането на тези суми в сметки в банки и последващото им трансфериране в БНБ, посочва вносителят.\n\nЗа физическите и юридическите лица това е допълнителен безплатен и удобен начин за плащане на дължими от тях суми по бюджетите на съответните бюджетни организации.\n\nШирокото прилагане в публичния сектор на картовите плащания е насочено към намаляване на финансовата тежест на потребителите при плащане на дължимите такси или цени на административни услуги, оптимизиране на безналичните плащания в публичния сектор и намаляване на разходите, свързани с обслужването на плащанията в брой, се казва в мотивите към законопроекта.\n\nС проекта предстои да бъдат направени и промени в Закона за пътищата. Така, ако бъдат приети новите текстове ще се въведе възможност за плащане с карта по сметка в БНБ и за бъдещите толтакси , които се очаква да влязат в сила догодина.\n                    ", "date": "2018.03.20", "title": "Плащанията към бюджета директно в сметките на БНБ "}
{"url": "http://www.monitor.bg/a/view/4086-%D0%92-%D0%A1%D0%B5%D0%B2%D0%B5%D1%80%D0%BE%D0%B8%D0%B7%D1%82%D0%BE%D1%87%D0%BD%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D1%86%D0%B5%D0%BB%D0%B8%D1%8F-%D0%B4%D0%B5%D0%BD-%D1%89%D0%B5-%D0%B2%D0%B0%D0%BB%D0%B8-%D1%81%D0%BD%D1%8F%D0%B3-%D0%B0-%D0%BF%D0%BE-%D0%A7%D0%B5%D1%80%D0%BD%D0%BE%D0%BC%D0%BE%D1%80%D0%B8%D0%B5%D1%82%D0%BE-%D0%B4%D1%8A%D0%B6%D0%B4/", "text": "\n                    В 18.15 часа днес настъпва астрономическата пролет. Тази година първа пролет идва със студено време и валежи от сняг. В Североизточна България почти през целия ден ще превалява сняг, а по Черноморието – дъжд. Вятърът ще е от запад-северозапад, в Източна България умерен, временно и силен. Максималните температури ще са в широки граници: от 3° в североизточните до 15°-16° в крайните южни райони, съобщи  дежурният сеизмолог Мартин Славчев от Националния институт по метеорология и хидрология към БАН за \"Фокус\".Над Черноморието ще има значителна облачност, с валежи от дъжд. Ще духа умерен и временно силен северозападен вятър. Максимални температури на въздуха: 7°-13°. Вълнението на морето ще е 2 - 3 бала. Температурата на морската вода е 6° – 7°.Над планините ще преобладава облачно време, на много места с валежи от сняг, под около 1200 метра - от дъжд. Около обяд от юг-югозапад валежите ще спират, а облачността ще се разкъсва. Ще духа силен, по билата бурен запад-северозападен вятър. Максималната температура на височина 1200 метра ще е около 4°, на 2000 метра - около минус 2°.Жълт код за снеговалеж и силен вятър е обявен за 5 области на страната, сочи справка на интернет страницата на НИМХ. Предупреждението за опасни метеорологични явления е в сила за областите Русе, Търговище, Разград, Шумен и Силистра. В тези области ще вали сняг, ще духа умерен до силен запад-северозападен вятър, което ще е предпоставка за образуване на снежни виелици.\n                    ", "date": "2018.03.20", "title": "Астрономическата пролет настъпва с дъжд и сняг "}
{"url": "http://www.monitor.bg/a/view/23867-%D0%9F%D0%B5%D1%82%D0%B8%D0%BC%D0%B0-%D0%BE%D1%82-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0%D0%BB%D0%B8%D1%82%D0%B5-%D0%B2-%D0%95%D0%B3%D0%B8%D0%BF%D0%B5%D1%82-%D0%B1%D1%8A%D0%BB%D0%B3%D0%B0%D1%80%D0%B8-%D1%81%D0%B0-%D0%B2-%D0%B1%D0%BE%D0%BB%D0%BD%D0%B8%D1%86%D0%B0/", "text": "\n                    Петимата български туристи, които пострадаха по-тежко при  вчера, се намират в частната болница АМС в Хургада, съобщи българският консул Евгени Паралингов, който бе изпратен на място от министъра на външните работи Екатерина Захариева. Пострадалите имат фрактури и порезни рани. Днес ранените ще бъдат изследвани със скенер, за да им бъде назначено лечение, включително оперативно, ако се налага, съобщиха от Външно.Представител както на българската, така и на египетската туристическа фирма са в болницата с ранените. Всички изследвания и операции ще бъдат платени от застраховките на пътниците.От общо 20 души ранени в автобуса, 12 са с по-леки рани, ожулвания, охлузвания, синини, леки порезни рани - те са обработени и са изявили желание да продължат туристическата си програма.Круизът по река Нил на групата свършва в събота. В хотела в Хургада, където ще бъде настанен и консулът, са пожелали да останат и да изчакат връщането на групата на 24 март други трима души, по-леко пострадали, с вече обработени рани.Министър Захариева лично следи случая, като служителите на посолството ни в Кайро ще оказват пълно съдействие на пострадалите наши сънародници в рамките на своите правомощия.\n                    ", "date": "2018.03.20", "title": "Петима българи остават в болница след катастрофата в Египет "}
{"url": "http://www.monitor.bg/a/view/45511-62-%D1%81%D0%BD%D0%B5%D0%B3%D0%BE%D1%80%D0%B8%D0%BD%D0%B0-%D1%81%D0%B0-%D1%87%D0%B8%D1%81%D1%82%D0%B8%D0%BB%D0%B8-%D0%A1%D0%BE%D1%84%D0%B8%D1%8F-%D0%BF%D1%80%D0%B5%D0%B7-%D0%BD%D0%BE%D1%89%D1%82%D0%B0/", "text": "\n                    От 3.30 часа са започнали обработките със смеси против заледяване на основните пътни артерии в София, улиците, по които се движи масовият градски транспорт, както и главни улици в кварталите. В планинските райони е извършено и избутване на снежна маса. Това съобщиха от пресцентъра на Столична община.Общо 62 машини снегопочистваща техника са работили на терен през нощта. Продължават обработките в районите „Банкя“, „Връбница“, „Кремиковци“, „Панчарево“, „Триадица“, \"Студентски“.Градският транспорт се движи нормално, изпълняват се всички маршрути.Шест екипи на дирекция „ Аварийна помощ и превенция“ ще наблюдават критичните участъци на реките и ще следят нивата на общинските язовири при предстоящо снеготопене през деня.От общината призоваха шофьорите да излизат на пътя само с добре подготвени за зимата автомобили и да се движат със скорост съобразена с усложнената пътна обстановка.\n                    ", "date": "2018.03.20", "title": "62 снегорина са чистили София през нощта "}
{"url": "http://www.monitor.bg/a/view/42399-%D0%A0%D0%B5%D0%BA%D0%BE%D1%80%D0%B4%D0%B5%D0%BD-%D0%B1%D1%80%D0%BE%D0%B9-%D1%84%D0%B8%D1%80%D0%BC%D0%B8-%D0%BD%D0%B0-%D0%9A%D0%B0%D1%80%D0%B8%D0%B5%D1%80%D0%B82018-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                    С рекорден брой от 78 фирми, които се включиха във „Кариери“ 2018, започна традиционното за Икономическия университет във Варна събитие. То се провежда за девета поредна година и ще продължи три дни. Форумът е насочен към всички бъдещи, настоящи и завършили студенти на ИУ – Варна и Колежа по туризъм, като им дава възможност да се срещнат лице в лице с бизнеса. Работодатели и представители на различни браншови организации ще представят както дейността си, така и над 300 свободни работни места. Става дума за стажове, работни позиции с постоянна или сезонна заетост, длъжности на професионално и експертно ниво. За активиране участието във форума на студентите, те ще бъдат включени в няколко игри с награди.На 21 март в рамките на „Кариери“ в Зала 1 на Икономически университет, ще се проведе и дискусионнен панел „Устойчиво сътрудничество университет-бизнес“. Участие в дискусията са потвърдили представители на бизнеса, публичната администрация, неправителствени организации, студенти и експерти от Научноизследователския институт при ИУ – Варна. Основен акцент ще се постави върху мрежата за сътрудничество на университета (UEBN) и ползите от този иновативен канал за комуникация в областта на кариерното развитие, образователния процес и бизнес консултантската дейност. Организаторите от Кариерния център, UEBN и Студентския съвет към ИУ – Варна вярват, че такива инициативи заздравяват основите на стратегическото партньорство между образованието и бизнеса и са полезни и за двете страни.\n                    ", "date": "2018.03.20", "title": "Рекорден брой фирми на „Кариери‘2018“ във Варна  "}
{"url": "http://www.monitor.bg/a/view/3114-%D0%A8%D1%83%D0%BC%D0%B5%D0%BD-%D0%9C%D0%BE%D0%BD%D1%82%D0%B0%D0%BD%D0%B0-%D0%B8-%D0%A1%D0%BB%D0%B8%D0%B2%D0%B5%D0%BD-%D0%BF%D0%BE%D1%81%D0%BB%D0%B5%D0%B4%D0%BD%D0%B8-%D0%BF%D0%BE-%D0%B1%D0%BB%D0%B0%D0%B3%D0%BE%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5-%D0%BD%D0%B0-%D0%B4%D0%B5%D1%86%D0%B0%D1%82%D0%B0/", "text": "\n                    Шумен, Монтана и Сливен са областите, които изостават по най-много показатели за благосъстоянието на децата. Това каза Мария Златарева - директор „Политики и Програми“ в УНИЦЕФ, в интервю за „Фокус“ по повод 69 години откакто България е член на Детския фонд на Организацията на обединените нации (УНИЦЕФ).„От 5 години ние работим в три целеви области – Шумен, Монтана и Сливен, тъй като по някои показатели за благосъстоянието на децата като например детската смъртност, бедността, отпадането от училище тези области изостават. Нашата работа е насочена към най-уязвимите деца и семейства, към създаването на иновативни услуги, модели за преодоляване на неравенствата и за осигуряване на достъп до качествена грижа, здравеопазване и образование. Като крайната ни цел, разбира се, е тези модели, след като бъдат оценени и доказани като ефективност и ползи, да бъдат разпространени така, че всички деца и семейства на територията на цялата страна да имат достъп до тях“, обясни Златарева.Тя уточни, че най-сериозните проблеми, с които организацията се сблъсква в България, са бедността, неравенствата, предразсъдъците и стереотипите към децата от уязвими групи. „Преди няколко години направихме една анкета, в която участваха 7 хиляди момичета и момчета от цялата страна и те също посочиха на първо място бедността като това, което за тях е най-голям проблем. А по последни данни на Евростат от 1,2 млн. деца, които живеят в България, над 550 хил. са тези, които живеят в риск от бедност и от социално изключване, и това наистина е много голям проблем. Друг сериозен проблем са неравенствата и може би децата, които са в най-уязвима ситуация, са тези, които живеят в бедни домакинства, децата, които са от етническите малцинства, децата с увреждания, децата, настанени в резидентна грижа – всички те срещат сериозни препятствия и проблеми в достъпа до качествена грижа, до качествено здравеопазване и до качествено образование, което всъщност намалява техните възможности за развитие. И третият проблем, който може да откроим, това са предразсъдъците и стереотипите именно към децата от уязвими групи – най-вече към децата с увреждания и към децата от ромски произход, тъй като негативните нагласи и ниските очаквания към тях водят до изолирането им. И например по отношение на децата с увреждания се смята, че едва половината от тях са интегрирани в общообразователните училища - близо 8 хиляди момичета и момчета с увреждания не ходят на училище или на детска градина“, коментира още Златарева и уточни, че в момента се подготвя нов закон за социалните услуги и УНИЦЕФ участва в работната група, която го подготвя.\n\n\n                    ", "date": "2018.03.20", "title": "Шумен, Монтана и Сливен - последни по благосъстояние на децата "}
{"url": "http://www.monitor.bg/a/view/12389-150-%D1%8F%D0%B7%D0%BE%D0%B2%D0%B8%D1%80%D0%B0-%D0%B2-%D1%82%D0%B5%D0%B6%D0%BA%D0%BE-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5/", "text": "В момента язовирите, които са в по-тежко състояние да около 150. Това е първоначалната информация на ДАМТН, заяви пред журналисти министърът на икономиката Емил Караниколов.След прехвърлянето на собствеността и създаването на новото дружество ще започнат действия по отстраняване на всички нередности. Икономическият министър обаче не можа да каже каква сума ще е необходима, за да бъдат оправени всички язовири. \"Нека видим кои язовири ще бъдат прехвърлени към нас. За всички е различно. Ето виждате за Бели Искър се говори за между 30 и 60 млн. - нямаме точна справка, но така или иначе трябва да предприемем действия\", заяви Караниколов.По повод предложението за държавен фонд, в който собствениците на язовири да внасят определена сума от приходите си той поясни, че това ще е някаква допълнителна такса от стопанската дейност на язовирите, най-общо казано от наема. \"Те плащат и такси за извършваните от тях дейности. Обмисляме вариант определен процент от наемите да е приход в този фонд\", разясни той. По думите му на вчерашното заседание при вицепремиера Валери Симеонов всички министерства са си дали становищата. Той добави, че се създава държавно предприятие, в което ще бъде прехвърлена собствеността на всички общински язовири, които общините не могат да управляват,  обикновено поради липса на финансови средства. Другата възможност, която е осъдена е да има търговско дружество, което докато се прехвърля собствеността ще се занимава с това да поддържа язовирните стени и чашките на язовирите, т.нар.санитарно-охранителни зони.\"Обсъждаме също възможност дали да няма такова дружество, което да поддържа и речните корита, т.е. проводимостта. Защото дори да почистим един язовир, да отстраним всичко, ако от реките тръгнат дървета, растителност това ще запуши сифоните и ще се получи същия ефект на прилична вълна\", каза министърът.Все още обаче не е ясно това търговско дружество дали ще бъде към Министерството на икономиката или към структурата, която се занимава с бедствията и авариите, уточни Караниколов като добави, че това ще стане ясно показва време на утрешното заседание на Министерски съвет (МС).", "date": "2018.03.20", "title": "150 язовира в тежко състояние"}
{"url": "http://www.monitor.bg/a/view/66496-in-memoriam/", "text": "\n                    Тъжна вест потресе Банско. На 67-годишна възраст почина бившият кмет на общината Александър Краваров. Той е издъхнал снощи в столична клиника след кратко боледуване.\nАлександър Краваров бе кмет на Община Банско в продължение на два мандата и един като заместник-кмет. Неговото управление се свързва с превръщането на планинската община в световен ски и туристически център.\nСашо Краваров беше един от малкото днешни български Възрожденци, зам.-председател на ВМРО-БНД. От него започна Възраждането на Банско, както и на Зографския манастир в Света гора. \n\n\n                    ", "date": "2018.03.20", "title": "Почина бившият кмет на Банско Александър Краваров"}
{"url": "http://www.monitor.bg/a/view/52413-%D0%A2%D0%98%D0%A0%D0%BE%D0%B2%D0%B5-%D0%B7%D0%B0%D0%BA%D1%8A%D1%81%D0%B0%D1%85%D0%B0-%D0%BD%D0%B0-%D0%BF%D1%8A%D1%82%D1%8F-%D0%A8%D1%83%D0%BC%D0%B5%D0%BD-%D0%A1%D0%B8%D0%BB%D0%B8%D1%81%D1%82%D1%80%D0%B0/", "text": "В момента язовирите, които са в по-тежко състояние да около 150. Това е първоначалната информация на ДАМТН, заяви пред журналисти министърът на икономиката Емил Караниколов.След прехвърлянето на собствеността и създаването на новото дружество ще започнат действия по отстраняване на всички нередности. Икономическият министър обаче не можа да каже каква сума ще е необходима, за да бъдат оправени всички язовири. \"Нека видим кои язовири ще бъдат прехвърлени към нас. За всички е различно. Ето виждате за Бели Искър се говори за между 30 и 60 млн. - нямаме точна справка, но така или иначе трябва да предприемем действия\", заяви Караниколов.По повод предложението за държавен фонд, в който собствениците на язовири да внасят определена сума от приходите си той поясни, че това ще е някаква допълнителна такса от стопанската дейност на язовирите, най-общо казано от наема. \"Те плащат и такси за извършваните от тях дейности. Обмисляме вариант определен процент от наемите да е приход в този фонд\", разясни той. По думите му на вчерашното заседание при вицепремиера Валери Симеонов всички министерства са си дали становищата. Той добави, че се създава държавно предприятие, в което ще бъде прехвърлена собствеността на всички общински язовири, които общините не могат да управляват,  обикновено поради липса на финансови средства. Другата възможност, която е осъдена е да има търговско дружество, което докато се прехвърля собствеността ще се занимава с това да поддържа язовирните стени и чашките на язовирите, т.нар.санитарно-охранителни зони.\"Обсъждаме също възможност дали да няма такова дружество, което да поддържа и речните корита, т.е. проводимостта. Защото дори да почистим един язовир, да отстраним всичко, ако от реките тръгнат дървета, растителност това ще запуши сифоните и ще се получи същия ефект на прилична вълна\", каза министърът.Все още обаче не е ясно това търговско дружество дали ще бъде към Министерството на икономиката или към структурата, която се занимава с бедствията и авариите, уточни Караниколов като добави, че това ще стане ясно показва време на утрешното заседание на Министерски съвет (МС).", "date": "2018.03.20", "title": "ТИР-ове закъсаха на пътя Шумен - Силистра"}
{"url": "http://www.monitor.bg/a/view/53215-%D0%9F%D1%8F%D1%81%D1%8A%D0%BA-%D0%BD%D0%B0-%D0%BF%D1%8A%D1%82%D1%8F-%D0%BE%D0%B1%D1%8A%D1%80%D0%BD%D0%B0%D0%BB-%D0%B0%D0%B2%D1%82%D0%BE%D0%B1%D1%83%D1%81%D0%B0-%D1%81-%D0%B1%D1%8A%D0%BB%D0%B3%D0%B0%D1%80%D0%B8-%D0%B2-%D0%95%D0%B3%D0%B8%D0%BF%D0%B5%D1%82/", "text": "\n                    Шофьорът на автобуса с български туристи, който катастрофира в Египет, твърди, че причината за инцидента е пясък на пътното платно, предаде бТВ..Уалид ел Софи, представител на фирмата, заяви, че това е първото провинение на шофьора, откакто работи за тях. „Някои хора казват, че шофьорът е карал твърде бързо, други – че не е успял да овладее автобуса. Полицията разследва“, обясни представителят.Ел Софи добави, че водачът на автобуса е задържан от полицията и ще остане в ареста докато не се изяснят обстоятелствата за инцидента. „Ако е виновен, ще остане в ареста, ако не – ще го пуснат“.„Шофьорът е задържан в полицейския участък и не може да говорим с него – каза Ел Софи. – Това тук е нормална практика. Тече полицейско разследване, което проверява дали е допуснал грешка, дали наистина е карал бързо“.Шофьорът също е пострадал, но леко. Той е успял да говори със свои колеги от египетската фирма, пред които е обяснил, че причината за инцидента е пясък на пътя. „Той е казал, че е имало пясък на пътя, а това е магистрала и там се кара сравнително бързо, така че, ако е имало пясък, това със сигурност е повлияло на шофирането – посочи Ел Софи. – Шофьорът твърди, че този пясък е причината да се стигне до катастрофата. Ние не сме сигурни в това. Последната дума е на полицията“.Ако се докаже вина на шофьора, той ще бъде уволнен. Със сигурност ще има обвинение и от страна на държавата, уточни Ел Софи.\n                    ", "date": "2018.03.20", "title": "Пясък на пътя обърнал автобуса с българи в Египет "}
{"url": "http://www.monitor.bg/a/view/80803-117-%D1%87%D1%83%D0%B6%D0%B4%D0%B5%D0%BD%D1%86%D0%B8-%D0%B8%D0%B7%D0%B2%D1%8A%D0%BD-%D0%95%D0%A1-%D0%B7%D0%B0%D0%BF%D0%BE%D1%87%D0%BD%D0%B0%D0%BB%D0%B8-%D1%80%D0%B0%D0%B1%D0%BE%D1%82%D0%B0-%D1%83-%D0%BD%D0%B0%D1%81/", "text": "\n                    117 чужденци от страни извън ЕС са започнали работа у нас през миналата година. Това показват данни на Министерство на труда и социалната политика. „Това са висококвалифицирани специалисти, например ИТ експерти, инженери”, обясни шефът на дирекция „Политика на пазара на труда и трудовата мобилност” към ведомството Елка Димитрова. Тя припомни, че от тази година процедурата по наемане на специалисти от трети страни с т.нар. „синя карта” е облекчена. Работодателите вече не трябва да доказват, че в продължение на 6 месеца не са намерили български кандидат за дадена длъжност, преди да поискат „синя карта” за експерт от чужбина. Освен това правителството увеличи квотата за работници от чужбина. Досега фирмите можеха да имат до 10% кадри с чуждо гражданство. От януари малките и средни компании могат да наемат двойно повече чуждестранни служители, а при големите фирми делът е 35%.\n                    ", "date": "2018.03.20", "title": "117 чужденци извън ЕС започнали работа у нас "}
{"url": "http://www.monitor.bg/a/view/50105-%D0%98%D0%B4%D0%BD%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D0%BE%D0%B1%D1%85%D0%BE%D0%B4%D0%BD%D0%B8%D1%8F%D1%82-%D0%BF%D1%8A%D1%82-%D0%A1%D0%BC%D0%BE%D0%BB%D1%8F%D0%BD-%D0%9C%D0%B0%D0%B4%D0%B0%D0%BD-%D1%89%D0%B5-%D0%B1%D1%8A%D0%B4%D0%B5-%D0%BE%D1%82%D0%B2%D0%BE%D1%80%D0%B5%D0%BD/", "text": "\n                    Другата седмица обходният път на срутището на пътя Смолян - Мадан ще бъде асфалтиран и отворен за леки коли, каза пред журналисти шефът на Агенция „Пътна инфраструктура“ Дончо Атанасов.\n\nВторокласният път Смолян - Мадан в района на село Тикале остава затворен заради опасността от свличане на скална маса. Алтернативният маршрут за тежкотоварните камиони е през Рудозем - Смилян, а за леките автомобили и по пътя Смолян - Фатово - Рудозем.\n\n\"Направихме оглед с институциите, които са над пътя - това са електроразпределителното дружество ЕВН, държавния електроенергиен системен оператор - ЕСО, местното ВиК дружество и Горското стопанство\", каза Дончо Атанасов и допълни, че има резервно захранване на ЕВН. 110-киловолтовият електропровод и водопроводът, които минават над срутището, работят нормално, допълни Атанасов.\n\nСрутището тръгна на 6 март, а още на 9-ти започна подготовка за прокарване на нов път. Утре е последното взривяване по трасето. След като се асфалтира и му се сложат мантители, пътят ще бъде отворен другата седмица за автомобили и микробуси. Днес областният управители и кметът на Смолян ще имат срещи с кметовете на всички села, засегнати от проблема. Срутището продължава да се проучва. От днес върви геодезично заснемане на засегнатия участък. Имаме разбиране от всички институции и вичко необходимо се прави, посочи Дончо Атанасов.\n\nЕкспертите, проучващи срутището на пътя Смолян - Мадан се представили в Агенция \"Пътна инфраструктура\" доклад за извършените огледи на свлачището. Работната група бе сформирана със заповед на председателя на УС на АПИ инж. Дончо Атанасов и задачата й е да се извърши подробен оглед и картировка на свлачището, да изготви становище за механизма и динамиката на свлачищно-срутищния процес и да даде препоръки за изпълнението на неотложни аварийни мероприятия за стабилизиране на участъка.\n\nСрутището е тръгнало внезапно, но след обрушване на скалната маса започва постепенно стабилизиране на терена, каза доц. Стефчо Стойнев, ръководител на експертната работна група, проучила терена. Динамиката на времето и валежите ще окажат влияние на процеса, но след три измервания, включително и днес, на места има слаби деформации между 5 и 10 сантиметра.\n\nПричината за струтището е структурата на масива, това са нашистени и напукани гнайси, каза Стефчо Стойнев. Навсякъде геоложката структура е подобна в Родопите, но тук освен първото обрушване на скали има условия за тръгване надолу на втори пакет от скална маса. Друга причина е ниското съпротивление на хлъзгане между блоковете, защото пукнатини на скалите са запълнени с глина. Третата причина е водонасищането на масива след бързото топене на снега, което се е оказало и спусъкът, дал началото на срутището, каза Стефчо Стойнев.\n\nНа този етап не е допустимо разчистване на пътя и пускане на движението смята Стойнев. Срутените скални маси засега задържат обрушените скали и пакета от скали, който е по-нагоре в района. Ако махнем скалите, ще тръгне ново, по-голямо срутище, което може да стигне до река Черна и да я заприщи, подчерта той.\n                    ", "date": "2018.03.20", "title": "Идната седмица обходният път Смолян - Мадан ще бъде отворен"}
{"url": "http://www.monitor.bg/a/view/65284-%D0%90%D0%BB%D0%BE-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8%D1%82%D0%B5-%D0%B7%D0%B0%D0%B4%D0%B8%D0%B3%D0%BD%D0%B0%D0%BB%D0%B8-%D0%BD%D0%B0%D0%B4-800-%D0%B1%D0%BE%D0%BD%D0%B0-%D0%B7%D0%B0-%D0%B4%D0%B2%D0%B0-%D0%BC%D0%B5%D1%81%D0%B5%D1%86%D0%B0/", "text": "\n                    За първите два месеца над 800 000 лева са нанесените имотни вреди от телефонни измами по неофициални данни.На този етап телефонните измамници продължават активно да използват румънски сим-карти и да действат от територията на нашата северна съседка- Румъния“ Това каза пред  старши инспектор Златка Падинкова, началник сектор \"Измами\" в ГД \"Национална полиция\" (ГДНП).\n\"В началото на годината проведохме няколко операции в регионите на живеене - говоря в Северна България - Плевенска, Русенска област и Великотърновска област, които доведоха до изнасяне на контингента в северната ни съседка. Тоест основната част от извършителите на тези престъпления в момента са се позиционирали на територията на Румъния - в различни хостели, къщи за гости, хотели, откъдето извършват престъпления в България и в Гърция\", поясни старши инспектор Падинкова. Тя обясни, че достъпът и осигуряването на румънски SIM карти е изключително лесно, а мобилните апарати и използваните SIM карти се унищожавали преди да влязат на територията на България или след извършена успешно измама.\n\"Констатираме също случаи, при които извършителите карат мулетата или куриерите да носят парите в нашата северна съседка. Единични са тези случаи, но има и такива\", поясни инспектор Падинкова. По думите й сред телефонните измамници се наблюдавала все по-голяма мобилност. \"В проведени операции от началото на годината сме засичали телефонни измамници от региона на Великотърновска област, които наемат квартири на територията на Плевенска област\", даде пример тя.Към момента активният контингент е този, който е на свобода, допълни Падинкова. \"Естествено тези, които са в затвора, когато бъдат пуснати в отпуск, те не спират с тяхната престъпна дейност, защото за тях това си е бизнес и основен източник на доходи\", обясни още тя.\n\"За първите два месеца над 800 000 лева са - по неофициални данни - постъпили в нашия сектор нанесените имотни вреди от телефонни измами\", каза инспекторът. Все по-често се наблюдавали случаи по-млади хора да стават жертви на такива престъпления.\nИзмамниците през последните година-две не променяли особено репертоара си. Над 95% от регистрираните престъпления са по схемата \"провеждане на полицейска операция\". Но характерно е, че преди празници се активизират, каза още тя.\n                    ", "date": "2018.03.20", "title": "Ало измамниците задигнали  над 800 бона за два месеца "}
{"url": "http://www.monitor.bg/a/view/6384-%D0%90%D0%B2%D1%82%D0%BE%D0%B1%D1%83%D1%81-%D1%81-%D0%BD%D0%B0%D1%88-%D1%81%D1%82%D1%83%D0%B4%D0%B5%D0%BD%D1%82-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0-%D0%B2-%D0%9B%D0%BE%D0%BD%D0%B4%D0%BE%D0%BD-%D1%81%D0%BF%D0%B5%D1%88%D0%BD%D0%BE-%D1%81%D0%B5-%D0%BD%D1%83%D0%B6%D0%B4%D0%B0%D0%B5-%D0%BE%D1%82-%D1%81%D1%80%D0%B5%D0%B4%D1%81%D1%82%D0%B2%D0%B0-%D0%B7%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F/", "text": "\n                     \n\nАлександър Георгиев Атанасов от Добрич, който е студент в Лондон, спешно се нуждае от средства за операция, съобщиха негови близки. Момчето е пострадало тежко при катастрофа на автобуса, с който е пътувало към университета.\n\nАлександър е втора година студент в London School Business&Finance. В петък е пътувал за университета, когато автобусът му е катастрофирал. При инцидента има шестима ранени, единият от които е Александър. В петък трябва да му бъде направена операция на главата, но тя струва 10 000 паунда. Застраховката покрива едва 3000 паунда. Бащата на Александър е починал преди 15 години, а майка му Мария Атанасова е сътрудник в българското училище в Рим. Сумата за операцията е непосилна за семейството. Затова стартира кампания за набирането на средства. Колеги на майката вече са се включили, но се опасяват, че няма да успеят да осигурят сумата до четвъртък.\n\nВ магазин „Хиполенд“ в Добрич е поставена кутия за дарения.\n\nОткрита е и дарителска сметка към БЧК-Добрич, по която всеки, който иска да помогне на момчето, може да преведе средства:\n\nОБЛАСТЕН СЪВЕТ НА БЧК ДОБРИЧ\n\nUniCreditBulbank клонДобрич с\n\nBIC CODE UNCR BGSF\n\nIBAN BG 86 UNCR 96601006277714\n\nЗА ЛЕЧЕНИЕ НА АЛЕКСАНДЪР ГЕОРГИЕВ АТАНАСОВ\n                    ", "date": "2018.03.20", "title": "Автобус с наш студент катастрофира в Лондон, спешно се нуждае от средства за операция"}
{"url": "http://www.monitor.bg/a/view/87281-%D0%A8%D1%83%D0%BC%D0%B5%D0%BD-%D0%B2%D0%B0%D0%B4%D0%B8-23-%D0%BC%D0%BB%D0%BD-%D0%BB%D0%B2-%D0%B7%D0%B0-%D0%B4%D1%83%D0%BF%D0%BA%D0%B8-%D0%B2-%D0%B0%D1%81%D1%84%D0%B0%D0%BB%D1%82%D0%B0-%D0%B8-%D1%82%D1%80%D0%BE%D1%82%D0%BE%D0%B0%D1%80%D0%B8/", "text": "За 2018 в общинската инфраструктура влизат още 10.5 млн. лева\n                    \n                    ", "date": "2018.03.20", "title": "Шумен вади 2.3 млн. лв. за дупки в асфалта и тротоари"}
{"url": "http://www.monitor.bg/a/view/56629-16-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82%D0%B0-%D0%B2%D0%B4%D0%B8%D0%B3%D0%B0%D1%82-%D1%82%D0%B0%D0%BA%D1%81%D0%B8%D1%82%D0%B5-%D0%B7%D0%B0-%D1%81%D0%BB%D0%B5%D0%B4%D0%B2%D0%B0%D0%BD%D0%B5/", "text": "Медицината в Пловдив скача до 1200 лв. на година\n                    16 университета увеличават таксата за следване за предстоящата 2018-2019 академична година. Това става ясно от проект на Решение за тарифите за обучението и кандидатстване във висше училище, качен на сайта на Министерството на образованието и науката (МОН) за обществено обсъждане. В него са включени 41 държавни учебни заведения, което на практика означава, че около една трета от тях предвиждат поскъпване на обучението.17 висши училища пък запазват таксите без промяна, а Софийският университет (СУ) предлага както увеличение, така и намаление за някои специалности. Както „Монитор“ вече писа Алма матер предвижда скок на годишната такса по „Право“ и „Международни отношения“ от 739 лв. до 800 лв. Увеличението ще важи само за първокурсниците, които предстои да бъдат приети през следващата академична 2018 – 2019 година и ще следват редовно. От 560 лв. до 600 лв. пък се повишава и таксата за най-желаната специалност в СУ - „Психология“. Първокурсниците по „Педагогика“ „Неформално образование“ вече ще плащат по 530 лв. годишно, а не 485 лв. както беше досега. От 420 лв. пък до 460 лв. се увеличават таксите по „Регионално развитие и политика“, „Стопанско управление“ и „Публична администрация“. Едновременно СУ предлага поевтиняване на таксите за 18 програми. Най-голямо намаление от 750 лв. до 200 лв. годишно се предвижда за специалностите „Астрофизика, метеорология и геофизика“, „Инженерна физика“, „Квантова и космическа теоретична физика“, „Комуникационна и физична електроника“, „Медицинска физика“, „Оптометрия“, „Физика“, „Фотоника и лазерна физика“, „Ядрена техника и ядрена енергетика“ и „Ядрена химия“.Пловдивският университет „Паисий Хилендарски“ пък вдига с 40 лв. таксите за редовно и задочно следване в специалности като „Икономика“, „Администрация и управление“ „Туризъм“ и др.Увеличение в цената на обучението е предвидено и за първокурсниците по педагогика във Великотърновския университет. Те ще трябва да плащат с 50 лв. повече до 550 лв, в сравнение с предшествениците си.Югозападният университет „Неофит Рилски“ също предлага скок в тарифите за следване. Така например таксата за студентите по „Филология“, История и археология“ и „Филология“ се увеличава със 70 лв. до 680 лв.Студентите по педагогика в Русенския университет „Ангел Кънчев“ вече ще плащат с 40 лв. отгоре на година до 520 лв.Със стотачка до 650 лв. пък се увеличава годишната сума за обучение в специалност „Социални дейности“ в Технически университет – Габрово.Скок в таксата за следване по педагогика предлага и Тракийският университет – от 500 лв. до 540 лв.В списъка на вузовете предложили увеличение на следването влизат и два медицинските университета – в Пловдив и Плевен. Така например бъдещите доктори, които ще следват в Медицинския университет в Пловдив вече ще плащат с 250 лв. повече. Годишната такса за специалностите „Медицина“, Дентална медицина“ и '“Фармация“ скача от 950 лв. до 1200 лв. Студентите, които ще учат за акушерки и медицински сестри пък ще трябва да броят 785 лв., вместо досегашните 550 лв. Медицината в университета в Плевен също поскъпва, като годишната такса скача от 900 лв. до 1000 лв.Увеличение очаква и бъдещите художници. Със 120 лв. до 1060 лв. скачат тарифите за всички специалности в степен „бакалавър“ в Националната художествена академия. Скок в таксите предлагат още Химикотехнологичният и металургичен университет в София, Университетът по хранителни технологии в Пловдив, Аграрния университет, Стопанската академия, Висшето училище по телекомуникации и пощи и Висшето транспортно училище. Очаква се предложените такси да бъдат одобрени от Министерски съвет.\n\n\n                    ", "date": "2018.03.20", "title": "16 университета вдигат таксите за следване (ОБНОВЕНА)"}
{"url": "http://www.monitor.bg/a/view/35276-%D0%9B%D0%B5%D0%B4%D0%B5%D0%BD%D0%B8%D1%8F%D1%82-%D0%B4%D1%8A%D0%B6%D0%B4-%D1%83%D0%BD%D0%B8%D1%89%D0%BE%D0%B6%D0%B8-%D0%BB%D0%BE%D0%B7%D1%8F-%D0%B8-%D0%BE%D0%B2%D0%BE%D1%88%D0%BA%D0%B8-%D0%B2-%D0%94%D0%BE%D0%B1%D1%80%D1%83%D0%B4%D0%B6%D0%B0/", "text": "\n                    Леденият дъжд унищожи овошките и лозята в Добруджа, жалваха се потърпевши стопани от Генерал Тошево. „Тъкмо наизлязохме из градините, и за няма и ден - първо мъгла с вятър, което е странна комбинация, после дъжд, ама студен, и после мокър сняг. Сега всичко е като бързо замразени патешки фенери. Някои овошки разпъпиха, макар и рядко, на места имаше и цъфнали дръвчета. Хората дори засяха зеленчуци – кой грах, кой друго нещо ранно. Лозята ги орязахме и се чудим дали няма да измръзнат, дано са се калили малко от малко поне”, коментират хората в Генерал Тошево.\n\nПреди обяд обстановката в област Добрич бе тежка, заради обилния снеговалеж и силния вятър. На много места пътищата бяха обледени. Наложи се временно ограничение на движението по пътя Добрич – Силистра. Три ТИР-а закъсаха из областта. Два от тежкотоварните автомобили бедстваха край село Одринци. Молдовски ТИР закъса още сутринта в село Владимирово. Шофьорът пътувал за Турция, но решил да мине по по-прекия път, който минава през Владимирово. Останал изненадан от леда по баира и там закъсал. Престоял на пътя близо три часа, докато дойде машина и да опесъчи участъка.\n                    ", "date": "2018.03.20", "title": "Леденият дъжд унищожи лозя и овошки в Добруджа"}
{"url": "http://www.monitor.bg/a/view/72649-%D0%9F%D1%80%D0%B5%D0%B1%D0%BE%D1%8F%D0%B4%D0%B8%D1%81%D0%B2%D0%B0%D1%82-%D0%BF%D0%B5%D1%88%D0%B5%D1%85%D0%BE%D0%B4%D0%BD%D0%B8%D1%82%D0%B5-%D0%BF%D1%8A%D1%82%D0%B5%D0%BA%D0%B8-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%B2-%D0%BA%D0%BB%D0%B0%D1%81%D0%B8%D1%87%D0%B5%D1%81%D0%BA%D0%BE%D1%82%D0%BE-%D0%B1%D1%8F%D0%BB%D0%BE-%D0%B8-%D1%87%D0%B5%D1%80%D0%BD%D0%BE/", "text": "\n                    Пешеходните пътеки в Пазарджик и селата в общината ще бъдат пребоядисани в класическия бял и черен цвят, а не както досега –в червен и жълт. Това съобщи шефът на общинското звено“ Паркинги и охрана“ Георги Шекерджиев по време на заседанието на Областната комисия по безопасност на движението. За подмяна на пътната маркировка общината е закупила демаркационна машина за 20 000 лв., която ще трябва да заличи досегашното покритие на пешеходните пътеки, а след това те да бъдат пребоядисани в бяло и черно. Според общинския шеф наредбите, които касаят цветовите окраски на пешеходните пътеки, трябва да бъдат коригирани, тъй като си противоречат. Освен това в зимни условия-жълтото и червеното са доста по-добре отличими от белия и черния цвят, особено при снеговалеж. И друг аргумент беше изтъкнат за това, че е по-добре пътеките за пешеходци да бъдат в други цветове, различни от бялото и черното-например в Европа червеният цвят е предпочитан за обособяване на пешеходна пътека. Въпреки това общината ще направи необходимото, за да може Пазарджик и селата да бъдат в съответствие с изискванията на наредбата, като това за града ще се случи до празника на града 21 май, а в населените места, срокът е до края на ноември.За областния град ще бъдат нужни 10 тона бяла боя и демаркираща, за почистването на пътеките. Дължината на хоризонталната пътна маркировка на територията на общината е 80 км, на общинските пътища – 140 км.\n                    ", "date": "2018.03.20", "title": "Търкат пешеходните пътеки в Пазарджик, пребоядисват ги в бяло и черно"}
{"url": "http://www.monitor.bg/a/view/72575-%D0%92%D0%B8%D1%81%D0%BE%D0%BA%D0%B0-%D0%B2%D1%8A%D0%BB%D0%BD%D0%B0-%D0%B8%D0%B4%D0%B2%D0%B0-%D0%BF%D0%BE-%D0%94%D1%83%D0%BD%D0%B0%D0%B2/", "text": "Нивата на Сава и Велика Морава се покачват, изпускат „Железни врата 1“\n                    Висока вълна навлиза в българо-румънския участък на река Дунав. Само за денонощие нивото при Ново село, Видин и Лом се е покачило с около 60 сантиметра и вече е над 7 метра спрямо условната кота „нула“. Очаква се след два дни тези стойности да бъдат измерени и при Русе и Силистра.\n\n„Покачването се дължи на високите нива на притоците Сава и Велика Морава, които оказват голямо влияние на водните стоежи в Долен Дунав“, обясни пред „Монитор“ експертът Христо Енчев от Агенцията „Проучване и поддържане на река Дунав“. За да не залеят тези реки земи и постройки, е изпуснат хидровъзелът „Железни врата 1“ с 90 сантиметра и това е довело до покачване на стойностите при Ново село и Видин. В случай на затопляне на времето и започване на снеготопенето водните стоежи може да се покачат още.\n\nПри достигане на нива между 680 и 750 сантиметра се обявява първа степен на опасност от наводнение. Когато стойностите са между 750 и 800 сантиметра, се въвежда втора степен, а при над 800 сантиметра – трета.\n\nПритоците Сава, Драва, Тиса и Велика Морава дават половината от водното количество, което преминава през българо-румънския участък, затова от тяхното „поведение“ зависят нивата в Долен Дунав. Ако през нашия участък преминават по 6000 кубически метра вода в секунда, само Сава дава 1600 кубически метра от този обем, обясняват хидролози.\n                    ", "date": "2018.03.20", "title": "Висока вълна  идва по Дунав"}
{"url": "http://www.monitor.bg/a/view/76864-%D0%97%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%BE%D1%82-43-%D0%B3-%D0%B4%D0%B0%D0%B2%D0%B0%D1%82-%D0%BD%D0%B0%D0%B4-12-%D0%BC%D0%BB%D0%BD%D0%BB%D0%B2-%D0%B7%D0%B0-%D0%9A%D0%BE%D0%BD%D1%86%D0%B5%D1%80%D1%82%D0%BD%D0%B0-%D0%B7%D0%B0%D0%BB%D0%B0/", "text": "Музиканти се надяват ремонтът да бъде извършен качествено, за да се запази невероятната акустика на залата\n                    Над 12 милиона лева с ДДС ще излезе цялостният ремонт на Концертна зала в Пловдив. Тя е в окаяно състояние, тъй като не е ремонтирана откакто е построена в далечната 1975г. Течове, мухъл, падащи мазилки и стари ел. и ВиК инсталации я правят опасна за музикантите, въпреки че акустиката й е една от най-добрите в страната. От декември миналата година има предписание от Пожарната Концертна зала да не се използва, именно защото е опасна за зрители и изпълнители. Средствата, които ще бъдат отпуснати, ще са за цялостния й ремонт и обзавеждане, съобщи председателят на бюджетната комисия в парламента Менда Стоянова. Тя присъства на пресконференция в Концертна зала, свикана от Съвета на фондация „Дом за пловдивската опера”.„Добрата новина е, че поръчката за проектирането на ремонтните дейости на Концертна зала ще бъде публикувана в сайта на Агенцията за обществени поръчки другата седмица. Лошата новина е, че вероятно ремонтът няма да приключи до 2019г., когато Пловдив ще е Европейска столица на културата”, каза Менда Стоянова. Но макар и след това Пловдив ще има модерна Концертна зала, уточни тя. „До месец и половина след публикуването поръчката може да се възложи на този, който я спечели. Ако има обжалвания, никой не може да каже кога. Ако се случи това, то проектирането може да стане до края на годината. Така че 2019г. вероятно може да се пусне обществената поръчка за избор на изпълнител за ремонт и за избор на изпълнител за доставка на инсталациите – озвучителни, осветителни, сценични, които са ключови за операта. Може би през 2020г. може да имаме ремонтирана опера”, уточни председателят на бюджетната комисия в НС. По думите й при разговор с нея и с министъра на културата Боил Банов финансовият министър Владислав Горанов е дал уверения, че средствата за проектирането и ремонта ще бъдат осигурени.„Кой ще поеме отговорност, че през 2019г., когато Пловдив ще е столица на културата, ще бъде без Концертна зала? Ако от Министерството на културата не дадат ясни срокове, то ще алармираме европейските институции в рамките на българското председателство”, каза Мариана Чолакова от фондацията. Бизнесменът Любозар Фратев, който също е част от съвета на фондацията, изреди какви действия са предприети от 2011г. до момента и как с месеци са чакали отговор на писмата си от МК. Сградата, в която се помещава Концертна зала, е държавна собственост.През годините се е обсъждала и идеята за разширяване на залата, но заради редица обстоятелства това трудно би могло да стане. На пресконференцията присъства и областният управител Здравко Димитров, който уточни, че преди 7 години е имало идея собствеността на Концертна зала да се прехвърли на община Пловдив. „Но тогава някои не искаха да стане общинска, за да може общината да осигури финансиране. В момента сградата е държавна собственост. И ние чакаме, като граждани на Пловдив, парите да бъдат осигурени от държавата. Ако общината бе станала собственик, този проблем вече щеше да бъде решен”, каза той.„Ако правим ремонт на Концертна зала, трябва да се съобразим с най-модерното. Самият ремонт предполагам, че ще отиде с ДДС над 12 милиона лева. Ако тази зала беше общинска, щеше да е включена в проекта „ЕСК” и сигурно вече щяха да вървят ремонти. Залата на ДНА може да бъде резервна на операта ни”, отговори Менда Стоянова. Тя припомни, че Пловдив разполага със залата на дом „Борис Христов” и с уникалната сцена на Античния театър.„Аз съм диригент. Дирижирал съм много успешни концерти в тази зала, която има невероятна история. Добрин Петков, най-известните диригенти и музиканти са влизали в тази зала. Тук има дух и традиция. Пловдив има един от най-добрите оркестри в България”, каза артистичният директор на операта в Пловдив Лучано ди Мартино.  \n\n\n                    ", "date": "2018.03.20", "title": "За първи път от 43 г.  дават над 12 млн.лв. за Концертна зала"}
{"url": "http://www.monitor.bg/a/view/26345-%D0%9A%D0%BE%D1%80%D0%B5%D0%B9%D1%86%D0%B8-%D0%B8-%D0%BF%D0%BE%D0%BB%D1%8F%D1%86%D0%B8-%D0%B8%D1%81%D0%BA%D0%B0%D1%82-%D0%B4%D0%B0-%D0%BD%D0%B8-%D1%82%D0%B0%D0%BA%D1%81%D1%83%D0%B2%D0%B0%D1%82-%D0%B2-%D1%80%D0%B5%D0%B9%D1%81%D0%B0/", "text": "Фирми от 9 държави участват в конкурса за тикет системата\n                    Фирми и консорциуми от 9 държави са подали документи за участие в обществената поръчка за изграждане на система за електронно таксуване в градския транспорт в София.Сред участниците има компании от Република Корея, Турция, Полша, Белгия, Германия, Испания, Румъния, Словакия, както и представители на родния бизнес. В следващите три месеца предстои офертите да бъдат разгледани и да се пристъпи към избор на изпълнител. Той трябва да внедри т.нар. „тикет система“ във всички 1300 превозни средства на градския транспорт, да оборудва депата и пунктовете за продажба на карти, както и да обучи служителите.След въвеждането на системата перфораторите ще бъдат „пенсионирани“, а таксуването ще става изцяло по електронен път. Ще има възможност стойността на билета да се определя според времето на пътуване или според изминатото разстояние, а не като сега всяко качване в градския транспорт да струва 1,60 лв., независимо дали човек се вози две спирки или прекосява целия град. Освен това с един превозен документ ще може да се ползва цялата мрежа на градския транспорт, включително метрото, за което сега трябва да се купува отделен вид билет. Друго удобство е, че картите за пътуване ще могат да се зареждат през телефон или домашен компютър, без да се налага да се чака на опашки, обясниха от Центъра за градска мобилност.С електронното таксуване ще може да се следи с по-голяма точност колко натоварени са различните линии на градския транспорт и там, където е необходимо, да се пускат повече превозни средства. Всяко от тях ще бъде оборудвано и с камера за видеонаблюдение.Все още не е ясно кога точно системата ще бъде внедрена, но се очаква това да стане най-рано след 1,5-2 години. Не е изключено след като бъде определен изпълнителят някои от останалите участници да обжалва избора. Прогнозната стойност на системата е 88 млн. лева, но каква ще е точната цена зависи от избраната оферта.\n                    ", "date": "2018.03.20", "title": "Корейци и поляци искат да ни таксуват в рейса "}
{"url": "http://www.monitor.bg/a/view/25508-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D1%80%D0%B5%D0%BA%D0%BE%D1%80%D0%B4%D1%8C%D0%BE%D1%80-%D0%BF%D0%BE-%D1%80%D1%8A%D1%81%D1%82-%D0%BD%D0%B0-%D0%B7%D0%B0%D1%82%D0%B2%D0%BE%D1%80%D0%BD%D0%B8%D1%86%D0%B8%D1%82%D0%B5/", "text": "\n                    За 2016 година страната ни е първенец в Европа по ръст на броя на затворниците. Това сочи статистика на Съвета на Европа относно броя на лишените от свобода граждани в европейските страни.Спрямо 2015 година през 2016 година в България броят на затворниците е нараснал с 10.8%. За равносметка - броят на затворниците в Турция за този период се е повишил с 9.5%. След това в статистиката се нареждат Чехия, където ръстът е 7.6%, Сърбия - 6.6% и Дания - 5.5%, съобщи \"24 часа\", позовавайки се на БТА.България е сред държавите, където е регистриран най-голям брой затворници, осъдени за кражби. При средно 30 осъдени за кражби на 100 000 души население за цяла Европа, у нас лишените от свобода за кражба са 37 на 100 000 души. С по-лоши показатели в тази графа са само Азербайджан (38,5), Турция (42.7%), Полша (47.8%) и Грузия (231.7%).Към септември 2016 г. у нас е имало 8347 затворници, включително задържаните в арестите. Всеки задържан е разполагал средно с по четири квадратни метра жизнена площ. У нас има общо 9670 места за затворници, от които 8127 са в затворите.Един затворник в България струва на бюджета 57.11 евро на ден или 111.36 лева. Средно за Европа тази стойност е 51 евро или 100 лв., при това, че условията в българските затвори доста се различават от тези в други страни.96.6% от затворниците у нас са мъже. 2.4% от тях са чужденци - 191 души. През 2016 година сред затворниците в България е имало 258 жени и 22 непълнолетни момчета. Нито едно момиче не е било зад решетките към посочения период.Близо 30% от затворниците у нас са с ефективна присъда от 1 до 3 години затвор. 2% от всички осъдени ефективно престъпници са осъдени на доживотен затвор. Общо 97.5% от осъдителните присъди в страната са ефективни, а не условни, с отменен срок на изпълнение.\n                    ", "date": "2018.03.20", "title": "България рекордьор по  ръст на затворниците"}
{"url": "http://www.monitor.bg/a/view/88632-%D0%92%D1%8A%D0%BB%D1%86%D0%B8-%D1%83%D0%B4%D1%83%D1%88%D0%B8%D0%BB%D0%B8-%D0%B4%D0%BE%D0%BC%D0%B0%D1%88%D0%BD%D0%B8-%D0%B6%D0%B8%D0%B2%D0%BE%D1%82%D0%BD%D0%B8-%D0%B2-%D0%A1%D0%B8%D0%BD%D1%87%D0%B5%D1%86/", "text": "\n                    Вълци са нападнали и удушили домашни животни в село Синчец. Това съобщи кметът на ардинското село - Хълми Мустафа пред“Фокус“.\n\n\"Случката се разиграла днес, посред бял ден, когато човек със стадо от 40-50 кози забелязал 2 вълка в опасна близост до стадото. По-късно той установил, че 4 от козите са удушени\", разказа кметът. „За тази година това е единственият подобен случай, но миналата година имахме два подобни случая, в които бяха убити 8 овце и една крава. Миналата година аз лично отидох при Горското стопанство, но изобщо нямаше решение“ допълни още той.\n\n \n                    ", "date": "2018.03.20", "title": "Вълци удушили домашни животни в Синчец   "}
{"url": "http://www.monitor.bg/a/view/7041-%D0%94%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BF%D0%BB%D0%B0%D1%89%D0%B0-%D0%BF%D0%BE-8-%D0%BC%D0%BB%D0%BD-%D0%BB%D0%B2-%D0%B7%D0%B0-%D1%81%D0%BB%D1%83%D0%B6%D0%B5%D0%B1%D0%BD%D0%B8-%D0%B0%D0%B4%D0%B2%D0%BE%D0%BA%D0%B0%D1%82%D0%B8/", "text": "Юристите се явяват по дела срещу социално слаби хора \n                    Държавата плаща по 8 млн. лева годишно за служебни адвокати. Това сочи справка на „Монитор“ в Националното бюро за правна помощ. Юристите се назначават основно по дела, за които ищците нямат пари за адвокати. В такива случаи държавата предвижда да се назначават служебни защитници, които да представляват едната страна по делото. Според справката най-много пари отиват за процеси в София - 1 873 370 лева. Следват Бургас с 542 920 лева и Варна с 478 830 лева изплатени за последната отчетена 2016 година.Около 15 хиляди лева отиват и за командировки на адвокати, които пътуват от една колегия в друга. Това става на основание чл. 38 ал. 5 от ЗПП, който визира предоставянето на правна помощ в други населени места.Безплатната правна помощ помага реално на социално слабите хора да имат достъп до правосъдие, тъй като те не могат да плащат дори минималните адвокатски хонорари, които са регламентирани с наредба на Висшия адвокатски съвет. Според нея писмената консултация от адвокат е 40 лв., проучването на дело и даване на мнение по него – 60 лв., изготвяне на тъжби до прокуратурата и полицията – 50 лв., съставяне на завещание – 150 лв.Минималният адвокатски хонорар за развод по исков ред е 500 лв., за развод по взаимно съгласие – 300 лв., а за бащинство и оспорване на бащинство – 250 лв. От няколко години е предвидена и опцията за безплатна правна помощ по телефона. \n                    ", "date": "2018.03.20", "title": "Държавата плаща по 8 млн. лв. за служебни адвокати "}
{"url": "http://www.monitor.bg/a/view/58848-%D0%98%D0%B7%D0%B1%D0%B8%D1%80%D0%B0%D0%BC%D0%B5-%D0%BD%D0%BE%D0%B2%D0%B8%D1%82%D0%B5-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D0%B8-%D0%BD%D0%B0-26-%D0%BC%D0%B0%D0%B9/", "text": "\n                    Евровотът през 2019 година да се проведе между 23 и 26 май. Това реши Съветът на ЕС по общи въпроси, като постигна споразумение в кой времеви прозорец гражданите на ЕС ще могат да изберат своите представители в ЕП. Тъй като по традиция у нас изборите се провеждат в неделя, по всяка вероятност българите ще изразят предпочитанията си за представителите на страната ни в следващия състав на ЕП на 26 май. Съветът реши все пак да се консултира и с ЕП за решението за датите, преди окончателното му приемане.Евроизборите се провеждат на всеки пет години, а съгласно Акта за избор на членове на ЕП от 1976 година, през 2019 година следва да се проведат от 6 до 9 юни. Много от държавите членки обаче са преценили, че това е невъзможно, тъй като тогава е Петдесетница. Именно затова Съветът се съгласил да определи алтернативни дати.Очаква се след излизането на Великобритания от ЕС броят на членовете на ЕП да намалее от 751 на 705. Обединеното кралство ще освободи 73 места, като 46 от тях ще остави в резерв за новите членове на ЕС. Останалите 27 места ще бъдат разпределени между 14 държави, които в момента са по-слабо представени, за да бъде преодолян проблемът с непропорционалното представителство в ЕП. За България промяна в броя на евродепутатите не се предвижда.\n                    ", "date": "2018.03.20", "title": "Избираме новите евродепутати на 26 май"}
{"url": "http://www.monitor.bg/a/view/87312-%D0%A7%D0%B5%D1%80%D0%BD%D0%B8%D1%8F-%D0%BB%D0%B5%D0%B1%D0%B5%D0%B4-%D1%81%D0%B5-%D0%B8%D0%B7%D0%B2%D0%B8%D0%BD%D0%B8-%D0%B7%D0%B0-%D0%B2%D1%83%D0%BB%D0%B3%D0%B0%D1%80%D0%BD%D0%BE%D1%82%D0%BE-%D0%BF%D0%B8%D1%81%D0%BC%D0%BE/", "text": "Лозан Панов мълчи за имотите и криминалното досие на жена си\n                    Ден след като журналисти и медии получиха вулгарно писмо от Черния лебед и часове след като председателят на ВКС Лозан Панов потвърди, че зад изключително просташкото творение действително стои съпругата му Елисавета (Бети) Панова, тя реши да се извини. \"Искам да Ви се извиня за грубия тон. Наистина Ви дължа извинение, но ще Ви кажа защо постъпих по този начин... Заради мен, заради Вас, заради всички. Не приемам просташките обръщения нито към премиера, нито към господин Пеевски, нито към съпруга си, нито към когото и да било. Но това, което се случва, ми идва в повече... Този дебат е важен да се случи. Провокирах го по просташки начин.\" Това заявява в писмена форма до сайта „Правен свят“ Панова. „Предпочитам да бъде писмено, защото не ми е силата говореното, да си призная“, аргументира се тя. Часове по-рано съпругът й Лозан Панов гордо застана в преддверието на Висшия съдебен съвет и потвърди пред очакващите го журналисти, че писмото е автентично и е дело на жена му, защото се обидила да я наричат Черния лебед. Поради изключително долнопробното му съдържание текстът събуди съмнение дори у приближените на Панов, че автор на този памфлет е съпругата му.„Писмото е провокация към всички медии, които създават една паралелна реалност\", заяви Панов със самодоволна усмивка. Запитан защо писмото е на такъв просташки език и не го ли компрометира съпругата му по този начин, съдия номер 1 нагло обясни, че това е литературен похват, с който отговаря на нивото на някои български медии. Панов побърза за пореден път на бегом да вземе стълбите във ВСС, за да избегне неудобните журналистически въпроси. А те не бяха никак малко. Главата на олигархията в Темида и жена му явно са забравили или пък не им изнася да си спомнят, че прякорът Черен лебед дойде от близкия им несъстоял се политик и провален министър на правосъдието Христо Иванов. „Ако има черен лебед, това е жена му на Лозан.“ Думите са произнесени от Иванов на сбирка на задкулисния кръг АРГО на 28 юли 2016 г. в зала, намираща се на столичния булевард “Витоша” 164, когато компанията, начело с Иво Прокопиев, Радан Кънев, Антоанета Цонева, Трайчо Трайков, Стоянка Георгиева и още политически проксита, поръчкови журналисти и професионални протестъри обсъждат кой да е кандидатът им за президентските избори през есента на същата година.Така той не даде отговор например какво точно е провокирало Бети Панова. Тя има криминално досие. Панова има регистрация по чл. 325, ал. 5 от Наказателния кодекс. От публикуваните подробности от личното й досие стана ясно, че през юли 2004 година Елисавета Ганева, както тогава се е представяла Бети Панова, използвайки фамилията на покойния си съпруг, e разследвана за хулиганство, придружено от съпротива срещу орган на съдебната власт. В съдебна зала Панова е атакувала с нецензурни изрази, обиди и закани прокурор и съдия. Наложило се на място да дойде полиция и да я озапти. Действията й са се изразявали в непристойно поведение, грубо нарушаващо обществения ред, и явна демонстрация на неуважение към обществото. Панова са я грозели до 5 години в затвора, но е отървала кафеза. Причината е в близките й връзки с дъщерята на бившия премиер Иван Костов – Мина Костова, а оттам и с тогавашния шеф на Върховния съд Иван Григоров. Така независимо от просташкото и хулиганско поведение, което госпожата демонстрира, тя се спасява от съдебно преследване и затвор. Панов не даде отговор и на друг въпрос – дали пък тази провокация е заради отказа на семейството му да декларира имотното си състояние, което надхвърля 1 млн. лв. Може би е провокация от страна на съдия номер 1 и съпругата му заобикалянето на закона, недекларирайки шестте луксозни имота, собственост на Бети Панова. Макар да е абсолютно длъжен да обяви цялото имане на съпругата си, както и да декларира конфликт на интереси, в регистъра към Народното събрание, където се подават декларациите за обвързаности, името на Лозан Панов не фигурира. Любопитното е, че го няма нито в графата „подадени“, нито в тази за „неподадени“. Съпругата му пък може да се намери само в две от декларациите, които шефът на ВКС е подал пред Сметната палата през изминалата 2016 година, като тя буквално е спомената в тях. Панов е описал, че жена му е имала 18 800 лв. доход за 2015 година и държи 9000 евро в брой. За недвижимото й имане няма и думичка. В западните общества, към които Христо Иванов и кръгът му протестъри обичат да пускат всевъзможни сигнали, действията на съдия номер 1 отдавна биха довели най-малкото до подаването на оставката му и излизането му изцяло от съдебната система. А заради нарушенията на законите Панов би трябвало да бъде изправен на съд, а не да продължава да ръководи съдиите. \"Дано тази госпожа просто да си е изпуснала нервите, а да не попада в тази категория на арогантното бездарие, която властва в днешно време. Да се обръщаш към премиера на държавата, която в момента даже председателства ЕС, като \"бате Бойко\" е недопустимо\". Така коментира бившият депутат Борислав Цеков писмото от съпругата на Лозан Панов. Той изрази недоумението си в каква връзка е споменато в него името му от Бети Панова.\n\n\n                    ", "date": "2018.03.20", "title": "Черния лебед се извини за вулгарното писмо"}
{"url": "http://www.monitor.bg/a/view/74444-%D0%91%D0%BE%D1%80%D0%B8%D1%81%D0%BE%D0%B2-%D0%BD%D0%B0-%D1%81%D1%80%D0%B5%D1%89%D0%B0-%D1%81-%D0%A2%D1%83%D1%81%D0%BA-%D0%BF%D1%80%D0%B5%D0%B4%D0%B8-%D0%92%D0%B0%D1%80%D0%BD%D0%B0/", "text": " Премиерът казва пред евролидерите за реформите при приемането в ЕС на бежанците\n                    Премиерът Бойко Борисов ще се срещне с председателя на Европейския съвет Доналд Туск в четвъртък в Брюксел. Министър-председателят ще замине за белгийската столица заради заседанието на Европейския съвет, който трябва да събере в четвъртък и петък всички държавни лидери от ЕС. Преди това обаче Борисов ще разговаря с Туск, което ще се случи само няколко дни преди срещата във Варна на 26 март във формата „ЕС - Турция“. Именно детайлите около тази среща, чиято цел е изглаждане на отношенията между Брюксел и Анкара са една от евентуалните теми, които ще обсъдят Борисов и Туск, наред със БГ председателството на ЕС.На самото заседание на Европейския съвет евролидерите ще разговарят по редица икономически въпроси-работните места, растежа, конкурентоспособността, търговията, данъчното облагане, напредъка по стратегията за цифровия единен пазар, Брекзит и преговорите с Великобритания, като накрая представителите на 19-те държави от еврозоната ще обсъдят дългосрочното развитие на икономическия и паричен съюз, става ясно от дневния ред на съвета. Наред с това обаче евролиерите ще обсъдят и някой външнополитически въпроси, сред които и отношенията с Турция. Именно споразумението за бежанците между ЕС и южната ни съседка ще е основният въпрос, по който ще разговарят във Варна турският президент Реджеп Ердоган, председателят на ЕК Жан-Клод Юнкер и Туск. Задачата е товада работи, заяви вече самият Борисов.По време на заседанието пък Европейският съвет ще бъде „приканен да приеме заключения“ и относно Западните Балкани преди срещата на върха, която ще се проведе през май в София.На свой ред Борисов, като премиер на държавата, поела ротационното председателство на ЕС, ще трябва да информира своите колеги в съвета как върви изпълнението на предишните препоръки на Европейски съвет, но и да докладва каква е текущата работа по реформата на общата европейска система за убежище на бежанците. Унгария, Полша и Австрия са едни от страните с най-силни възражения относно настоящия квотен принцип за приемане на мигранти. Самият Борисов неведнъж е лансирал идеята за т.нар. „хотспотове“ до самите зони на конфликти, а в Европа всички бежанци да влизат само през КПП-та.Съветът трябва да направивъв Великобритания на Сергей Скрипал, съобщи пък вчера външният министър Екатерина Захариева. Външните министри от ЕС са обсъдили и срещата с Варна. Подготовката върви усилено, отбеляза Захариева и изрази очакване в дните преди това държавните и правителствените ръководители да бъдат запознати със събитията около опита за проучвания за добив на газ край Кипър, както и със задържането на двама гръцки войници в Турция. Захариева изрази надеждата тези събития да не доведат до отлагането на срещата във Варна.\n                    ", "date": "2018.03.20", "title": "Борисов на среща с Туск преди Варна"}
