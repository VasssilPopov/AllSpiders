{"url": "https://www.monitor.bg/bg/a/view/vuzove-vryzvat-budjeta-sys-svryhpriem-na-studenti-temata-184323", "text": "Мерките за затягане на план-приема на университетите доведоха до странна аномалия. Направления, орязани с по 50 до 60% през 2019 спрямо предходните пет години, приемат допълнителни бройки студенти над чертата. Причината е, че мераклии за тях има, но тъй като са влезли извън планирания прием, реално университетите си покриват разходите за тях не от държавната субсидия, защото такава в случая не се полага, а от самите студенти. Които пък от своя страна плащат пълни такси. В същото време други специалности стоят полупразни, защото за тях е бил предвиден по-голям план-прием от реалния наплив. По този начин обаче държавните университети в академичния състав, хем връзват бюджета с парите от самите студенти. Отделно го правят и като вид презастраховка – ако някой от останалите приети се откаже или отпадне по време на следването си. Аномалиите са най-видими в две от направленията - „Икономика“ и „Администрации и управление“. В първото план-приемът за последните 5 години е бил свит с близо 60%. В същото време за 2019 г. новоприетите в него са с 294 повече от предвиденото. Първенец в преизпълнението тук е Икономическият университет – Варна, който при първоначално заложени 1474 места, реално е приел 1733 студенти в специалност „Икономика“. Горе-долу идентично е положението и в УНСС. Университетът за национално и световно стопанство в София е приел със 152-ма студенти повече от предвиденото. С 90 души повече са и студентите, приети в направлението „Администрация и управление“. Освен Икономическия във Варна и УНСС, свръхприем в конкретни специалности отбелязват и Националната спортна академия „Васил Левски“, Националната художествена академия в София и Университетът по библиотекознание и информационни технологии в София. Благодарение на това жонглиране с бройките над свръхприема, През настоящата учебна година да следват висше образование са започнали 48 921 души. През предходната – 2018 г., бройката е само с 21 повече – 48 940 души. В същото време план-приемът е орязан с над 4000 студенти, но продължава да е напомпан – от 60 116 през 2018 г., през 2019 г. бройката е 55 802 души. Така докато план-приемът във висшето образование се свива, броят на записалите се остава един и същ, тъй като университетите обявяват допълнителни бройки в направления, за които държавата е намалила субсидията. В същото време обаче реформата, която се прави, за да бъде върнат състезателният принцип за влизане във ВУЗ, върви твърде бавно. Като цяло свободните места на студентските скамейки в държавните и частните университети са спаднали с 6,4% спрямо предходната година. През 2018-а незаетите бройки в план-приема били 11 236, докато през настоящата година те са 6 881. 3092 или половината места от тях са в държавните вузове. Най-много са в СУ „Св. Климент Охридски“ - 776. Това обаче е и вузът с най-много заложени бройки в план-приема – 5925. След СУ по незаети места се нарежда Русенският университет „Ангел Кънчев”. Там свободни са останали 370 бройки. Трети пък е Техническият университет – Варна. Там за да бъде изпълнен на 100% план-приемът, не са достигнали 263 новозаписали се студенти. Химикотехнологичен и металургичен университет – София, също има над 200 незапълнени бройки, а 197 празните места са останали в Университет „Проф. д-р Асен Златаров“ – Бургас. В седем държавни вуза пък останали над 100 свободни места. По направление пък От заложените в план-приема 2123 свободни са останали 332 или над 15%. По над 200 кандидат-студентите от необходимите за пазара на труда трябват и в направленията „Комуникационна и компютърна техника“, „Електротехника, електроника и автоматика“, „Военно дело“, „Химични технологии“ и „Архитектура, строителство и геодезия“. В случаите на подпланов прием се правят компенсирани промени между бюджетите на държавните висши училища и бюджета на Министерството на образованието и науката, обясни за „Монитор“ зам. просветният министър Петър Николов. „С тези промени средствата на държавните висши училища се намаляват, така че да се отстрани разликата между броя на студентите и докторантите, въз основа на които са предвидени средства от държания бюджет и реално приетите студенти в съответното висше училище по съответните професионални направления“, уточни той. Така първите месеци вузовете получават субсидия за първоначално заложените бройки в план-приема си, но след като се тегли чертата и станат ясни свободните места, те или трябва да върнат част от получената в повече сума от държавата, или следващите месеци да получават по-малко средства.", "date": "2019.12.26", "title": "Вузове връзват бюджета със свръхприем на студенти (ТЕМАТА)"}
{"url": "https://www.monitor.bg/bg/a/view/kabinetyt-glasuva-promeni-v-zakona-za-lekarstvata-184320", "text": "Правителството ще разгледа утре промени в Закона за лекарствените продукти в хуманната медицина. Кабинетът се събира на извънредно заседание в 9 часа. Министрите ще обсъдят и промени в бюджета на здравното министерство във връзка с увеличаване на капитала на търговското дружество, както и проекторешение за определяне на МБАЛ „Софиямед“ ООД – София, за университетска болница. Министрите ще приемат и доклад за утвърждаване на разходите за командировки в страната на зам. министър-председателите, министрите и органите към МС за третото тримесечие. В дневния ред са предвидени общо 40 точки. Сред тях е и приемането на годишния доклад за състоянието и развитието на научните изследвания в научните организации и висшите училища да периода 2017 - 2018 година.", "date": "2019.12.26", "title": "Кабинетът гласува промени в закона за лекарствата "}
{"url": "https://www.monitor.bg/bg/a/view/godinata-spored-oligarsite-i-mediite-im-deljan-peevski-i-samo-deljan-peevski-184327", "text": "С какво бихте описали изминалата година? Не, не в личен – в обществен план. Ето няколко козове. Освен двата избора – за Европейски парламент, и за местна власт, отминаващата си година ще бъде запомнена с цяла поредица от арести и обвинения за знакови сенчести бизнесмени на Прехода. С избора на нов главен прокурор, предизвикал бесен отпор от всички недоволни от вече споменатите арести. И с логичното следствие от показаната от държавата и съдебната власт воля за борба с организираната престъпност и корупцията – след 12 годишно наблюдение под лупа, Европейската комисия предложи да падне мониторингът за страната ни. Като за първи път раздели пакета, в която вървяхме с Румъния. За северната ни съседка такова предложение няма. Каква обаче е равносметката за олигарсите и финансираните от тях медии? Ако се вярва на изказванията и писанията в изданията им от последните дни на годината, 2019-а се изчерпва с едно – Делян Пеевски и...пак Делян Пеевски. Тон, както можем да се досетим, отново задава банкерът-беглец, източил милиарди от КТБ, Цветан Василев. Човекът, криещ се вече пет години от „народната любов“ и българското правосъдие в съседна Сърбия, пусна навръх празниците 12-минутно видео-обръщение, гръмовно наречено от самия него „моята равносметка за 2019 г.“. В което най-споменаваното име е именно това на депутата и издател на „Телеграф медиа“ - по поне веднъж в минута. Обсесията на Василев (и на останалите олигарси в страната) по темата си има логично обяснение – законодателните промени в редица нормативни актове, инициирани от депутата и от неговите колеги от парламента, спряха вторичния грабеж на КТБ, дирижиран именно от банкера-беглец и реализиран от ортаците му у нас. Прекратиха и гаврата със съдебната власт и с желанието на обществото за възмездие за откраднатите милиарди, като спънаха поне частично опитите на адвокатите на Василев да бавят делото срещу него и останалите подсъдими за източването на КТБ с години. И въведоха пълна прозрачност във финансирането на всички медии в страната. На този фон, няма нищо учудващо в тирадата на банкера-беглец, която реално преповтаря всички фалшиви новини, продуцирани от него срещу Пеевски през годината. Все лъжи, непочиващи на каквито и да било факти, и опровергавани десетки пъти. Това, разбира се, не пречи на спонсорираните от Василев медии да ги преповторят отново, позовавайки се на т.нар. му „равносметка“. Като първи в редичката, разбира се, е „Фрогнюз“ на Огнян Стефанов. Трябва да се признае, че агент „Академик“ на ДС проявява изненадващо усърдие в ретранслирането на тезисите на спонсора си. Но както мъдро е отбелязал народният гений - – в дъното почти винаги стоят пари. Медиите, зад които прозират финансовите потоци, откраднати от Василев, обаче далеч не са единствените, пуснали подобна „равносметка“. С такава в дните по Коледа се отбелязват и изданията на видния негов ортак и също подсъдим олигарх – Иво Прокопиев. Разградският бос и по-конкретно онлайн изданието му „Дневник“, чието редакционно съдържание е неразривно свързано с Прокопиев, както лъсна от изтекли негови мейли до медиите му, се разписват в жанра чрез „традиционна анкета за края на годината“. Според описанието към обширния материал, отговорите на въпросната анкета давал преподавателят в НБУ Георги Гочев. Това, което от изданието премълчават обаче е, че Гочев е автор на „Дневник“ от 2013 г. насам. Така, насред въпросните отговори, без повод, ни в клин, ни в ръкав се появява името на Пеевски. Защо ли? Въпросът е риторичен. Отговорът му може отново да бъде намерен в мейлите на Прокопиев. Поредицата със сигурност предвещава, че с подобни материали ще блеснат и останалите медии, финансирани от олигарсите у нас. Или иначе казано – по равносметките ще ги познаете.", "date": "2019.12.26", "title": "Годината според олигарсите и медиите им: Делян Пеевски и само Делян Пеевски"}
{"url": "https://www.monitor.bg/bg/a/view/slaveja-sirakova-chaka-bebe-184317", "text": "Първородната дъщеря на футболната легенда Наско Сираков и златното момиче Илиана Раева – Славея ще става майка. За това се похвали самата тя, като показа кадър с много наедрял корем в социалните мрежи. Тя придружи снимката и с коледно послание: „Хо Хо Хо. Весели празници на всички. Нека топлината на семейното огнище грее в сърцата и домовете ни. Нека следващата година донесе много радост и любов и много сбъднати мечти\" и хаштаг „бебе на път“. Припомняме, че през лятото Славея се сгоди за приятеля си Иван, с когото са вече повече от година заедно, но пазят връзката си далеч от хорски погледи. Най-вероятно второто внуче на Наско и Илиана ще се появи на бял свят през пролетта, но все още никой от семейството не е издал нито пол, нито дата на термина. По-малката й сестра Виолета първа ощастливи спортните звезди, като ги дари с внучка преди три години и дори я кръсти Илиана на баба си.", "date": "2019.12.26", "title": "Славея Сиракова чака бебе"}
{"url": "https://www.monitor.bg/bg/a/view/vissheto-ni-obrazovanie-veche-se-prevyrna-v-pechelivsha-tyrgovija-184324", "text": "Университети разкриват допълнително бройки за студенти в специалности, за които държавата е намалила план приема, но които са перспективни и желани от младите хора. На пръв поглед това звучи нелогично, тъй като издръжката на допълнително приетите се поема от самия университет и от това би трябвало той да е на загуба. На практика обаче това се оказва един перфектен търговски ход, тъй като допълнително приетите студенти плащат пълни такси за своето обучение. А това са свежи пари, извън държавната субсидия, които влизат в касата на ВУЗ-овете. И не на последно място чрез този допълнителен прием университетите увеличават бройката на студентите си, което пък е едно от направленията за реклама на ВУЗ-а като престижен и желан в кандидатстудентската кампания. След като през последните години висшето образование у нас се превърна в една стока, не по-различна от сиренето и кашкавала, а ВУЗ-овете станаха прекалено много на глава от населението, за душите на кандидат-студентите започна едно истинско наддаване, на което би завидял и Гьотевият Фауст. В стремежа си да се сдобият с повече студенти и да запълнят бройките на всичките си специалности, университетските ръководства се превърнаха в истински комерсиални мозъчни тръстове, в които се раждат непрекъснато нови идеи, далеч от тези за чиста наука и образование. Идеи, доближаващи се далеч повече до търговското, бакалското и комерсиалното. Така някои ВУЗ-ове започнаха да записват и да приемат студенти още от ученическата скамейка, преди да са завършили средното си образование. Други пък съвсем го удариха на хазарт, като обявиха томболи сред новозаписаните студенти, с награди: опростяване на една или две семестриални такси. А ректорът на един от т. н. храмове на висшата наука дори обяви, че един от записалите се в поверения му ВУЗ студенти ще получи като подарък джип, разигран на лотария. При такива търговски трикове, достойни далеч повече за търговска верига хипермаркети, а не за колежи и университети, никак не е чудно, че качеството на висшето образование в България от година на година не просто пада, а главоломно се срива. Когато попитах един от моите бивши преподаватели, вече пенсионер, какво е мнението му за днешното висше образование, той с горчива усмивка каза: „Радвам се, че днес вече не преподавам. Не бих написал тройка даже и на днешните доценти. За студентите изобщо няма да говоря. Повечето от тях трябва да се върнат още в първи клас и да научат азбуката.” Такива ми ти работи с нашето висше образование, което бълва юристи и икономисти, повечето от които не могат да напишат и едно изречение без правописни грешки. И с университетски ръководства, които са превърнали висшето образование в система от бакалски и кръчмарски трикове за зарибяване на клиенти за евтината си, застояла и непродаваема интелектуална стока.", "date": "2019.12.26", "title": "Висшето ни образование вече се превърна в печеливша търговия"}
{"url": "https://www.monitor.bg/bg/a/view/glavsekyt-na-mvr-otkriti-sa-dva-techa-na-teritorijata-na-stomana-v-pernik-184322", "text": "В рамките на днешния ден са открити два теча на територията на „Стомана Индъстри” в Перник. Това обяви по повод извънредните проверки в миньорския град, които текат от няколко дни главният секретар на МВР Ивайло Иванов, цитиран от бТВ. Той обясни, че това не са нерегламентирани отклонения, а течовете са се получили вследствие на производствени аварии. По думите му те вече са отстранени. „На този етап не е открито нерегламентирано отклонение на питейна вода. Поставят се измервателни уреди, които ще установят дали има друг теч. Бяхме заедно с областния управител и колегите от Областната дирекция на МВР. На мястото на аварията, където впоследствие е възникнала зараза – получихме уверение от специалистите, че в рамките на днешния ден всичко ще бъде отстранено”, каза още Иванов. По думите му в кварталите на Перник, където е открита бактерията ешерихияколи, са осигурени водоноски. „Още от утре започват разпитите, това не е разследване, което ще приключи за един ден – огромен брой документация трябва да бъде прегледана, за да стигнем до истинските виновници за водната криза в Перник”, коментира той. Главният секретар заяви още, че ще разследват не само течовете на вода, но и как се е стигнало до пресушаването на язовир „Студена”. Той посочи, че ще се разследват всички отговорни за ситуацията.", "date": "2019.12.26", "title": "Главсекът на МВР: Открити са два теча на територията на „Стомана” в Перник "}
{"url": "https://www.monitor.bg/bg/a/view/sledkoledna-184325", "text": "", "date": "2019.12.26", "title": "Следколедна"}
{"url": "https://www.monitor.bg/bg/a/view/96-akta-za-pijani-shofiori-za-5-dni-184326", "text": "9 тежки пътнотранспортни произшествия са регистрирани в страната през последното денонощие, 1 е загинал, а 13 са ранени. Това каза ръководителят на Националния координационен център за безопасност по пътищата главен инспектор Владислав Павликянов, цитиран от БГНЕС. За периода от 21 до 25 декември пък са съставени 51 акта за алкохол до 1,2 промила и 45 акта на водачи с над 1,2 промила. „Глобата от 0.5 до 0.8 промила е 500 лв. и лишаване от правоуправление за 6 месеца, а от 0.8 до 1.2 промила санкцията е от 1000 лв. и 12 месеца лишаване от правоуправление. Вчера имаме катастрофа във Варна. Водачът е бил с 1,7 промила в кръвта като той е и с опасност за живота“, посочи Павликянов и призова водачите да тръгват подготвени на път, а автомобилите им да са подготвени за движение в зимни условия. Според шефа на Националния координационен център за безопасност по пътищата най-вероятно празничните дни ще бъдат обединени и голямото завръщане ще започне след Нова година.", "date": "2019.12.26", "title": "96 акта за пияни шофьори за 5 дни "}
{"url": "https://www.monitor.bg/bg/a/view/s-4-mlrd-sanirame-oshte-8000-panelni-bloka-do-2030-g-184309", "text": "До 2030 г. даваме за подобряване на енергийната ефективност (саниране) на сградния фонд в страната 4 млрд. евро, което би стигнало по сегашните цени за поне още 8000 панелни блока. Средствата са записани в Националния план за енергетиката и климата (221-2030). Броят на санираните блокове може да бъде и по-голям, ако не се прилага, както досега 100% субсидиране на обновяването. Статистиката на строителното министерство сочи, че в които има над 900 хил. апартамента, обитавани от близо 1,7 млн. души. До момента по финансираната изцяло с пари от българската хазна Национална програма за енергийна ефективност на многофамилни жилищни сгради са готови над 2000 блока. За санирането им са инвестирани 2 млрд. лв. В следващите 10 години средства за обновяването на сградния фонд в България могат да бъдат осигурени от няколко основни източника, пише още в Националния план. На първо място са структурните фондове на ЕС за следващия програмен период между 2021 и 2007 г. Пари могат да бъдат осигурени от програмата InvestEU, известна повече като план „Юнкер”. За саниране средства могат също така да бъдат взети и от Модернизационния фонд, в който постъпват приходите от 2 % общото количество квоти за парникови емисии в ЕС. Четвъртият източник на средства за подобряване на енергийната ефективност на сградите в страната са различните финансови инструменти, основно захранвани с евтини кредити от ЕИБ, ЕБВР. Останалите начини за финансиране на санирането са свързани с националното съфинансиране по оперативните програми, фонда „Енергийна ефективност и възобновяеми източници“ (ФЕЕВИ), Националния доверителен екофонд (НДЕФ), фонд „Сигурност на електроенергийната система и не на последно място частни инвестиции. Една от целите, залегнали в Националния план, е и увеличаване на дяловете на използване на възобновяеми източници на енергия във всички основни сектори на икономиката. Догодина производството на енергия за отопление и охлаждане трябва да е на 31,2% с използването на ВЕИ. Само през 2025 г. да е почти 44%. След 10 години - през 2030-та, се планира минималният дял да е поне 49,09%. В този сектор основно ще се разчита на използването на биомаса, като акцентът ще е на дървесината. До края на следващото десетилетие приносът само на дървесината в производството на топлинна енергия трябва да се увеличи от настоящите 30% до 44%. Така на практика ще се стимулира отоплението чрез изгаряне на дърва, слама, пелети, брикети. Причината е, че формално горенето на дървесина се възприема като възобновяем енергиен източник, при това с нулеви емисии на въглероден двуокис, защото преди да бъдат изгорени, растенията са погълнали съответното количество от въпросния вреден газ. В случая обаче остава обаче проблемът с фините прахови частици. От ЕК настояват националните планове на страните, подобен на нашия да бъдат допълнени с анализа на политиките за качеството на въздуха и вредните емисиите, като бъдат представи количествени данни за замърсяването при различните сценарии за развитието на енергетиката.", "date": "2019.12.26", "title": "С €4 млрд. санираме още 8000 панелни блока  "}
{"url": "https://www.monitor.bg:443/bg/a/view/ne-sym-sam-v-kyshti-imam-si-sysedi-184305", "text": "Ho-ho-ho mates, Честит Boxing Day на всички! Аз съм You-know-who Дъфи и днес няма да Ви губя времето нито с това какъв съм и за какво се боря, нито какви прякори ми измислят съседите пред входа (въпреки че, последният беше fascinating – Кон дьо Тен), тъй като днес е един от любимите ми празници, а именно Boxing Day. Няма нищо странно, ако не сте го чували досега. Това е типично британски празник и е популярен основно в държавите, бивши колонии на нашата някога Glorious империя. However, от миналата година денят беше отбелязан и в Италия, но за това по-нататък. Boxing Day на български може да се преведе нещо като „Ден на кутиите“. Yeah, I know, малко е disappointing, че няма нищо общо с бокса като спорт.Но пък май това е единственият спорт, с който няма общо. Но и затова по-нататък. Някъде през 17-ти век, във Великобритания станало традиция в деня след Коледа богатите, благороднически семейства да отдават почит на прислугата си. Тъй като на самия Christmas day, слугите в богатите домове трябвало да се грижат за празничните обеди и вечери, на практика тези хора получавали свободен ден и можели да видят семействата си едва в деня след Коледа. Зародил се обичай господарите да приготвят кутии с лакомства и дребни подаръци за семействата на своите servants и тъй като можете да си представите, че във всяко едно общество слугите са повече от господарите, в един момент във Великобритания на 26 демекври станало обичайна гледка хора да разнасят boxes, с които да зарадват семействата си. През годините Boxing Day придобил и благотвторителен характер и всяко по-заможно семейство започнало на този ден да приготвя кутии с почерпка и дребни подаръци за хората с по-скромни възможности. През Викторианската епоха Боксинг дей е обявен за Bank holiday (официален неработен ден) и работниците от фабриките започнали нова традиция – в почивния ден да си организират спортни дерби мачове – футбол, ръгби, крикет и ти.н. Идеята била на Boxing day мачовете да са местни дербита, за да не се налага хората да пътуват надалеч и поради тази причина едни от най-интересните мачове са на този ден. В Италианското калчо миналата година организираха специален кръг от футболни мачове за Boxing Day, а една от най-големите стрийминг платформи купи правата за излъчване на Английската висша лига за този ден. А, това mates, е една от големите крачки, които ще доведат до смъртта на традиционната телевизия, която познаваме до момента. Well, за мен Boxing Day на практика започна още на 25 декември. След като прекарахме трагичната за мен Christmas Eve известна тук като Бъдни вечер – с боб, чушки и всевъзможни ястия, които аз наричам гарнитура. Really mate, не мога да го разбера този обичай. На прага на един от най-важните празnици за българина (Деня, в който се коли прасе) да стоиш гладен. По какъв точно начин ще почетеш раждането на божия син, ако не сложиш кайма в сармите? Whatever, когато съм в България правя като българите – ядох постно. The problem was, че тази година моята съпруга Добромира беше изтеглила къста клечка и трябваше да поеме празничното дежурство в службата (много е важно, ако на някой redneck в Айова му се счупи принтера на Коледа да има на кого да се обади за съвет как да го рестаритра) и аз си останах сам в къщи. Не беше особено pleasant, но се бях примирил. Вярно нямаше да прекарам Коледа със семейството, но пък по стар български обичай си бях пуснал да гледам „Сам в къщи“ The real deal се получи, когато реших да си поръчам храна за в къщи. Вижте, аз не живея в огромна suburb къща, като онзи рус келеш във филма. Живея в скромна 15-етажна кооперация от типа ЕПК, в която жителите са с размера на населението на община Трън (или на нощната смяна в дюнерджийниците на Trafalgar Square – в зависимост от целите на сравнението). Малката розова кола с нарисувана азиатски вид мечка на нея, на компaнията, която доставя храна, обаче отчетливо се е набила на очи на полупразния паркинг пред входа. За вълната от потрес и съчувствие, които съм предизвиквал, когatо съм слязал да си взема пицата (чипът на асансьора ни редовно се прецаква), разбрах само половин час по-късно. First of all, се появи Чичо Стоян от 4-ия етаж с една пластмасова кутия пълна с кратофена салата и още една, в която сигурно имаше разфасовано половин прасе под формата на пържоли. Жена му Леля Силвия ме видяла през прозореца с кутиите с пица. „Вземи, Кънчо да хапнеш, че грехота на Коледа купешка храна да ядеш. А и то такова, нашите хубостници тази година не си дойдоха и в къщи има толкова много ядене, че се чудим какво да го правим‘. После дойде и Баба Иванка от гарсониерата на 2-ия етаж с една тава кюфтета. „Щели да се развалят“. Тъкмо затварях вратата, когато дойде и Надето - детската учителка, за която жена ми още ми прави забележки през зъби, когато ми лайкне статусите във Фейсбук. Надето, донесе баница, но ми намигна и каза, че ако кухнята ми е свободна можела „да ми свие сармите“. Не се наложи, because Стефчо Таксиджията, заради който си нося кутия цигари в джоба (от една година всеки божи ден пред входа ми иска цигара, а аз не пуша) се появи зад гърба на Надето с една кутия от сладолед пълна догоре със сарми. След него Виктор и Деян (двете гаменчета, дето редовно ми звънят на домофона и викат „how do you do” и се хилят истерично) ми връчиха тържествено около 2 квадратни метра баклава и най-вкусните свински ребра, които съм ял през живота си (явно майка им все пак може да създава и полезни неща). След тях дойдоха и още и още. Когато Додо си дойде в края на работния си ден, кухнята ни приличаше на склад в Бомбоубежище. Или на ресторант, в който областен кмет ще си празнува 50-годишния юбилей. So, такива са моите съседи. Може да ми измислят всевъзможни bloody прякори. Вече 6-ти месец не можем да съберем пари за подмяна на щранговете. Първият месец, в който се преместих в блока, всеки ден ми чупеха чистачките, защото не ми познаваха колата и мислеха, че съм „навлек“. Тези хора, обаче никога не биха допуснали техен познат (пък дори и moron като мен) да остане гладен на Коледа. А, дори и не са чували за Boxing Day. PS. Днес съм събрал съседите, защото играят Ливъпрул и Лестър, а съм от малкото, които си плащат абонамент за футболните канали. Пък и съм купил един кег с бира. Утре? Утре можете отново да ме намерите на фейсбук-страницата ми: https://www.facebook.com/britanskiabejanec/", "date": "2019.12.26", "title": "Не съм сам в къщи – имам си съседи"}
{"url": "https://www.monitor.bg:443/bg/a/view/23-dni-v-pazardjishkata-bolnica-se-boriha-za-jivota-na-bebe-aleksandyr-184310", "text": "След 23-дневно лечение бебето Александър от Пазарджик вече се прибира в къщи. Добрата новина съобщи завеждащият Неонатологично отделение в областната държавна болница в Пазарджик д-р Здравка Пиронова.. Бебето се ражда в 36-та гестационна седмица  на 3 декември. Налага се  спешно  цезарово сечение заради проблемна бременност на 21-годишната майка, която е сръбска гражданка. Детето е доносено и тежи 3 кг, но първите изследвания показват, че е с дихателна недостатъчност и вродена пневмония. Това налага веднага да бъде поставено в кувьоз  в Интензивния сектор на неонатологията. На втория ден от раждането си бебето развива и масивен белодробен кръвоизлив и състоянието  му бързо се влошава, което налага спешно лечение. В продължение на 23 дни  малкият Александър е под денонощното наблюдение  на екипа от неонатолози, акушерки и медицински сестри , които успяват да го стабилизират. В световен мащаб между 30 и 50 % от такива случаи завършват с летален изход, съобщи д-р Пиронова. Днес бебе Александър беше изписан от болницата и зарадва своето семейство за Коледа. Засега  малкото  момченце ще живее в Пазарджик, след което ще замине заедно със своите родители за Германия. Без изоставени бебета посрещнаха   Коледа в Неонатологичното отделение  на МБАЛ-Пазарджик. 15  са новородените, които са настанени в момента в неонатологията на лечебното заведение. От частна болница в Пазарджик в  Интензивен сектор на Бъдни вечер са приведени две недоносени момиченца. Близначките  са от  град Брацигово и  са родени в 35-та гестационна седмица . Те се нуждаят от специални грижи заради ниското си тегло. Едното момиченце тежи 1 700 гр., а другото 1800 гр., обясни началникът на Неонатологично отделение д-р  Здравка Пиронова.    ", "date": "2019.12.26", "title": "23 дни в пазарджишката болница се бориха за живота на бебе Александър"}
{"url": "https://www.monitor.bg:443/bg/a/view/nashi-lekoatleti-se-sgodiha-184307", "text": "Състезателите ни в скока на височина Тихомир Иванов и Елеонора Драгиева се сгодиха. Световният студентски шампион избра Коледа, за да предложи брак на своята половинка. Драгиева, която е дъщеря на една от българките с резултати над 2 м в скока на височина Емилия Драгиева, се похвали с годежния пръстен в \"Инстаграм\". Лекоатлетите са двойка в живота вече близо 2 години.", "date": "2019.12.26", "title": "Наши лекоатлети се сгодиха"}
{"url": "https://www.monitor.bg:443/bg/a/view/kapitanyt-na-levski-iska-trofej-prez-2020-a-184304", "text": "Капитанът на „Левски“ Живко Миланов си пожела да спечели поне един трофей с „Левски“ през новата 2020 година. Бранителят даде интервю пред клубната телевизия, в което направи обзор на изминалите 12 месеца и сподели очакванията си за предстоящите двубои. Миланов бе категоричен, че „Левски“ върви във възходяща посока и има сили да спечели поне един трофей. В момента „сините“ водят битка на два фронта с „Лудогорец“ - разликата между двата тима в първенството е 5 точки, а освен това те ще се изправят в директен двубой и в 1/4-финалите за Купата на България. \"Годината не беше успешна, след като не си спечелил нито един трофей, заяви капитанът на „Левски“. - Хубавото, е че в клуба вече има яснота и има хора, които искат нещата да се получат. Да си пожелаем догодина да има поне един трофей в нашата витрина. Мисля, че отборът върви в една възходяща линия. Когато дойдох през януари месец, имаше смяна на ръководството. През лятото ни напуснаха около 14-15 души и започнахме подготовка с юноши. Мисля, че след идването на новия треньор и новите футболисти изграждаме нов отбор. Играем добре. Има какво още да се желае. Според мен още липсват някои играчи на определени позиции, няма конкуренция, което в наш ущърб”, допълни бившият национал. Междувременно нападателят на „Левски“ Станислав Иванов спечели награда за принос към спорта в град Габрово. Стаси грабна приза след силните си игри със синята фланелка и добрите резултати на националния ни отбор по футбол до 21 години. През есенния дял на сезон 2019/20 Станислав Иванов изигра 20 мача за “Левски”, в които отбеляза 8 попадения.", "date": "2019.12.26", "title": "Капитанът на „Левски“ иска трофей през 2020-а"}
{"url": "https://www.monitor.bg/bg/a/view/kiberkomandvaneto-na-sa-sht-se-podgotvjat-za-vojna-s-rusija-184291", "text": "Киберкомандването на американските Въоръжени сили обмисля информационна война, за да се противопостави на евентуална руска намеса в изборите през 2020 г., писа в. \"Вашингтон пост\". Представители на военното киберкомандване разработват тактики за водене на информационна война, които биха могли да бъдат използвани срещу високопоставени руски представители и олигарси, ако Москва се опита да се намеси в изборите догодина, като хакне изборната система или посее раздор, казват настоящи и бивши американски представители. Една от опциите, разглеждани от Киберкомандването, ще вземе на прицел висшето ръководство и руските елити, но вероятно не и руския президент Владимир Путин, защото това би било възприето като прекалено провокативно. Идеята е да се покаже, че чувствителни лични данни на съответните взети на прицел лица могат да бъдат \"поразени\", ако намесата не спре.  Засега Киберкомандването и представители на Пентагона отказват коментар на информацията. Американските военни отдавна прибягват до психологически операции, като например пускане на стотици хиляди листовки в Ирак, за да бъдат убедени иракските военни да се предадат на оглавяваната от САЩ коалиция по време на войната в Персийския залив. Но интернет, социалните медии и смартфоните разшириха до доста обхвата и точността на подобни тактики. След разглежданите сега опции е взимане на прицел на ключови лидери в службите за сигурност и армията и вероятно някои олигарси. На тях би могло да бъде пратено съобщение, което имплицитно да предупреждава мишената, че ако изборната намеса не спре, то ще има последици. Пращането на съобщението ще бъде придружено от ограничена кибероперация, която ще демонстрира американския достъп до някоя по-специална система или акаунт или пък американската способност за нанасяне на щети, казват запознати източници. Друга опция включва дезинформация с цел експлоатиране на съперничествата в руското правителство и властовите елити. Опциите не предвиждат никакъв опит да се влияе на руското общество като цяло, който според американски представители, би имал ограничен успех, предвид контрола на Путин върху страната, включително и върху повечето медии. САЩ са преразгледали позицията си в преговорите за подялба на военните разходи с Южна Корея, отказвайки се от искането си за петкратно увеличение на участието на Сеул в сумата за издръжка на американския военен контингент в страната. Окончателно споразумение е възможно да бъде сключено през февруари 2020 г. Според него американската страна е стигнала до заключение, че исканото увеличение до почти 5 млрд. долара е прекалено и сега се обсъжда повишение от 10 до 20 процента, както и увеличаване на покупките на американско въоръжение от Южна Корея.  С идването си на власт президентът на САЩ Доналд Тръмп започна да настоява за увеличаване на вноската на Сеул за издръжката на американския контингент. През 2019 г. южнокорейските разходи за обща отбрана бяха повишени с 8,2 процента на 915 млн. долара. През ноември Вашингтон поиска от Сеул да увеличи дела си почти петкратно - на 4,7 млрд. долара. Оттогава двете страни преговаряха няколко пъти, но не успяха да сключат споразумение. Американски войници в Южна Корея има от времето на Корейската война (1950-1953). Условията за присъствието им са уредени от подписано на 26 януари 1950 г. от двете страни споразумение за помощ за взаимна отбрана. Понастоящем в южната част на Корейския полуостров има 28 500 американски военни.", "date": "2019.12.26", "title": "Киберкомандването на САЩ се подготвят за война с Русия "}
{"url": "https://www.monitor.bg:443/bg/a/view/v-mbal-pazardjik-spasiha-rodilka-i-bebe-navryh-rojdestvo-184311", "text": "18-годишна родилка от Пазарджик и бебето и са спасени от  лекари от  Акушеро-гинекологичното отделение на МБАЛ-Пазарджик в навечерието на Коледа. Тежкото раждане на младата жена е продължило няколко часа. Заради усложнения, задържана плацента и  обилен кръвоизлив, се налага да й бъде направено спешно кръвопреливане, обясни началникът на отделението д-р Илиян Траянов. Той изказа огромните си благодарности към д-р Иван Китов и дежурния екип, водил раждането. Благодарение на адекватните си действия медиците са се справили много добре и са успели да спасят два човешки живота. Малкото момиченце се ражда живо и здраво в 19,35ч на Бъдни вечер. То е с размери 51 см. височина и тегло 3 кг и 500 грама. На Рождество Христово и на втория ден на Коледа няма родени бебета. За годината обаче се наблюдава ръст на раждаемостта. 636 са новородените в МБАЛ-Пазарджик през 2019 година. На фона на спада на ражданията в страната, при нас има увеличение на броя на новородените, коментира началникът на Акушеро-гинекологичното отделение д-р  Илиян Траянов.", "date": "2019.12.26", "title": "В МБАЛ-Пазарджик спасиха родилка и бебе навръх Рождество"}
{"url": "https://www.monitor.bg:443/bg/a/view/ustrojstvo-za-6-leva-zashtitava-kartite-ni-ot-iztochvane-184315", "text": "Устройство, струващо 6 до 10 лева, може да защити кредитните и дебитните ни карти от все по-набиращата популярност мода сред крадците – да ги източват, докато са в джоба ни, с малки суми. „Крадците умело успяват да се доближат до вашия портфейл със специализирани устройства – тип пос терминали, с по-голям обсег на действие. По този начин на места, където хората са близо един до друг – градския транспорт, магазини и т.н.“, заяви в интервю за БНР IT специалистът Камен Несторов. Той подчерта, че схемата не е нова, но става все по-популярна в последните месеци, а самото източване става, когато измамниците допират устройството до портфейла ни например. Несторов посочи, че и безконтактните ключове за автомобили могат да бъдат манипулирани по този начин. В същото време подчерта, че модерните технологии предоставят и много защити, които не позволяват източването на картата без знанието на собственика й. „Човек е добре да се запознае с опасностите и сам да прецени какви мерки би желал да предприеме“, заяви IT експертът. Сред най-популярните предпазни мерки са т.нар. там, където са и дебитните и кредитните карти. При опит за кражба въпросното устройство изпраща електромагнитен алармен сигнал. Проверка в интернет показва, че цената им тръгва от 6 лева.", "date": "2019.12.26", "title": "Устройство за 6 лева защитава картите ни от източване"}
{"url": "https://www.monitor.bg:443/bg/a/view/pobeda-i-semejna-tragedija-za-mourinio-na-koleda-184312", "text": "Разнопосочна в емоциите Коледа имаше култовият трреньор Жозе Моуриньо. Воденият от Специалния „Тотнъм“ успя да направим обрат и спечели с 2:1 срещу „Брайтън“ в първия мач на празничния Боксинг дей във Висшата лига. Радостта на Специалния обаче бе помрачена от загуба на близък член на семейството – любимото му куче. На „Тотнъм стейдиъм“ домакините бяха разочаровани в началото, след като гол на Хари Кейн бе отменен след използване на системата ВАР, която показа тънка засада. Облаците над тима на Моуриньо се сгъстиха още в 37-ата минута, след като Адам Уебстър засече с глава топката и изведе гостите напред в резултата. През второто полувреме обаче „Тотнъм“ успя да стигне до пълен обрат след голове на Кейн и Деле Али, като взе важни 3 точки. Успехът доближи „шпорите“ само на 3 точки от Топ 4 преди останалите мачове от празничния кръг в Англия. Моуриньо отпразнува бурно двата гола за своя тим, но след мача призна, че не му е до парти. „Моята Коледа беше много тъжна. Кучето ми Леа почина, а тя беше част от семейството“, обяви Моуриньо. Не е ясна причината за смъртта на Леа и нейната възраст, но йоркширският териер придоби известност през 2007 г., когато Моуриньо беше арестуван заради скандал с ветеринарните власти. Както е ясно, в Англия не почиват около Коледа и Нова година, а точно обратното – играят се мачове почти нон стоп. Германският спец бе недоволен, че някои отбори трябва да изиграят два официални двубоя за по-малко от 48 часа. \"Това определено не е окей. Няма причина повече отбори да нямат повече от 48 часа между мачове в първенството. Нито един от мениджърите няма проблем с двубоите на 26-и, но да играеш и на 28-и си е чисто престъпление. Тази година ние играем на 26-и и 29-и, което си е направо малък празник за нас”, сподели Клоп, чийто тим излиза тази вечер в сблъсък срещу втория в класирането „Лестър“, след като само преди дни се върна от Катар, където спечели Световното клубно първенство.", "date": "2019.12.26", "title": "Победа и семейна трагедия за Моуриньо на Коледа"}
{"url": "https://www.monitor.bg:443/bg/a/view/bijbyr-s-nov-singyl-album-i-turne-prez-2020-g-184308", "text": "Канадският певец Джъстин Бийбър ще зарадва феновете си с нов сингъл, албум и турне през 2020 г. Във видео, качено в Youtube, 25-годишният изпълнител загатва за грешките в миналото си и споделя, че в момента е на етап от живота си, предполагащ нова музика.  предстоящият сингъл, озаглавен Yummy, ще излезе на 3 януари. Датата, на която албум ще се появи на музикалния пазар, не е посочена. Певецът оповестява и турне, което ще започне през май следващата година и ще приключи през септември. В рамките му Бийбър ще изнесе 45 концерта в САЩ и Канада. Детето-звезда, който открито признава, че е употребявал дрога и не крие психичните си проблеми, сключи граждански брак с манекенката Хейли Болдуин без много шум през септември 2018 г. Около година по-късно двойката организира второ сватбено тържество за около 150 близки и приятели.", "date": "2019.12.26", "title": "Бийбър с нов сингъл, албум  и турне през 2020 г. "}
{"url": "https://www.monitor.bg:443/bg/a/view/policaj-prebi-jena-si-na-koleda-184295", "text": "Полицай от районното управление в АЕЦ Козлодуй преби жената, с която живее на семейни начала в коледната нощ. Развилнялото се ченге дори опряло пистолет в главата на изгората си и заплашило да я застреля. Какво е предизвикало бурния скандал между двамата, прераснал в закани за убийство, криминалистите изясняват. Семейната драма се разиграла в жилище на улица „Стоян Заимов“ в града на Първа атомна. Сигнал за нападението подала жертвата на спешния телефон 112 към 3,20 часа на 25 декември, съобщиха от областната дирекция на МВР във Враца. На адреса веднага бил изпратен екип от управлението в Козлодуй. Пред униформените жената разказала за побоя и заплахите 31-годишвия Светлозар Т. да я гръмне. Местните ченгета намерили и прибрали пистолет и 16 боеприпаси. Открили и иззели също така и личното оръжие на колегата си - пистолет с 9 боеприпаса и разрешителното за носене. При прегледа на жената било установено, че тя е получила леки телесни увреждания от побоя. За случая е уведомен дежурен прокурор и е образувано следствено дело.", "date": "2019.12.26", "title": "Полицай преби жена си на Коледа"}
{"url": "https://www.monitor.bg:443/bg/a/view/inter-se-pazari-s-barsa-za-vidal-184293", "text": "След като преди дни италианските медии разкриха, че „Интер“ готви сериозна трансферна офанзива през зимната пауза, преговорите за първото голямо име вече са на финалната фаза. „Нерадзурите“, които са съперник на „Лудогорец“ в 1/16-финалите в Лига Европа, са на крачка от привличане на чилийския халф на „Барселона“ Артуро Видал. Към момента за постигане на договорка пречат 8 милиона евро. Точно толкова е разликата между предлаганите от „Интер“ 12 милиона и исканите от „Барса“ 20 млн. Агентът на футболиста Фернандо Феличевич, който през лятото изигра голяма роля в това Алексис Санчес да премине от “Манчестър Юнайтед” в “Интер”, е натоварен със задачата да финализира сделката за Видал. Наставникът на „нерадзурите“ Антонио Конте настоява да получи поне един полузащитник през зимния трансферен прозорец. В средата на терена “Интер” имаше най-големи проблеми в последните мачове заради контузиите на Стефано Сенси, Роберто Галярдини и Николо Барела. Междувременно стана ясно, че миланският гранд е начело в Европа в любопитна класация. След пристигането на китайските собственици клубът наля огромни средства за пиар и подобряване имиджа на отбора в социалните мрежи и това даде резултат. „Интер“ отбеляза най-голям ръст не само в Италия, но и в цяла Европа по ръст на последователите в социалните мрежи. Проучване на IQUII Sport показва, че „синьо-черните“ са номер 1, а тройката допълват „Тотнъм“ и „Ливърпул“. „Интер“ се намира пред всички с ръст на последователите от 63.7% през 2019 година. Пристигането на Антонио Конте и първото място в Серия „А“ със сигурност са допринесли за този растеж. Добрата работа на Inter Media House също има огромен принос. Иновативните кампании #NotForEveryone и #Buu (Brothers Universally United) срещу расизма са пример за добра работа“, пишат авторите на класацията.", "date": "2019.12.26", "title": "“Интер“ се пазари с „Барса“ за Видал"}
{"url": "https://www.monitor.bg:443/bg/a/view/po-koleda-stavat-chudesa-chudoto-na-italija-chovek-se-sybudi-ot-koma-184296", "text": "Редица италиански медии определиха като най-добрата коледна новина в страната излизането от дълбока кома на трийсет и шест годишния Андреа Грили от северния град Леко. На миналия 30 ноември той бягал за здраве по планинските пътеки над града, подхлъзнал се и паднал в дълбока 60 метра пропаст. По чудо бил открит още жив и транспортиран веднага в болница с телесна температура 24 градуса и едва дишащ. Докторите поставили Андреа на изкуствено дишане, той се посъвзел, но изпаднал в дълбока кома и лекуващите го лекари съвсем не били оптимисти за живота му. Направо го отписали пък куп роднини, близки и приятели, но не и съпругата му Рамона, която стояла денонощно край леглото на обичания мъж. И малко преди Бъдни вечер го чула да прошепва: „Чао, аморе мио!“ – „Здравей моя любов!“", "date": "2019.12.26", "title": "По Коледа стават чудеса - човек се събуди от кома "}
{"url": "https://www.monitor.bg:443/bg/a/view/ed-shijryn-sliza-ot-scena-184306", "text": "Супер звездата Ед Шийрън, който стана артист на десетилетието във Великобритания, обяви че слиза от сцена. За щастие на феновете му, оказа се че е само временно, за да си вземе почивка от тежкия график, но от друга страна – не обявява колко време ще му отнеме това откъсване. По време на \"ваканцията\" си той ще се посвети на пътувания, четене и творчество. Това съобщи самият певец в профила си в Инстаграм. Шийрън пише още, че откакто е излязъл албумът му “Divide” през 2017 г., той работи почти без прекъсване. “Затова сега реших просто да си почина, за да пътувам, пиша и чета. Няма да бъда в социалните мрежи, докато не дойде време за завръщане”, написа той. Шийрън не посочи колко време ще си почине, като отбеляза само „ще се видим, когато се видим“. 28-годишният музикант обеща на феновете си да се върне, когато му дойде времето, и това да стане с нови песни. Ед Шийрън става известен през 2011 г. след излизането на сингъла The A Team. Албумите, които издаде след това, заемат задължително челните места в класациите. В момента са продадени повече от 15,5 милиона копия на албума, включително сингъла Shape Of You, Castle on the Hill, Perfect. В края на 2017 г. Ед Шийрън стана носител на Ордена на Британската империя за приноса си в музиката и благотворителността. В течение на кариерата си той стана носител на „Грами“ четири пъти, получи и пет награди „Брит“, и шест награди „Билборд“.", "date": "2019.12.26", "title": "Ед Шийрън слиза от сцена"}
{"url": "https://www.monitor.bg:443/bg/a/view/ogranichavat-dvijenieto-na-tejkotovarni-avtomobili-po-am-trakija-184300", "text": "До 20.00 ч. днес се ограничава движението на МПС над 12 тона по автомагистрала „Тракия“ и главните пътища в област Пазарджик, съобщиха от Областно пътно управление – Пазарджик.  Целта е повишаване на безопасността и увеличаване на пропускателната способност на инфраструктурата в края на почивните дни около Коледа. Шофьорите трябва да тръгват на път с автомобили, подготвени за зимни условия, да карат внимателно и със съобразена скорост, да не предприемат рискови изпреварвания и да спазват въведените ограничения, пътната сигнализация и указанията на „Пътна полиция“, която следи и предприема необходимите действия за организацията на движението. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари.", "date": "2019.12.26", "title": "Спират камионите по АМ \"Тракия\""}
{"url": "https://www.monitor.bg:443/bg/a/view/obshtina-stana-sobstvenik-na-pytja-do-rilskija-manastir-184299", "text": "Община Рила стана собственик на пътя до Рилския манастир, който е с дължина от около 7 километра, обявиха от администрацията. Става въпрос за участъка от светата обител до Кирилова поляна, който досега беше част от републиканската пътна мрежа. Актът за промяна в собствеността на пътя трябва да влезе в сила от 1 януари догодина, след което по това направление няма да се плаща винетка, коментираха експерти. „Идеята ни е движението да не спира, да се развива планинският туризъм, да работят изградените от двете страни туристически бази, заведения, интересни места и местности. Всяка зима този път се затваря заради трудния терен и скъпото почистване и поддържане на трасето - почистват се и се поддържат само около 3 километра до гроба на св. Иван Рилски, посещаван от туристи и миряни и през зимата“, казаха още от кметската управа.", "date": "2019.12.26", "title": "Община стана собственик на пътя до Рилския манастир"}
{"url": "https://www.monitor.bg:443/bg/a/view/syprugata-na-shumi-s-namek-za-systojanieto-mu-184298", "text": "Съпругата на Михаел Шумахер Корина продължава да пази в тайна състоянието на легендарния пилот от Формула 1, но е направила интересно изказване на сбирка на негови фенове в Германия, твърди английският \"Мирър\". На 29 декември се навършват шест години от злополучния инцидент, при който Михаел Шумахер претърпя тежка черепно-мозъчна травма докато караше ски. Оттогава няма подробности около лечението на седемкратния световен шампион, нито се появяват негови актуални снимки, затова във всяка дума на членовете на семейството му се търси намек за състоянието на Пилето. \"Големите неща започват с малки крачки. Много малки парченца образуват голяма мозайка. Заедно сме по-силни. Това, заедно с обединените сили на движението \"KeepFighting\", окуражава всички\", споделя госпожа Шумахер в обръщение към симпатизантите на съпруга си от родния му град Керпен. \"За съжаление отново дойде момент, в който да отбележим годишнина от ужасяващия инцидент с Михаел. Шест години таим надежда, че Шумахер един ден отново ще се завърне пред обществото“, коментира президентът на фенклуба Райнер Ферлинг. Сдружението на феновете в Керпен поиска разрешение да използва слогана \"KeepFighting\" в свои инициативи. Това е и името на семейната фондация на Шумахер. Именитият германец трябва да навърши 51 години на 3 януари.", "date": "2019.12.26", "title": "Съпругата на Шуми с намек за състоянието му"}
{"url": "https://www.monitor.bg:443/bg/a/view/nad-200-dushi-se-otkazali-da-bydat-priemni-roditeli-184316", "text": "203-ма са заличените от регистрите приемни родители от началото на 2019 година до ноември, сочат данните на Агенцията за социално подпомагане. Едва 95 приемни родители пък са получили разрешение от държавата да се грижат за деца в риск, става ясно още от данните на АСП. Все по-малко българи искат да станат приемни родители. В 500 приемни семейства няма деца, това пък показват данните на Националната асоциация за приемна грижа. 80% от заличените приемни родители са отписани поради лични причини - влошено здравословно състояние, напускане на страната или смяна на местожителството, както и заради промяна на професионалните интереси. В същото време в 507 приемни семейства към ноември 2019 година няма настанени деца. Най-много приемни родители без настанени деца има във Варна (45), Търговище (39), Велико Търново (37), Монтана (33), Русе (29). Основни причини за намалелия интерес според Националната асоциация за приемна грижа са липсата на социална сигурност на приемните родители и влошените обществените нагласи срещу приемната грижа. В същото време данните на Агенцията за социално подпомагане отчитат, че 1930 българчета растат в приемни семейства към края на ноември 2019 година. От тях 170 са с увреждания. 90% от децата в приемни семейства идват от родните си семейства и от семейства на близки и роднини, при които са били настанени, уточняват още експертите. Според статистиката на АСП бебетата остават средно 1 година в приемно семейство, преди да бъдат върнати в родните им семейства или да бъдат осиновени, децата до 6 години остават средно 2 години, а децата на възраст между 6 и 14 години - приблизително 5 години. Липсата на социална сигурност идва от условието сега приемните родители да се грижат за децата в риск по силата на граждански договори, които ги лишават от правото на пълно осигуряване. Те нямат осигуровки за рисковете трудова злополука, безработица, за бременност и раждане и за гледане на дете. Втора причина за ниската мотивация към приемното родителство е лошото отношение към приемната грижа. Приемните родители са обект на атаки за това, че получават възнаграждения за труда си, като политически и религиозни общности създават противопоставяне между родните и приемните семейства, уточняват от Асоциацията за приемна грижа.", "date": "2019.12.26", "title": "Над 200 души се отказали да бъдат приемни родители"}
{"url": "https://www.monitor.bg:443/bg/a/view/grisho-v-poredna-prestijna-klasacija-184302", "text": "Звездата ни в мъжкия тенис Григор Димитров намери място в нова престижна класация. Спортист номер 3 на България за 2019 г. се нареди сред най-дълго задържалите се играчи в топ 10 в света. Гришо е на 18 позиция с 567 дни в челната десетка. Той изпреварва други опитни действащи тенисисти като Кевин Андерсън, Гаел Монфис, Давид Гофен, Роберто Баутиста Агут, Джак Сок, Пабло Кареньо Буста и Фабио Фонини. Втората ни ракета Димитър Кузманов пък се насочи към Австралия за сбора на тима ни, който ще ни представя в турнира ATP Cup. Преди това Мико се видя с Браян Динг, член на тенис федерацията на Южна Корея, който е на посещение у нас по покана на президента на нашата централа Стефан Цветков. Динг е бивш тенисист и направи тренировки с Александър Лазаров и Александър Лазов. Междувременно индийският ветеран Леандер Паеш обяви, че 2020 г. ще е последната в кариерата му. 46-годишният Паеш притежава 18 титли на двойки (мъже) и смесени двойки в Големия шлем, както и бронзов медал на сингъл от олимпийските игри в Атланта през 1996 г. Индиецът е най-успешният играч на двойки за купа \"Дейвис\", където има 43 победи в 56 мача.", "date": "2019.12.26", "title": "Гришо в поредна престижна класация"}
{"url": "https://www.monitor.bg:443/bg/a/view/pyrvi-centyr-po-mentalna-aritmetika-ot-verigata-smarty-kids-otvarja-vrati-v-pazardjik-184283", "text": "Първият в Пазарджик център по ментална аритметика от веригата „SmartyKids“ ще бъде официално открит  на 28 декември. Това съобщи Кристина Александрова, ръководител и инициатор на центъра. Занятията са подходящи за деца от 4 до 12-годишна възраст. Предвидени са безплатни шоу уроци и тъй като местата за предварително обявените дати вече са запълнени, центърът е обявил провеждане на безплатни уроци и на 4 януари. Какво е „ментална аритметика“? Менталната аритметика е популярен вид обучение, който се прилага в 81 държави по света, включително и в България. Въпреки че се нарича аритметика, тя влияе върху цялостното развитие на детето и не е тясно насочена само към математическите му умения. Обучението в „SmartyKids“ преминава през няколко етапа. Първоначално децата се учат да смятат с помощта на топчета, разположени на Абакус – древно китайско сметало. С времето скоростта става все по-бърза. По-късно детето ще може да умножава, дели, събира и изважда петцифрени числа устно, представяйки си сметалото чрез визуализация. Постепенно задачите се усложняват. С увеличение на сложността, количеството на обекти нараства и децата се научават да разпределят вниманието си. За да бъде обучението интересно за детето, педагозите от развиващия център редуват интелектуалното натоварване с видео анимация и подвижни игри. Следвайки новите технологии, учебниците на SmartyKids разполагат с добавена реалност. Малките приключенци се справят с предизвикателствата с помощта на специално разработения герой Смарти. Менталната аритметика развива и двете полукълба на мозъка.Лявото полукълбо е център на логиката и високото IQ, способността за концентрация над дадена задача, паметта и умениeто за наблюдение. В дясното полукълбо са разположени творческият потенциал, самоувереността, интуицията, въображението, независимостта. Заниманията в SmartyKids хармонизират двете половини на мозъка и процесите, протичащи между тях, се подобряват успоредно. Хората, които използват високоефективно и двете си полукълба, са инициативни, творчески, вдъхновяващи личности и същевременно събрани и разумни, споделят специалистите. Как да се свържете с новия Детски център по ментална аритметика в Пазарджик? Можете да откриете центъра на ул. „Йордан Ненов“ 32, както и да получите повече информация на телефон 0897 000 402.  ", "date": "2019.12.26", "title": "Първи център по ментална аритметика от веригата „SmartyKids“ отваря врати в Пазарджик"}
{"url": "https://www.monitor.bg:443/bg/a/view/velikdensko-vreme-v-italija-po-koleda-184284", "text": "След като дни наред дъждове, снегове и свирепи бури тормозиха Италия, точно на Коледа тя бе връхлетяна от направо великденска пролет. На Рождество Христово целият Апенински полуостров бе огрян от слънце, а температурите бяха навсякъде априлски – между 16 и 20 градуса. Като в Торино на Бъдни вечер живачният стълб на термометрите направи скок, невиждан през последните 266 години или от когато в странта се води метеорологичeска статистика скок - 17,8 градуса! По същото време на юг, в областта Пуля с административен център град Бари, разцъфтяха овошките. Малко по-студено бе в покритите с метър сняг Алпи, но и там през деня температурите достигнаха 10-11 градуса, тоест бяха пак априлски. Според метеоролозите настанилото се на Апенините топло време било докарано от антициклон със субтропичен произход и щяло да си остане такова поне до края на седмицата. Иначе казано пролетта ще продължи да си шества между Алпите и Сицилия, като чак на 29 декември температурите би трябвало да спаднат на 11 – 12 градуса. Такива щели да бъдат те и по Нова година, а какви ще станат след това като че ли никой синоптик не се хваща да прави прогнози. Просто защото сторените преди Коледа прогнози вещаеха затопляне, ама все пак зимно и в никакъв случай великденско, като случващото се сега. Ще бъде ясно, като само в планините и то в южната част на Апенинската верига ще паднат рехави валежи. Необичайните зимни горещини вдигнаха под тревога Конфедерацията на земеделските производители, която се оплака от тях в нарочна декларация. В нея се посочва, че заради глобалното затопляне е в ход истинско разбъркване на сезоните, характеризиращо се с бързо редуване на периоди на обилни валежи със засушавания. За съжаление тези аномалии хвърлят в паника селските стопани, които вече не били в състояние да програмират най-вече производството на зеленчуци. Сега например пролетно затопляне било довело до подранило с месец узряване на броколите, артишока, целината и ред още зеленчуци.", "date": "2019.12.26", "title": "Великденско време в Италия по Коледа "}
{"url": "https://www.monitor.bg:443/bg/a/view/balykov-blizo-do-zavryshtane-v-treniorstvoto-184301", "text": "Красимир Балъков е близо до завръщане в треньорството. Бившият селекционер на националния отбор кара коледните и новогодишни празници в Щутгарт със семейството си и призна, че не мисли за отказване. Наскоро спецът е отклонил оферта, като очаква съвсем скоро отново да поеме клубен отбор. „Да, има интерес към мен, но не избързвам, сподели Балъков пред „Блиц“. - Даже наскоро отклоних предложение от страна от нашия регион. Не искам обаче да изпадам в подробности, защото нищо не се получи. Знам, че рано или късно ще се върна във футболния занаят, който ми е в кръвта. На 4 януари заминавам за Португалия, ще отида до „Спортинг“ (Лисабон), за да видя какво се случва в бившия ми тим. Ще остана десетина дни на португалска земя и ще посетя още няколко отбора. Просто аз обичам да наблюдавам как вървят футболните и по-специално треньорските процеси не само у нас, но и в чужбина. Даже преди двайсетина дни бях в Испания, където изгледах тренировките на няколко отбора“, допълни Балъков, който преди месец бе принуден да си подаде оставката заради сътресенията в БФС, както и заради слабите си резултати начело на националния отбор. Под ръководството на Бала „лъвовете“ не успяха да спечелят нито един мач.", "date": "2019.12.26", "title": "Балъков близо до завръщане в треньорството"}
{"url": "https://www.monitor.bg:443/bg/a/view/svetla-ivanova-i-decata-ot-vokalnata-j-grupa-s-pyrva-avtorska-pesen-184294", "text": "Море от памук, любов и сол вместо сняг заливат децата от вокална група „Светлина“ във видеото към „Какво е Коледа“. Автори на музикалната приказка за добрина и вълшебство край елхата са певицата Светла Иванова и мултиинструменталистът Константин Кучев заедно с децата от вокалната група, на която са ръководители. Малките таланти снимат дебютния си клип в столично йога студио и солна стая за релакс. Идеята на клипа е да улови атмосферата на заниманията им всяка неделя, както и на песента. „Уникалното в нашата вокално-творческа група е, че ние създаваме всичко заедно с децата. Те са толкова автори, колкото и ние. Текстът на песента се получи много лесно, когато им дадох задачата да довършат изречението „Коледа е…“, споделя Светла Иванова, която е продуцент на песничката и клипа. В „Светлина“ децата не са просто изпълнители, те са част от целия творчески процес. „Имаме записани още авторски песнички, в които идеите са общи. В клипа, който заснехме, идеята ми беше да покажа колко забавно ни е да творим заедно. Децата за първи път направиха и записи в студио. Някои от тях нямат навършени 5 години“, казва певицата. Светла Иванова и Константин Кучев решават да споделят своя опит и вдъхновение с вокална група след успеха на общите им часове по музика и йога в „Музейко“. Оттогава датира и проектът им „Тананикаща йога“ за подрастващи. В пространството на Salt&Art с малчуганите репетират и песничките към интерактивната „Вълшебна книжка“ на певицата, която е трета от поредицата и ще излезе на пазара през пролетта. Клипът е публикуван точно на Бъдни вечер срещу Коледа. Светла Иванова е и негов режисьор. Константин Кучев е певец, цигулар и композитор. Преподава и твори музика с малки и големи. Създател е на проекта “Открий своя глас”. Съавтор е на “Вълшебни песнички” 1 и 2 и участник в много музикални групи, театрални постановки и проекти. Има издадени още 2 музикални албума. Светла Иванова е майка на 3 деца, певица, писател и йога учител на малки и големи. Основател на Salt&Art - Солни стаи и Йога студио, където се провеждат занятията на групата. Автор на “Вълшебна книжка” 1 и 2, съавтор на “Вълшебни песнички” за деца 1 и 2. Има издадени 3 музикални албума (общо 5 с детските), 5 книги, 5 диска за йога. Завършила е предучилищна педагогика в СУ и поп и джаз пеене в НБУ в класа на Етиен Леви. Хоноруван преподавател е в НМА “Панчо Владигеров”.  ", "date": "2019.12.26", "title": "Светла Иванова и децата от вокалната й група с първа авторска песен"}
{"url": "https://www.monitor.bg:443/bg/a/view/venci-stefanov-celuvachi-na-zadnici-sgotviha-mihajlov-184297", "text": "Президентът на „Славия“ Венцеслав Стефанов напраив любопитен обзор на 2019-а и прогнозира какво ще се случи в българския футбол през идната годината. Както е ясно, босът няма да попадне в състава на следващия Изпълком на БФС, тъй като навърши 70 години и правилникът му го забранява. Стефанов в типичния си колоритен стил не пропусна да защити подалия оставка президент Борислав Михайлов в интервю за „Спортал“. „2019-а беше добра, сподели президентът на „Славия“. - Ще я запомня най-вече с някои недотам коректни неща, които се случиха в Българския футболен съюз и с това, че виждам първите кълнове, че започват да се налагат български футболист в отборите, виждам първите лястовици. Според мен Боби Михайлов стана жертва на некоректни хора, сготвиха го разни тукашни, дето ходят само да намират кусури и да целуват задници някому. Тия, които сготвиха Боби, не са направили нито една къщичка, обаче дават акъл и говорят какви ли не небивалици, за да се докарат някому. Прогнозата ми за догодина е, че “Лудогорец” ще бъде шампион. За Купата на България мисля, че борбата ще бъде между “Лудогорец” и ЦСКА. Колкото до националния отбор - дано се класираме за Евро 2020, но проблемът е вече там какво ще правим“, допълни Стефанов.", "date": "2019.12.26", "title": "Венци Стефанов: Целувачи на задници сготвиха Боби Михайлов"}
{"url": "https://www.monitor.bg:443/bg/a/view/dps-shte-otbeleji-35-ta-godishnina-ot-vyzroditelnija-proces-184285", "text": "ДПС отбеляза в област Кърджали 35-та годишнина от събитията по време на така наречения „Възродителен процес“. Първата проява е в кирковското село Могиляне, където през декември 1984 година местните жители протестират срещу смяната на имената им. Дадени са три жертви, една от които е 18-месечната Тюркян. На събитието присъстваха лидерът на ДПС Мустафа Карадайъ, както и депутати от Движението, кметове и гости от съседна Турция. По време на речта си Карадайъ отбеляза, че това е направила Тюркян възможно, да могат днес да си честитят и Байрама и Коледата. Той припомни, че по онова време джамията и църквата са били заключени, а ключовете са били в ръцете на партийните секретари. \"Докато нас ни има, за Възродителния процес ще се пише в учебниците”, посочи още лидерът на ДПС.  Председателят на Движението заяви, че в момента демокрацията не била на необходимото ниво. „Виждаме лицемерни политици, които се държат по един начин в Европа и по друг начин тук. Ние сме призвани да продължим борбата за права и свободи, да отстояваме демокрацията. Да се борим тук за по-доброто бъдеще на нашите деца в нашата Родина“, посочи Карадайъ. Накрая поздрави всички с високите резултати от местните избори, като изтъкна, че Движението е разширилило географията и присъствието си в местната власт.  По-късно пък през деня възпоменателен митинг ще се проведе и в Момчилград.", "date": "2019.12.26", "title": "ДПС отбеляза 35-та годишнина от Възродителния процес (Обновена)"}
{"url": "https://www.monitor.bg:443/bg/a/view/fotografi-svirjat-ubileen-novogodishen-sbor-na-shipka-184289", "text": "Юбилейна, десета по реда си предновогодишна среща на майсторите на обектива от Северна и Южна България ще се състои на 31 декември в подножието на Паметника на свободата на връх Шипка. Организаторите на проявата припомнят, че първата среща завърши с паметно състезание за най-добрия кадър от Върха и приключи изложба. Тя бе по идея на Венци Димитров от Photoplace.Club – Габрово, който през следващата 2020 година е решил да осъществи първа самостоятелна фотоекспедиция по пътя на викингите Via Nordica “. Стартът на пътешествието с дължина над 11 500 км ще бъде даден на 25 март. Трасето на самотника преминава през Сърбия, Хърватска, Словения, Австрия, Германия, Дания, Швеция, Финландия и Русия, като ентусиастът е пресметнал че ще му трябват точно 45 денонощия, за да го преодолее.  В авторския си блог фотографът-пътешественик съобщава, че до момента е събрал 8 641 лв. от общо нужните му за реализацията на начинанието 28 бона. В поканата си за срещата на паметния връх в последните часове на отиващата си година организаторите са отбелязали, че Шипка не е място, то е състояние на духа! Сред отзовалите се на поканата са фотографи, които традиционно заснемат най-интересните моменти от  паметните събития на 3 март и край на август, когато с участието на активисти на НД „Традиция“ се правят мащабни възстановки на събитията от отбраната на прохода през Руско-турската освободителна война. Сред тях е и шефът на уникалния музея на фотографията и визуалните изкуства в Казанлък Стефан Папукчиев.  ", "date": "2019.12.26", "title": "Фотографи свирят юбилеен новогодишен сбор на Шипка "}
{"url": "https://www.monitor.bg:443/bg/a/view/ronaldo-zavyrshva-godinata-s-golov-antirekord-184290", "text": "Кристиано Роналдо изпраща 2019-а с голов антирекорд, изчислиха статистиците. Звездата на „Ювентус“ определено няма да запомни с добро годината, в която големият му конкурент Лео Меси спечели шеста „Златна топка“ и поведе с една на португалеца. Статистиката сочи, че за изминалите 12 месеца той за първи път от 6 години не успява да вкара 40 попадения. Головият показател на CR7 спада всяка година. През 2013 година той достигна до 69 попадения, отчитайки най-доброто си календарно постижение. През 2014 година той наниза 61, а година по-късно показателите спряха на 57. След това попаденията му продължиха да намаляват - 55 (2016 година), 53 (2017 година), 49 (2018 година), докато се стигне до настоящите 39. Много футболни специалисти си обясняват головия му спад през 2019-а с това, че вече не играе за „Реал“ (Мадрид), а в далеч по-равностоен шампионат, какъвто е италианският. Всички медии на Апенините обаче са категорични, че свръхамбициозният Кристиано ще направи всичко по силите си да си върне върховата форма през 2020 година.", "date": "2019.12.26", "title": "Роналдо завършва годината с голов антирекорд"}
{"url": "https://www.monitor.bg:443/bg/a/view/dva-kvartala-na-pernik-sys-symnenija-za-esherihija-koli-184292", "text": "В два квартала на Перник се появиха съмнения за наличие на бактерията ешерихия коли, стана ясно след проверка на РЗИ за качеството на водата в града. От РЗИ съобщават, че водата не е годна за пиене. Както \"Монитор\" писа вчера,   на пернишката болница заради стомашни смущения. Резултатите от микробиологичните изследвания на болните ще са готови следващата седмица, но състоянието им е стабилно, съобщиха от отделението. Те са от един и същи пернишки квартал- \"Проучване\", като живеят в един и същи блок. Водоподаването към два блока в квартала е спряно. Осигурени са водоноски и минерална вода за живущите и е започнала подмяна на проблемния участък от водопроводната мрежа, обясниха от ВиК. Хора от квартала разказват, че от една седмица от чешмите им тече мътна вода. И други имат стомашни проблеми, но не са потърсили лекарска помощ и се лекуват сами. Министърът на здравеопазването Кирил Ананиев е посетил настанените пациенти в инфекциозно отделение на МБАЛ \"Рахила Ангелова\" в Перник, които са приети със симптоми на заразяване с ешерихия коли, съобщиха междувременно от пресцентъра на ГЕРБ. Той е бил придружен от народния представител д-р Александър Александров, главния държавен здравен инспектор доц. д-р, д.м. Ангел Кунчев и директора на лечебното заведение д-р Анатолий Митов. \"Пациентите са стабилизирани в добро общо състояние. Направени са им микробиологични изследвания, резултатите от които ще бъдат ясни след два дни. Въобще не можем да говорим за епидемия\", категоричен бил Ананиев. Той е уверил, че наблюдава положението от 24 декември, когато е получил първите сигнали, че има съмнения за зараза. \"Поддържаме непрекъснат контакт с д-р Митов, с доц. Кунчев, с РЗИ-Перник. Така че получаваме подробна информация за обстановката в Перник. За мен като ръководител на Министерството на здравеопазването е изключително важно в болницата да има осигурено необходимото количество вода, да изпълнява своите функции. В няколко от отделенията има вътрешни резервоари, които осигуряват потребностите на отделенията за извършване на съответните медицински дейности. Министерството на здравеопазването отпусна 27 хил. лв. за ремонт на централния резервоар. Той ще приключи до 5 дни, което означава, че болницата ще бъде осигурена при всякакви условия и екстремни ситуации с необходимото количество и качество вода\", е отбелязал министърът на здравеопазването. Министър Ананиев е посетил пернишкия квартал \"Проучване\", където са четирите блока с нарушено качество на водата. \"На място в квартала се подменя водопроводната мрежа. Имам уверение от фирмата, която извършва ремонта, че до края на днешния ден ще бъде подменена инсталацията и ще бъде направена проба за качеството на водата в 4-те блока\", е отбелязал министър Ананиев.", "date": "2019.12.26", "title": "Два квартала на Перник със съмнения за ешерихия коли (ОБНОВЕНА)"}
{"url": "https://www.monitor.bg:443/bg/a/view/chubaka-skochi-sreshtu-toksichnite-fenove-na-mejduzvezdni-vojni-184251", "text": "Актьорът Джуунас Суотамо, който е популярен в киносредите най-вече заради специфичните звуци на Чубака, изрази недоволството си от „токсичните“ фенове на „Междузвездни войни“. Повод за гнева му даде почитател, който коментира отрицателно женските персонажи в последния филм от сагата – „Възходът на Скайуокър“. гласи част от отзива на Суотамо в Туитър. Въпреки че феновете са предимно доволни от края на епичната сага, „Възходът на Скайуокър“ спечели най-малко пари от международни боксофис в сравнение с останалите две заглавия от настоящата трилогия. Деветият епизод на „Междузвездни войни“ генерира печалби в размер на 176 милиона долара. В сравнение предишните два филма спечелиха 220 млн долара („Последните джедаи“) и 248 млн долара („Силата се пробужда“). Това е и причината все повече фенове и критици да виждат разрастването на вселената на „Междузвездни войни“ в света на стрийминга вместо на голям екран.", "date": "2019.12.26", "title": "Чубака скочи срещу „токсичните“ фенове на „Междузвездни войни“"}
{"url": "https://www.monitor.bg:443/bg/a/view/kolednoto-bebe-se-rodi-tazi-sutrin-v-blagoevgrad-184274", "text": "„През Коледната нощ нямахме раждане в отделението, но тази сутрин ни се роди Коледното бебе, каза за “Монитор“ д-р Огнян Митев, управител на благоевградската болница, който по специалност е акушер-гинеколог. Захарий проплака и тежи малко над 4-килограма. Раждането мина безпроблемно, детето и майката са здрави. Той е първо дете на щастливите  родители. Днес и утре се очкват нови бебета да се появат на белия свят.", "date": "2019.12.26", "title": "Коледното бебе се роди тази сутрин в Благоевград"}
{"url": "https://www.monitor.bg:443/bg/a/view/razgonen-perverznik-vliza-v-zatvora-za-16-meseca-184287", "text": "16-месечна ефективна присъда постанови състав на старозагорския районен съд спрямо 30-годишен мъж, който на 2 октомври пробвал да задоволи сексуалните си мераци с 12-годишната щерка на приятелката си. Изправеният пред Темида Божидар Юриев е признал изцяло фактите и обстоятелствата от обвинителния акт. Присъдата е постановена в условията на съкратено съдебно следствие, при което първоначалният размер на наказанието е намалено с 1/3. То ще трябва да бъде изтърпяно при първоначален общ режим. Сигналът за перверзника е бил подаден от майката на детето на 2 октомври, когато Юриев нахълтал в банята, докато хлапачката се къпела и започнал стръвно да я опипва по тялото с намерение да изпита плътска наслада. Детето се развикало и успяло да изблъска похотливеца, който потърсил убежище при свои близки в града. От задържането му часове по-късно до произнасянето на присъдата той е бил с мярка за неотклонение „задържане под стража“. Първоначално Юриев отричаше да е имало посегателство  и че уж само „надникнал“ в банята, а приятелката му, от която има две деца го „натопила“ заради скорошен скандал.  ", "date": "2019.12.26", "title": "Разгонен перверзник влиза в затвора за 16 месеца"}
{"url": "https://www.monitor.bg:443/bg/a/view/koleda-po-bylgarski-noti-184286", "text": "„Тиха нощ, свята нощ“ и „Над смълчаните полета“ са безспорно истинска класика в жанра, когато става дума за коледни песни с клеймото Made in BG. Звучат от всякъде и дори децата ги учат в детската градина, така че няма начин да не създават празнично настроение на всеки поне средно емоционален човек в края на годината. \"Тихо се сипе първият сняг\" пък дори провокира легендарните Deep Purple да засвирят коледната песничка на прощалния си концерт в София в началото на декември. Тази година обаче саундтракът на Рождество обещава да е наистина разнообразен, след като детските музикални формации видяха истинска конкуренция в лицето на поп и рок звездите в изкарването на коледни „хитове“. За щастие меломаните съвсем спокойно може да запълнят рождественските си празници не само с българска музика, а и тя да е чисто нова. Той вади не просто една песен, а цял краткосвирещ празничен албум, който съдържа 4 парчета и се казва „Честито Рождество“. Една от песните е „Всичко, което искам“ с Невена Цонева от 2014-а, но с изцяло нов аранжимент. Именно след като записват този дует, в главата на Миро се е родила идеята за цял албум. Пък и надали има човек, който да не е забелязал сантимента на изпълнителя по Рождество Христово. Особено след като преди година той прекара празниците си в Лапландия при Дядо Коледа и държа феновете си в течение през цялото време с постове в социалните мрежи. Припомняме, че музикалната традиция на Миро датира още от 2011 г., когато изкара песента „Един коледен момент“ с Дивна. Сред четирите песни в новия албум място намира и „О, свята нощ“, която е записал със Софийския госпъл хор и отново с вокалите на Невена. Тавата се допълва от веселяшкото „Коледно писмо“, а голямата изненада е кавърът на „За старата любов“ на „Тоника СВ“ в изпълнение с Мелинда Хари Христова, която телеманиаците помнят от предаването „Пей с мен“. В него тя беше в дует с ДесиСлава и достигна до третото място (припомняме, че шоуто от 2008 г. беше спечелено от Миро и малката тогава Дивна). Изпълнителят на „Пепел“ пусна целия кратък албум първо в платформите като подарък към феновете си. „Рождество е време да си правим подаръци. Тези песни са, за да бъдат споделяни, за да се радват други семейства, които обичат Коледа толкова, колкото моето“, каза преди време Миро. Освен четирите песни изпълнителят пусна и техните инструментали, за да могат всички, които искат, да пеят с тях. Рок феновете пък получиха неочаквана изненада от Стефан Вълдобрев и „Обичайните заподозрени“. Групата пусна закачливата и много запомняща се коледна песен „Лепило за брада“, която дава една малко по-друга гледна точка към светлите празници. За пръв път те я изпълниха, или по-точно изпробваха, на живо на „зимния си концерт“ на 11 ноември в зала 1 на НДК, като обявиха, че ако се хареса на публиката, ще я запишат като сингъл. Не само се хареса, ами пожъна истински фурор, затова Стефан и компания побързаха и я подариха на меломаните с посланието: „Ето нашия подарък за предстоящите коледни празници - една песен за малките, които искат да станат големи и да знаят всичко. И за големите, които знаят всичко, но искат да вярват като децата.“ Самият той обясни, че „Лепило за брада“ е записана направо „шеметно“, с огромна лекота и за отрицателно време, като истинско „коледно чудо“. Да не забравяме, че в нея пее „Хорът на момчетата“ от Младежкия и Пловдивския театър (т.е. актьорите, които участват в постановката „По-полека“ по музиката на Вълдобрев - Влади Люцканов, Юлиян Петров, Александър Хаджиангелов, Стилиян Стоянов, Ахмед Юмер, Деян Петров, Стелиан Радев), има симфонична част, където става дума за направа на оркестрации, записи, дирижиране, с които пък са се справили Захари Ковачев и Константин Добройков, а в процеса на работа почти всички, които са били помолени да се отзоват на помощ, са зарязали належащите си проекти и са си поставили „Лепило за брада“ като първи приоритет. Освен че парчето е може би най-добрата коледна песен, пускана в последните години с потенциал да стане наистина класическа, Стефан Вълдобрев, който е доказан майстор на перото, я придружи с прекрасна история за вяра и чудеса, която публикува в социалните мрежи и започва така: „Скъпи наши малки приятели, всички вие, скачащи и насядали пред сцената, докато свирим. Представихме тук тази песен за вас, вдъхновени от вашето неизменно присъствие на концертите ни... \"Лепило за брада\" е метафора. Ако няма метафори, думите не могат да съградят поезия. Ако няма метафори, хората не биха могли да се справят с живота. Метафората е лепилото в поезията. Метафората е лепилото и в живота. Знам, че всичко разбирате. Виждам го всяка вечер в умните ви погледи, когато пеете и най-сложните ни текстове, и знам, че сега всичко разбирате. Тази песен не е за това дали има Дядо Коледа или не. Излишен въпрос. Естествено, че го има и винаги го е имало. Както винаги, по света ще има деца. Тази песен е за татковците, които толкова много ви обичат, че искат на всяка цена да ви покажат как изглежда добрият старец и се преправят на него. Понякога правят и други странни неща - ходят до мола, купуват някой подарък, за всеки случай, ако Дядо Коледа вземе, че пропусне някой дом\", и завършват с уверението, че тази песен е подарена лично от Дядо Коледа, за да я подарят те на децата. За седма поредна година ръководителката на вокалнa група \"Мики Маус\" Вяра Панталеева спази създадената от нея традиция да подарява по една авторска коледна песен с гост-изпълнител. Новото парче се казва „Господин снежен човек“.Този път поканата е била отправена към слънчевата Прея, която децата сами са си избрали. \"Мики Маус“ са големи сладури. Тяхната мама Вяра Пантелеева се свърза с мен, а аз я попитах дали песента ще е оригинална, или някой сладък коледен кавър. Когато тя ми сподели, че всяка година пишат оригинална песничка, аз пък от своя страна изразих желание с моя музикален партньор Денис Попстоев да бъдем тазгодишните автори - така и така аз ще я пея, а ние с него така и така пишем. Беше си най-логичният развой на събитията\", разказа пред „Монитор“ чаровната изпълнителка, която беше удостоена и с наградата „Жена на годината“ в категория „Музика“ за 2019-а. Тя е категорична, че „Господин снежен човек“ е номер едно в листата й с коледни парчета, пък и без това я е обзел такъв празничен дух, какъвто от дете не я е посещавал. Дали заради него или по друга причина текстът на песничката й се е излял буквално за часове. \"Честно казано, ми дойде много по-лесно, отколкото очаквах. Всъщност с Денис влязохме един ден в студиото уж да запишем демо на песента, а в края на деня тя беше готова. Вдъхновението е много абстрактно, не мога да кажа какво го провокира в определени моменти, просто те осенява. Вярвам, че за да се вдъхновиш, трябва просто да се захванеш с дадената задача и неотменно проблясъкът ще дойде\", казва Прея, която тази година пусна и първия си самостоятелен албум. Само няколко дни пък я делят от мечтаната Коледа „пред камина с мек пуловер и близки хора“, като само ще смени локацията по някое време – от дома на нейните родители в дома на близките на гаджето й. Иначе някой ден мечтае да прекара Рождество „по бански под палма\". Преди да се отдаде на почивка обаче, днес заедно с „Мики Маус“ ще изнесат два поредни концерта в Sofia Live Club на 21 декември. Първият ще е за най-малките, а на сцената ще излязат дечица на възраст от 3 до 7 години. Той ще стартира в 11 ч. От 15 ч започва вторият концерт, озаглавен \"Господин снежен човек\". На сцената ще излязат по-големите деца на вокалната група на възраст от 7 до 19 години, които ще изпълнят най-любимите световни коледни хитове. Водеща на това коледно пътуване ще е самата Прея. На финала му тя и децата от \"Мики Маус\" ще изпеят заедно своята коледна песен. За всички парти енимълс, за които Коледа е просто повече свободно време за купон и не се свързва задължително със семейни вечери край огнището, пък се е погрижила Дара Екимова. Дъщерята на Дими от „Сленг“ изкара песента си Follow me на 5 декември и даде тон за див купон. Видеото към песента проследява младата изпълнителка на шопинг в компанията на екранните й приятелки – моделите Евелин Бошнакова и Стефани Василева. Избирайки подаръци за най-близките си, момичетата срещат трима връстници със слухови нарушения - Алекс Йорданов, Венцислав Велев и Яна Димитрова. „Музиката е универсален език и исках моите връстници и хората, които не могат да я чуват, да я „видят” с очите си и да я почувстват в сърцата си. По време на снимките беше супер, смяхме се много. Открихме, че имаме сходни възгледи за света, и нищо не ни пречеше да общуваме помежду си“, сподели Дара. В клипа с участие се разписва и приятелят на Дара. Музиката на Follow me е дело на Искрен Тончев – Искрата, с когото Екимова успя да изстреля летния хит Sagapao на челни позиции в редица класации.", "date": "2019.12.26", "title": "Коледа по български ноти"}
{"url": "https://www.monitor.bg:443/bg/a/view/tajfun-pomlja-filipinite-184277", "text": "Тайфунът, който премина през популярни туристически райони в централните Филипини на Коледа, отне поне 16 живота, съобщиха властите. Тайфунът Урсула връхлетя архипелага с ветрове със скорост от 195 километра в час, отнесе покриви на къщи и електрически стълбове. Тъй като интернет и мобилните телефонни мрежи все още са прекъснати в някои силно засегнати райони, пълна оценка на щетите на стихията не беше направена до тази сутрин, съобщи АФП. Властите потвърдиха за смъртта на най-малко 16 души. Ураганът се стовари върху Боракай, Корон и други ваканционни дестинации, които са известни със своите плажове с бял пясък и са много популярни сред чуждестранните туристи. Летището, което обслужва Боракай, е тежко повредено, според корейски турист, който е заседнал там и предостави снимки на АФП.", "date": "2019.12.26", "title": "Тайфун помля Филипините"}
{"url": "https://www.monitor.bg:443/bg/a/view/1-5-trln-dolara-krijat-pod-dusheka-horata-po-sveta-184276", "text": "1,5 трлн. долара крият хората в света под дюшека и ги държат като бели пари за черни дни. Това стана ясно от отговор на журналистически въпрос на американския финансов министър Стивън Мнучин, съобщават световните агенции. Висшият американски чиновник обясни, че основно хората крият тези пари в 100-доларови банкноти у дома или в наети сейфове в банките. Така те не са инвестирани в бизнес начинания или за потребление. Според Мнучин всички в света искат да притежават долари в брой, защото американските пари играят ролята на световна резервна валута. По думите му, в света има много скрити банкноти с лика на Бенджамин Франклин, един от основателите на САЩ. Редица финансови експерти припомнят, че всяка година централните банки вливат в икономиката до 100 млрд. долара електронни пари, а аналогичната сума от банкноти и ценни метали „изчезват” от финансовия оборот. По данни на Федералния резерв на САЩ сега по света има в обращение повече 100-доларови банкноти, отколкото от 1 долар. Предполага се, че след финансовата криза от 2008-2009 г. купюрите от 100 долара в света са се удвоили и стойността им е надвишила 1,3 трлн. долара. От американската централна банка смятат, че 80% от 100-доларовите банкноти се въртят извън щатите. 100 долара е банкнотата с най-висок номинал, независимо от колосалните суми, които се въртят в американската икономика. БВП на най-голямата икономика в света на година се оценява на 20 трлн. долара.", "date": "2019.12.26", "title": "1,5 трлн. долара крият под дюшека хората по света"}
{"url": "https://www.monitor.bg:443/bg/a/view/ceco-sokolov-gromi-sys-zenit-v-rusija-184280", "text": "Българинът Цветан Соколов и неговият \"Зенит\" (Казан) се доближиха до девети трофей в турнира за купата на Русия по волейбол. Соколов и съотборниците му ще излязат срещу \"Зенит\" (Санкт Петербург) в спор за златото довечера в Москва. Това е шести пореден финал в надпреварата за състава от Казан, който отстрани на полуфиналите с 3:0 гейма шампиона и носител на Суперкупата \"Кузбас\" (Кемерово). Цецо Соколов бе най-резултатен за успеха с 15 точки, а имаше и решаващи намеси в края на втория и третия гейм. В другия полуфинал \"Зенит\" (Санкт Петербург) също надигра категорично \"Динамо\" (Москва) с 3:0 гейма. Именно заради участието си във финалите за купата на Русия, Соколов е сред националите, които ще се присъединят малко по-късно към сбора на държавния ни тим. Следобед е първата тренировка от подготовката за олимпийска квалификация в Берлин. Селекционерът Силвано Пранди и избраниците му имат едва няколко дни на разположение, тъй като решителните двубои са през януари. Освен Цецо Соколов по-късно се чакат играещите в Италия Виктор Йосифов и Алекс Грозданов. За волейболистите предстоят две контроли с Египет - на 31 декември от 15:00 часа и на 1 януари от 16:00 часа в зала \"Христо Ботев\" в столицата. Тимът заминава за Германия на 3 януари. Някои от изявените ни състезатели споделиха кадри от празничните дни на Коледа в компанията на семействата си. Теодор Тодоров и неговата съпруга Каролина позираха с прекрасните си момиченца и верния домашен любимец. \"Весела Коледа на всички и от нашата малка лудница\", пожелаха Теди и Каролина на всички близки и приятели на волейбола. Диагоналът на \"Хебър\" Спас Байрев получи най-хубавия подарък, тъй като преди броени дни съпругата му Леман го дари с дъщеричка. Младото семейство честити празника по оригинален начин - с препратка към анимацията \"Семейство Флинтстоун\". Състезателят на полския \"Алурон Вирту Варта\" (Заверче) Николай Пенчев и половинката му Рая Пакова отбелязаха Коледа заедно с малкия Александър, а съпругата на Цветан Соколов - Деляна и синовете му Виктор и Никола вече нямат търпение любимият им човек да се прибере и да споделят заедно празничното настроение.", "date": "2019.12.26", "title": "Цецо Соколов громи със \"Зенит\" в Русия"}
{"url": "https://www.monitor.bg:443/bg/a/view/gal-gadot-ekranizira-kniga-zabranena-v-izraelskite-uchilishta-184250", "text": "Звездата с израелски корени Гал Гадот се е наела със задачата да екранизира романа Borderlife на писателката Дорит Рабинайън, чието присъствие в учебните програми в страната е забранено от образователното министерство. В причина за отричането на книгата се превръща нейният сюжет, който проследява влюбена двойка от израелка и палестинец в Ню Йорк. Двамата герои са принудени да пазят отношенията си в пълна тайна от своите семейства, въпреки че живеят в един от най-космополитните градове в света. Подробности около филмовата продукция все още не са известни. Не е ясно и дали Гадот ще участва в лентата. Към момента тя служи като неин продуцент от името на компанията Pilot Wave, която актрисата основа заедно със съпруга си Джарон Варсано. Още през 2020 г. обаче Гадот ще се завърне на големия екран с дългоочакваното продължение на „Жената чудо“ - Wonder Woman 1984. От Първата световна война този път действието се прехвърля на периода на Студената война. Даяна (Гадот) продължава да използва своите свръхчовешки способности, за да предотвратява престъпления. Това, което обаче може наистина да я изкара извън релси, е завръщането на изгубената й любов. Всичко това, докато на хоризонта се надига нова заплаха. Световната премиера на Wonder Woman 1984 ще се състои на 4 юни 2020 г.", "date": "2019.12.26", "title": "Гал Гадот екранизира книга, забранена в израелските училища"}
{"url": "https://www.monitor.bg:443/bg/a/view/izvynzemen-kuker-napravi-furor-v-centyra-na-haskovo-galeri-ja-184282", "text": "Нестандартен кукер, приличащ на героя от американската научнофантастичната сага „Хищникът“ обиколи Хасково на дървена платформа. Над агресивния „извънземен“ групата от село Княжево, община Тополовград беше сложила табела с надпис „Сакарски звяр“. Десетки чанове огласиха площадите и улиците на града, а кукери и коледари гониха злите сили и разваляха лоши магии. Коледарска свита от село Дунавци обра овациите на тълпата с двама мъже, маскирани общо като камила. В шествието имаше още кукери от Победа, коледари от село Сусам, община Минерални бани, село Памукчии и „Бакаджик“ – Ямбол. Над 100 участници от цялата страна се в включиха в Четвъртия фестивал на коледарските и маскарадни групи в Хасково. Дефилира и хасковският народен оркестър, извиха се дълги хора, а за най-малките имаше приготвена детска работилница. В нея децата сами си правеха сурвачки и маски. Колоритният фестивал се провежда за четвърта поредна година. Организатори на фестивала са община Хасково и „Общество за фолклор“.  ", "date": "2019.12.26", "title": "„Извънземен“ кукер направи фурор в центъра на Хасково ГАЛЕРИЯ"}
{"url": "https://www.monitor.bg:443/bg/a/view/i-balerinite-protiv-makron-184281", "text": "Протестите във Франция обхванаха и парижката опера. Над 30 балерини излязоха пред Опера \"Гарние\", за да изразят недоволството си. То обаче беше съпроводено не от шумни скандирания, а от нежните звуци на класическа музика и елегантните стъпки на балерините. Продължават стачните действия в транспортния сектор във Франция в знак на протест срещу планираната пенсионна реформа, предаде Франс прес. В Париж ще работят само пет от 16 метролинии. А в страната всеки втори високоскоростен влак няма да се движи.  По инициатива на синдикатите за Рождество Христово имаше коледни банкети за стачкуващите, за да се повдигне духа им и да се влеят нови сили в стачните действия. Синдикатите освен това връчиха на стачкуващите така наречените чекове за солидарност, сред които и един на стойност 250 000 евро, предаден на стакчуващите служители на френското метро. На 28 декември се очаква отново протести в различни части на страната. На 7 януари догодина започват серия от срещи между правителството и синдикатите, преди да бъде представен в министерски съвет на 22 януари проектът за реформа на пенсионната система. Проектът предвижда универсална пенсионна система, така че да бъдат уеднаквени 42-те пенсионни режима в страната. Реформата предвижда и премахването на специалните режими на пенсиониране, при които някои служители се пенсионираха по-рано, сред които тези в парижкото метро.", "date": "2019.12.26", "title": "И балерините против Макрон "}
{"url": "https://www.monitor.bg:443/bg/a/view/sestrata-na-vasko-vasilev-idva-za-majstorksi-klas-u-nas-184319", "text": "Точно 4 години след като гениалният цигулар Васко Василев изпробва капацитета на най-голямата ни зала „Арена Армеец“ и я напълни с 12 000 зрители, най-малката му сестра Виви Василева също ще заложи на уникалната дата 29 февруари, за да впечатли българската публика. Набрала скорост в цяла Европа и с пълна концертна програма талантливата перкусионистка ще изнесе концерт в зала 5 на НДК. Тя носи със себе си и първия си албум Singin' Rhythm, които е изпълнен с много колорит – български и латино ритми. Второто – заради присъствието на бразилския китарист Лукас Кампара Диниз, който е и нейна половинка в живота. Дискът е записан и с „Виви Василева квинтет“, основан през 2015-а. За концерта си в България Виви пристига заедно с Лукас, който ще излезе и на сцена с нея. Предстоящата 2020-а ще е свързана обаче с не едно пътуване на Василева до родината на родителите й. През май, и по-точно – на 19-ти, отново с половинката си ще изнесат майсторски класове в Музикалното училище в София. Той по китара, тя по перкусии. Родната публика рядко вижда 25-годишната Виви, която въпреки, че е чиста българка, е родена, възпитавана и израстната в Германия. „Все по-често идват покани от България“, обаче коментира баща й – Петър Василев, който също е музикант и е създал фамилия от таланти. Освен Васко – най-младия концерт майстор на кралската опера, и Виви, има още две дъщери – Вероника – която живее в Америка и преподава цигулка, и Виктория, която пък е солист в хор. В биографията си Виви Василева има редица награди. След една от тях – първа награда на Jugend Musiziert, която печели на 13-годишна възраст, тя става най-младият член на Националния младежки оркестър на Германия. Поредното признание за „детето чудо“ дойде дни преди Коледа – една от най-престижните концертни зали в Германия я покани за свое лице. Става дума за дома на мюнхенската филхармония – легендарната зала Гастайг, която отваря врати преди 35 години и ежегодно посреща по 1,8 милиона зрители, има ново рекламно лице. През лятото пък баварската телевизия излъчи 30-минутен филм за Виви – епизод от поредицата KlickKlack, разказваща за известни музиканти. Той беше заснет в концертната зала на Вупертал и в залата на Берлинската филхармония.", "date": "2019.12.26", "title": "Сестрата на Васко Василев идва за майсторкси клас у нас"}
{"url": "https://www.monitor.bg:443/bg/a/view/sportyt-ni-izprashta-godinata-s-malko-kvoti-i-poveche-nadejdi-184147", "text": "Българският спорт изпраща една не особено успешна 2019 година, но пък, както винаги, надеждите са олимпийската 2020-та да е по-добра. Досега нашите състезатели са спечели едва 11 квоти в 6 вида спорт за Токио, като същинските квалификации за доста от спортовете тепърва предстоят. Най-стабилни в това отношение са в художествената гимнастика, където си осигуриха пълния комплект от 3 квоти. Ансамбълът направи това рано-рано с третото си място на световното първенство в София през септември 2018 г., а Боряна Калейн и Катрин Тасева бяха убедителни на шампионата в Баку този септември. Завършвайки съответно на четвърто и девето място в многобоя, те си гарантираха олимпийска изява. По две засега са квотите в най-престижните олимпийски спорове - леката атлетика и плуването, както и в един от най-успешните ни олимпийски спортове – спортната стрелба. В същност при Царицата квотите са три, тъй като невероятната Ивет Лалова има покрити нормативи на 100 и на 200 м. За петата си олимпийска изява обаче тя най-вероятно ще предпочете да стартира само в по-дългия спринт. Вицешампионката от Рио 2016 Мирела Демирева също има покрит норматив в скока на височина, макар да изпраща една доста колеблива 2019-а година. Останалите ни атлети ще имат възможност да се борят за квоти до 9 август 2020 г., като такива се дават при покриване на доста сериозни резултати в съответната дисциплина. За сравнение в Рио България имаше цели 11 представители на този спорт. В плуването новата вълна бележи невероятен прогрес, като Антъни Иванов (20 г.) и Йосиф Миладинов (16 г.) имат покрити „А“ нормативи, които им гарантират, че ще направят своя олимпийски дебют в Токио. Още петима плувци, всичките в юношеска възраст, имат „Б“ норматив и ще се пробват да стигнат до „А“ до 29 юли догодина. Това са Йордан Янчев, Калоян Левтеров, Любомир Епитропов, Калоян Братанов и Габриела Георгиева. Въобще, в плуването расте страхотно младо поколение, което не спира да подобрява националните рекорди в различните дисциплини и ако има спорт, който да бъде отличен за значим прогрес напоследък, то безспорно това е „синия“ спорт. За всички тях обаче истинското изпитание ще са следващите игри в Париж през 2024 г. Спортът, който е донесъл 4 титли и общо 16 олимпийски медала за България, също вече има две квоти, спечелени от Мария Гроздева и Антоанета Бонева. За неостаряващата Гроздева (46 г.) Токио ще е рекордна седма олимпиада. Тя е единствената българска спортистка с 5 медала от 4 олимпиади – два златни и 3 бронзови. Достойната й наследничка на огневия рубеж напоследък – Антоанета Бонева, също ще има шанс да подобри класирането си от Рио 2016, където бе осма на 25 м пистолет. Засега голямото отстъпление е в борбата, където единствено Тайбе Юсеин може спокойно да се готви за Токио. Със сребърното си отличие от световното в Казахстан тя си гарантира участие на игрите, където със сигурност ще търси много повече от онова 13-о място в кат. до 63 кг в Рио. Всички останали борци обаче ще трябва да минат през допълнителни пресявки, за да стигнат до Япония. За сравнение преди 4 г. на олимпийския тепих се бориха 11 наши представители, а Елица Янкова се завърна с бронз. Изненадваща, но много сладка се оказа квотата на Дейвид Хъдълстоун в спортната гимнастика. След безпрецедентния Йордан Йовчев с 6 олимпиади и 4 медала никой не вярваше, че скоро ще има друг наш гимнастик на най-големия спортен форум. Младият ни талант обаче стигна до квотата с 6 безгрешни съчетания на световното първенство в Щутгарт и завърши по щастлив начин годината, в която преобладаваше борбата му с травмите. С много добри шансове за квоти са и джудистите Ивайло Иванов, Янислав Герчев и Ивелина Илиева, които трупат точки за световните ранглисти в своите категории със силни изяви по турнири от преди година. В бокса тепърва предстоят континенталните олимпийски квалификации (през март), а после и световни, където всички наши национали ще опитат да направят крачка напред към олимпийската си мечта. С тази мисъл в главите си на ринга се завърнаха и отказалите се от спорта Стойка Петрова и Симеон Чамов, а амбиции за нещо повече от квоти вече демонстрират Даниел Асенов, Радослав Панталеев, Станимира Петрова. Същото се отнася и за представителката ни в един от младите олимпийски спортове – каратето, Ивет Горанова, която някак си ни свикна да е сред най-добрите навсякъде, където отиде. Със сигурност участие в Токио влиза в плановете и на сестри Стоеви, които успяха да се вразумят след нелепия опит да се откажат от бадминтона и да преследват дивото. За жалост, много е вероятно за втори поредни игри да нямаме представители в колективните спортове. Дали това ще е факт, ще се разбере още през януари, когато са континенталните квалификации с участието и на мъжкия, и на женския ни национални отбори по волейбол. С оглед на силната конкуренция и фактът, че само първият печели, ще е истинско чудо нашите да стигнат до целта. Но пък нали се знае, че надеждата умира последна, така че нека им дадем шанс като поне помечтаем. Иначе и догодина ще продължим да следим изявите на двама от най-добрите ни спортисти – Григор Димитров и Кубрат Пулев. Още в началото на януари на първия му предстои поредното предизвикателство в кариерата – за първи път да бъде играещ треньор на отбора ни в ATP Cup в Австралия. Гришо завърши по добър начин колебливата си 2019-а като номер 20 в света, което пък ще е добър старт в новата. Той няма шанс да участва в третите си олимпийски игри след Лондон 2012 и Рио 2016, така че се съсредоточи в изявите си по турнирите и най-вече в тези от Шлема. На Кубрат пък му предстои най-важния мач в кариерата – този за световната титла на IBF, който най-вероятно ще е през април срещу британеца Антъни Джошуа. „Ще направя всичко възможно да донеса колана у дома“, обяви Кобрата малко, след като бе награден за втора поредна година като част от топ 10 на „Спортист на годината“. Място, което заслужава и по-малкият му брат Тервел, който вече е носител на Интерконтиненталната титла на WBA и също ще преследва мечтата си към мач за световната.", "date": "2019.12.26", "title": "Спортът ни изпраща годината с малко квоти и повече надежди (ОБЗОР)"}
{"url": "https://www.monitor.bg:443/bg/a/view/otkrivat-uchilishte-za-talantlivi-matematici-pod-lipite-184288", "text": "През есента на 2020 година в Стара Загора ще отвори врати ново училище за талантливи деца с основна насоченост в областта на ай ти технологиите и математиката.  Очакваме от министерството на образованието, след проведените вече срещи с министър Красимир Вълчев,  да бъдат осигурени около 3 млн. лв. за оборудване на класните зали и кабинетите, съобщи зам.-кметът Иванка Сотирова. Очаква се първоначално да има две паралелки, като към тях ще бъде сформирана и подготвителна група с деца от предучилищната възраст, които имат подчертани пристрастия към точните науки. Новото школо ще използва базата на досегашното Първо основно училище „Георги Бакалов“. Идеята е на кмета на Стара Загора Живко Тодоров и на математика Любомир Любенов, който години наред подготвя националния отбор за участие в международни олимпиади и състезания. В ход са разговори с ректора на Техническия университет за осигуряване на квалифицирани лектори и преподаватели по различните дисциплини. В края на септември беше даден старт за набирането на ученици в бъдещата Академията за компютърни и природо-математически науки, на своеобразен кастинг се явиха около 100 деца от Града на липите и околните селища. В началото ще се изпробва програма за обучение от 1 до 12 клас, разработена от математика Любомир Любенов ,който очаква сред бъдещите преподаватели да бъдат проф. Емил Колев от БАН, който води подготовката на националния отбор по математика, Невена Събева, зам.-главен редактор на сп. „Математика“ и Мариана Богданова, преподавател по математика в Тракийския университет и автор на учебници по математика. Педагозите – математици припомнят, че  във вече далечната 1939 година в Стара Загора  започва да работи първият математически кръжок на проф. Шишков, а старозагорката Недка Иванова е участничка в първата математическа олимпиада през 1959 г. Сред включилите се в старта на Академията бяха носители на диамантени, златни, сребърни и бронзови отличия от математическите олимпиади в Азия през последните две години.", "date": "2019.12.26", "title": "Откриват училище за талантливи математици под липите"}
{"url": "https://www.monitor.bg:443/bg/a/view/oik-prekrati-pravomoshtijata-na-kmeta-na-strelcha-184267", "text": "С 10 гласа „за” 11-членната ОИК – Стрелча отстрани от длъжност кмета Стойно Чачов, който бе избран на втори тур на 3 ноември т.г. за втори пореден мандат. Решението бе взето, след като бившият кмет на средногорската община Ильо Ильов внесе сигнал в комисията с искане да бъдат прекратени правомощията на Чачов заради факта, че е собственик на търговско дружество „ Българска асоциация по белот“ със седалище гр. Стрелча. В сигнала се напомня, че Стойно Чачов е бил кмет на общината и през мандат 2015-2019 г., като същевременно е едноличен собственик на капитала на горепосоченото дружество, което е основано на 01.06.2015 г., т.е. няколко месеца преди встъпването му в длъжност.  „След проверка от Сметната палата на подадената встъпителна и финална имуществена декларация от Стойно Чачов за периода от 07.11.2015 г. до 31.12.2015 г. по чл. 7 от тогава действащия Закон за публичност на имуществото на лица, заемащи висши държавни и други длъжности, е установено несъответствие, изразяващо се във факта, че лицето не декларира притежавани дялове в „БЪЛГАРСКА АСОЦИАЦИЯ ПО БЕЛОТ” ЕООД“, се казва в сигнала на Ильов.  По-нататък в него се напомня, че през 2019 г. Чачов отново се кандидатира за кмет на община Стрелча и печели изборите, след което встъпва в длъжност на 12.11.2019 г. В същото време той продължава да бъде едноличен собственик на едноличното дружество с ограничена отговорност. Ще обжалвам решението на Общинската избирателна комисия в Стрелча в законно установения 7-дневен срок, коментира кметът на средногорската община Стойно Чачов.  ", "date": "2019.12.26", "title": "ОИК прекрати правомощията на кмета на Стрелча"}
{"url": "https://www.monitor.bg:443/bg/a/view/skandal-v-sa-sht-izpolzvali-zatvornichki-v-kampanijata-na-blumbyrg-184275", "text": "Милиардерът, бивш кмет на Ню Йорк и вероятен съперник на Доналд Тръмп за президентските избори в САЩ през 2020 г. призна, че позвъняванията до избиратели от негово име са правени от осъдени от кол-центрове в затворите, предаде Би Би Си. Пръв за това, че демократът използва труда на затворници по време на предизборната си кампания, съобщи новинарският сайт The Intercept, а самият Блумбърг е научил от журналисти. Предизборният щаб на Майкъл Блумбърг незабавно е разтрогнал договора с компанията, наела за изпълнението на голямата поръчка за агитационните позвънявания /случаен избор по списък от телефонни номера/ още един подизпълнител. Блумбърг неочаквано заяви намерението си да се бори за номинацията на кандидат-президент от Демократическата партия през ноември т.г и мигом постави рекорд по финансови загуби за политическа реклама. Прессекретарят му Стю Лозер съобщи в Туитър, че в щаба не е било известно, че се ползва затворнически труд. „Ние не поддържаме подобна практика и оттук нататък щателно ще проверяваме партньорите и изпълнителите“, заяви самият Блумбърг. По данните на The Intercept телефонните разговори с граждани с призива да гласуват за Блумбърг са дело на компанията ProCom. Тя управлява два кол-центъра, разположени в държавни затвори в щата Оклахома. Източникът на изданието е потвърдил, че тази работа е изпълнявана от жени в един от двата затвора – женският с облекчен режим, където дамите са 900. Представителят на департамента по изпълнение на наказанията в Оклахома Мат Елиът казва пред CBS, че за работата си в кол-центъра затворничките получават 1, 45 долара на час. Според него подобна работа ще подготви затворничките за живота след освобождаването им. „Форбс“ оценява състоянието на Блумбърг на 52 млрд.долара – това е 17 пъти повече от президента Доналд Тръмп. Той е основател и собственик на международна медийна корпорация за бизнес и политическа информация, носеща неговото име. До основаването на Bloomberg News той е печелил милиарди от продажбата на терминали, които в непрекъснат режим доставяха на клиентите борсова информация. Само за първите 6 месеца от предизборната кампания щабът му похарчи 59 млн. долара за реклама и агитация. Настоящият му рейтинг сред поддръжниците на Демократическата партия е едва 5%. Лидери в предизборната надпревара за кандидат-президентската номинация сред демократите остават бившият вицепрезидент Джо Байдън, сенаторите Бърни Сандърс и Елизабет Уорън. Конституцията на САЩ забранява робския труд, само 13-ата поправка позволява привличането на осъдени престъпници за принудителна работа. Трудът на хората зад решетки се използва в много отрасли – от опаковките за кафе за веригата Starbucks да шиенето на долно бельо. Миналата година затворници бяха включени в гасенето на пожари в Калифорния, заплащането им беше по 1 долар на час.", "date": "2019.12.26", "title": "Скандал в САЩ: Използвали затворнички в кампанията на Блумбърг "}
{"url": "https://www.monitor.bg:443/bg/a/view/bylgarin-zagina-pri-katastrofa-v-germanija-184279", "text": "Българин е загинал при тежка катастрофа в Германия навръх Коледа – на път А1, край Холдорф. Две коли са се ударили челно и са се подпалили. Двамата шофьори – мъж и жена, са били блокирани в колите и са изгорели, предава Би Ти Ви. Загиналият е млад мъж на име Сердар Исмаил от с. Търновци, област Силистра. Приятели на младежа организират благотворителна среща в кафене в Хамбург, на която ще се събират средства за погребението му. Заради тежката катастрофа, станала в 3 ч. през нощта, отсечката от магистралата А1 между Холдорф и Нойнкирхен, е останала затворена до 14 ч. на Коледа, съобщава германската телевизия RTL. Това е предизвикало големи задръствания в района.", "date": "2019.12.26", "title": "Българин загина при катастрофа в Германия"}
{"url": "https://www.monitor.bg:443/bg/a/view/spirat-tirovete-po-magistralite-dnes-184269", "text": "Движението на камионите над 12 т ще бъде ограничено днес по автомагистралите и най-натоварените пътища от 14:00 до 20:00 ч., съобщиха от Агенцията \"Пътна инфраструктура\" /АПИ/. Целта е да се повиши безопасността и да се увеличи пропускателната способност на пътната инфраструктура в края на трите почивни дни за Коледа. Забраната няма да важи за МПС, превозващи бързоразвалящи се хранителни продукти и товари на температурен режим, живи животни и опасни товари /ADR/. Шофьорите следва да тръгват на път с автомобили, подготвени за зимни условия, да карат внимателно и със съобразена скорост, да не предприемат рискови изпреварвания и да спазват въведените ограничения, пътната сигнализация и указанията на \"Пътна полиция\", която следи и предприема необходимите действия за организацията на движението, уточняват от АПИ. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата. Агенцията \"Пътна инфраструктура\" апелира шофьорите да карат разумно, да спазват правилата за движение и да не използват аварийните ленти по автомагистралните участъци за по-бързо придвижване. В пиковите часове, когато много хора тръгват на път, е възможно на АМ \"Хемус\", в района на тунел \"Витиня\", да има по-бавно придвижване. Движението в тръбата за Варна е двупосочно, поради ремонт на тръбата за София. Алтернативен маршрут на АМ \"Хемус\" в посока Монтана и Видин е проходът \"Петрохан\" и Искърското дефиле, а в посока Варна - път 1: София-Ботевград. За улеснение на трафика през Владая и за повишаване на пътната безопасност през светлата част от денонощието ще има две ленти за влизащите в София по път Е-79. Алтернативен маршрут на първокласния път през Владая е АМ \"Струма, уточняват от АПИ.", "date": "2019.12.26", "title": "Спират тировете по магистралите днес "}
{"url": "https://www.monitor.bg:443/bg/a/view/alibaba-stana-naj-skypata-kompanija-v-iztochna-azija-184268", "text": "Alibaba стана най-скъпата компания в Азия. В света китайският гигант е на седмо място, пише вестник Nikkei Asian Review. Към 20 декември капитализацията й е нараснала с 60% на годишна база и достига 570 млрд. долара. Пред нея в класацията е американската социална мрежа Facebook, оценена на 588 млрд. долара, а след китайския гигант е Berkshire Hathaway с капитализация от 554 млрд. долара. Най-високо в света е оценена саудитската петролна компания Saudi Aramco. Търговете за акциите й започнаха на 11 декември и капитализацията й се изчислява на 1,89 трлн. долара. След нея се нареждат 5 американски. На второ място е Apple с 1,24 трлн. долара, трети Microsoft  - 1,2 трилиона. Следват Alphabet, притежаваща Google с 931 млрд. долара, Amazon 886 милиарда и Facebook. Alibaba качи акции на фондовата борса в Ню Йорк през в 2014 г., привличайки 25 млрд. долара. През ноември тази година започнаха търговете на ценни книжа на компанията и на борсата в Хонконг, където инвеститорите вложиха в компанията 11 млрд. долара. Alibaba Group е най-голямата интернет компания в Китай. Основана е от Джек Ма през 1999 г. Групата притежава няколко дъщерни компании и сайта за електронна търговия Alibaba Pictures, Alibaba.com, AliExpress.com, Taobao.com, Tmall.com.", "date": "2019.12.26", "title": "Alibaba стана най-скъпата компания в Източна Азия"}
{"url": "https://www.monitor.bg:443/bg/a/view/vzriviha-ruski-chinovnik-nastanen-e-v-reanimacija-184278", "text": "Дръзко покушение беше извършено срещу регионален руски чиновник, който е настанен в болница с множество травми. Жертва на неизвестните атентатори стана ръководителят на Раменския район, Воронежска област, Никола Фролов, чиито автомобил беше взривен в четвъртък сутринта. Инцидентът се случил, когато чиновникът отивал на работа. Той отворил вратата на автомобила си, когато прогърмяла силна експлозия. По предварителни данни на следствието, бомбата била заложена под прага на колата. Най-вероятно става дума за опит за убийство, твърдят запознати. Фролов е настанен в реанимация и ще бъде опериран по спешност,  обявиха медици.           Преди няколко дни беше извършено нападение на официалния представител на Руската гвардия Валерий Грибакин, като по предварителни данни, целта на престъплението и била грабеж. Служителят под пагон бил нападнат от двама неизвестни, когато излизал от вкъщи. В този ден Грибкин бил в почивка и не бил в униформа. Сътрудникът на Руската гвардия е с травми на лицето и за живота му няма опасност.", "date": "2019.12.26", "title": "Взривиха руски чиновник, настанен е в реанимация  "}
{"url": "https://www.monitor.bg:443/bg/a/view/arheogicheskite-nahodki-po-traseto-na-am-struma-veche-sa-premesteni-184270", "text": "Археологическите находки, които бяха разкрити по трасето на АМ „Струма“ край село Покровник до Благоевград вече са преместени за последваща консервация, информираха от АПИ. Специализираният експертен съвет за опазване на недвижимите културни ценности издаде указание за преместване на римската фамилна гробница и раннохристянската църква, а на място да бъдат запазени частите от римската вила и баня, които са извън трасето на магистралата. През септември завърши фактическото преместване, започнало през април т. г. Стойността на извършените дейности по изготвяне на проект, надзор, преместване и теренна консервация на археологическите ценности, както и изграждането на подпорна стена за отделянето им от трасето на автомагистралата е 1 361 869,67 лв. Изграден е археологически парк с алеи, паркинг за автомобили, както и защитни навеси над пренесените на новите места находки, каквато е утвърдената световна практика при опазването на подобни културни ценности. Парка е изграден,за да може археологическите ценности да бъдат разглеждани от туристите, пътуващи по АМ „Струма На следващ етап, извън компетенциите на АПИ, ще бъде изработването на проект за цялостно експониране и социализация. През 2020 г. за археологически проучвания на изграждащите се големи пътни проекти на Агенция „Пътна инфраструктура“ ще бъдат осигурени близо 5 млн. лв.", "date": "2019.12.26", "title": "Находките по трасето на АМ „Струма“ са преместени, готов е и археологическият парк"}
{"url": "https://www.monitor.bg:443/bg/a/view/psiholog-preduprejdava-da-vnimavame-s-kolednite-pesni-184145", "text": "Клиничен психолог предупреждава: коледната музика може да бъде вредна за вашето психично здраве. Коледните песни могат да ни накарат да се почувстваме в \"капан\" и под стрес. \"Това е напомняне, че трябва да се купуват подаръци за разни хора, както и да организираме на тържества, обяснява пред Sky News Линда Блеър, клиничен психолог. Блеър също споделя, че хората, работещи в магазини по време на сезона на празниците, които слушат едни и същи песни непрестанно се опитват и да ги заглушат в главата си, за да могат да се съсредоточат. \"Те просто изразходват цялата си енергия, за да не ги чуват\", отбелязва тя. Д-р Виктория Уилямсън, която провежда изследвания в областта на психологията на музиката в Голдсмит, Лондонския университет, заяви пред NBC News, че слушането на коледни песни отново и отново може да доведе до \"ефекта на експозицията\" (exposure effect или \"ефекта на познатото\". Това е психологически феномен, при които хората са склонни да развият предпочитание към нещо, само защото им е познато. \"Има една U-образна връзка между количеството време, през което слушаме музиката, която ни харесва и последващата ни реакция към нея\", казва тя. Уилямсън отбелязва, че дори и да ни е харесвала някаква песен за определен период от време, многократното слушане отнема от преживяването и ни кара да се чувстваме отегчени от нея. Разбира се, това важи за всички песни, а не само коледни мелодии. В тази връзка сред най-мразените коледни песни е тази на Марая Кери - All I want for Christmas is you, но първото място за най-дразнеща коледна песен на всичко времена е на NewSong - The Christmas Shoes.", "date": "2019.12.26", "title": "Психолог предупреждава да внимаваме с коледните песни "}
{"url": "https://www.monitor.bg:443/bg/a/view/ruskijat-cherven-hajver-zarazen-s-esherihija-koli-184271", "text": "Червеният хайвер заразен с ешерихия коли. Това е установила съвместна проверка на Съюза на потребителите в Русия и „Росконтроль”, съобщават местните сайтове. По думите на съпредседателя на потребителската организация Александър Борисов в рибните продукти не са били открити консерванти, но във всички количества червен хайвер е установено наличие на ешерихия коли. За това той съветва потребителите да не го употребяват по празниците. По думите му, сельодката е показала традиционно ниско качество, което крие рискове за здравето на потребителите, защото тя обикновено се консумира без да се обработва термично.", "date": "2019.12.26", "title": "Руският червен хайвер заразен с ешерихия коли"}
{"url": "https://www.monitor.bg:443/bg/a/view/otrazjavat-korabnite-proverki-po-dunav-v-obshta-sistema-ot-dogodina-184273", "text": "Корабните проверки, извършвани в българо-румънския участък на Дунав, от идната година ще бъдат отразявани в обща информационна система. От Изпълнителната агенция „Морска администрация“ съобщават, че в румънския град Констанца преди дни се е състояла заключителната среща по съвместния европроект, който цели подобряване на координацията между морските администрации на двете страни. Официално дейностите по проекта приключват на 10 януари 2020 г. Двете институции създават единна база данни за проверките на корабите. Контрол на плавателните съдове е извършван и досега, но той не е бил отразяван в обща информационна система, затова се е случвало един и същ кораб да бъде проверяван и от румънски, и от български инспектори. Изготвени са специфични правила за корабоплаването в съвместния участък, както и методика за оценка на риска при извършване на речния надзор. Очаква се новата система да спести време на контролиращите служители, а и на превозвачите. Проектът „Разработване на обща база данни и правна рамка за корабни проверки, извършвани в общия българо-румънски участък на р. Дунав чрез интерфейс към националната речна информационна система (RIS)” – DANRiSS, е финансиран по Програмата за трансгранично сътрудничество ИНТЕРРЕГ V-A Румъния-България 2014-2020 г. Общият бюджет е в размер на почти 1,5 млн. евро.", "date": "2019.12.26", "title": "Отразяват корабните проверки  по Дунав в обща система от догодина"}
{"url": "https://www.monitor.bg:443/bg/a/view/pyrvata-koleda-na-archi-bez-elizabet-vtora-184266", "text": "Първата Коледа на едно от бебета на 2019 г. в световен мащаб - отрочето на американската актриса Меган Маркъл и британския принц Хари, се случи не в британския кралски двор, а сред почти дивата природа на Ванкувър. Щастливите родители разпространиха чернобяла снимка на малкото, което беше далече от прабаба си - британската кралица Елизабет Втора, заета в този момент с реч към поданиците си. Кралицата по традиция организира коледно парти всяка година, като е домакин на събитието, плащано от собствения й джоб, за да благодари на кралските си работници. На партито се събира цялото семейство. Съкровената традиция е от стари времена, когато всички от семейството си събират. От началото на декември Хари и Меган Маркъл обаче са в своята планирана шестседмична ваканция с цел да прекарат повече време като семейство. Херцогът и херцогинята на Съсекс и техният син Арчи заминаха за САЩ. Там те посрещнаха Деня на благодарността в тесен семеен кръг в дома на майката на Маркъл - Дория Рагланд, в Лос Анджелис. Според източници от двореца, пътешествието на Хари и Меган ще продължи доста дълго - вероятно чак до след Нова година. Щастливото семейство се скри във Ванкувър, а принц Хари за първи път бе далеч от баща си и останалите членове на кралското семейство. Хари и Меган вместо на тежки трапези ще прекарат истински щастлива Коледа далече от кралския протокол. Същевременно Елизабет Втора се обърна към поданиците си и изтъкна екологията в годишното си коледно приветствие. Тя настоя за помирение в края на една година, в която Обединеното кралство бе разделено по отношение на Брекзит. Монархът също призна, че 2019 г. е била трудна година и пътят невинаги е бил гладък, без конкретно да споменава никакви политически събития. Кралицата каза още, че предизвикателствата, с които хората се сблъскват днес, са различни от тези на нейното поколение, но тя е била \"поразена от това, как новите поколения са донесли подобен смисъл на въпроси като опазването на околната среда и нашия климат. Британският суверен включи и личен мотив в коледното си приветствие, като отбеляза със задоволство, че посрещна осмото си правнуче в кралското семейство - първото дете на херцога и херцогинята на Съсекс Хари и Меган - Арчи. \"Филип и аз с радост посрещнахме осмото си голямо внуче в нашето семейство\", каза кралицата. \"Разбира се, в основата на коледната история стои раждането на дете: на пръв поглед малка и незначителна стъпка, пренебрегвана от мнозина във Витлеем\". 97-годишният й съпруг принц Филип беше изписан от лондонска болница. Преди това той участва в катастрофа, при която едва не загина бебе. Миналия месец принц Андрю - вторият син на кралицата - се оттегли от обществените си задължения след широко критикувано интервю за връзките си с осъдения престъпник Джефри Епщайн.", "date": "2019.12.26", "title": "Първата Коледа на Арчи - без Елизабет Втора "}
{"url": "https://www.monitor.bg:443/bg/a/view/vtori-den-na-koleda-koj-kak-si-chestiti-praznika-dnes-184262", "text": "Коледа е празник, който се празнува по целия свят и по много различни начини. Значението на Рождество Христово, традициите и начините, по които то се почита, могат да бъдат толкова разнообразни. Коледа за повечето хора не е просто религиозен празник, а време, в което да се съберат с близките си. Ето и няколко коледни традиции от цял свят: Някои от по-необичайните коледни традиции са африкански. В Етиопия хората се поздравяват за празника с „Melkin Yelidet Beaal”, но на 7 януари. Денят е познат още и като Ganna. Църквите, в които се почита празникът там, са издълбани в древни вулканични скали. Когато вече са вътре, мъжете сядат отделно от жените. Подаръците не играят важна роля в Етиопия, а за децата е обичайно да получават дрехи за подаръци. Ако празнувате Коледа във Финландия ще чуете хората да се поздравяват с „Hyvaa Joulua”. Те се подготвят за празничния период като почистват усърдно домовете си и прекарват доста време в кухнята, за да приготвят специалните ястия. Елхите са една от многото коледни традиции във Финландия и играят важна роля в празненствата. Дръвчетата се украсяват на Бъдни вечер с изобилие от плодове, хартиени знаменца, свещи и гирлянди. Когато къщата е готова, се ходи на парна баня като част от подготовката за празничната вечеря след това. Легендата за коледните чорапи Един от най-популярните обичаи, които децата обожават, е закачването на техния коледен чорап за подаръци. Това не е необходимо във Финландия, тъй като дядо Коледа посещава домовете заедно с около шест джуджета и им раздава подаръците. В Япония хората се поздравяват със „Shinnen Omedeto” или „Kurisumasu Omedeto”. Макар че по-малко от 1% от японците празнуват Коледа по религиозни причини, те все пак следват познатите ни традиции. Мнозинството украсяват домовете си и си разменят подаръци. Ако празнувате в Италия ще пожелаете на другите „Buon Natale”. Тук празничният сезон продължава повече от три седмици и започва 8 дни преди Коледа. Този период се нарича Новена и по това време децата се обличат като пастири, рецитират коледни стихове, пеят и свирят на музикални инструменти. За разлика от другите коледни традиции по света, в Италия децата чакат до 6 януари, за да отворят подаръците си. Тогава според традицията те се доставят по домовете им от грозната вещица Бефана. Във Филипините хората си пожелават „Maligayang Pasko”, а тържествата започват около 9 дни преди Коледа с църковна меса. Месата е съсредоточена върху историята за раждането на Христос. Всяка година на Бъдни вечер се провежда и конкурсът Panunuluyan. Тази традиция позволява на избрани двойки да пресъздадат библейската история на Мария Магдалена и Йосиф, в която те търсят подслон. В Китай хората си пожелават „Gun Tso Sun Tan'Gung Haw Sun” (на кантонски) или „Sheng Dan Kuai Le” (мандарин). Тук коледното дърво е в основата на празника. Децата украсяват тези дървета, които са познати още и като „дървета на светлината“. Изработват хартиени гирлянди под формата на вериги, фенери и цветя. Дядо Коледа тук се нарича Dun Che Lao Ren, което означава „коледен старец”.", "date": "2019.12.26", "title": "Втори ден на Коледа - кой как си честити празника днес"}
{"url": "https://www.monitor.bg:443/bg/a/view/malko-kultura-ne-vredi-hodete-na-teatyr-ili-izlojba-vednyj-v-meseca-pone-184142", "text": "Учени препоръчват да ходим на театър или изложба поне веднъж месечно, след като установиха, че това може да намали риска от ранна смърт, съобщи в. \"Дейли мейл\". Полезни са и всякакви други допири с културата - пеене в хор, свирене на музикален инструмент или курсове по калиграфия.  Учените от лондонския Университетски колеж са проследили 7000 души на възраст над 50-те за период от 12 години. Доброволците, които отделяли време за културно мероприятие веднъж месечно, се оказали с 31 процента по-нисък риск да умрат за този период, а при веднъж на няколко месеца - с 14 процента по нисък риск. Изследването не доказва причинно-следствена връзка, защото е само наблюдателно. Учените обаче мислят, че вечерите в театъра са полезни за психичното здраве. Световната здравна организация също препоръчва изкуствата за предотвратяване или облекчаване на заболявания. Танците например помагат при посттравматично стресово разстройство и облекчават напрежението в мускулите. Груповото плетене пък е полезно за социализирането на страдащите от деменция.", "date": "2019.12.26", "title": "Малко култура не вреди: Ходете на театър или изложба веднъж в месеца, поне"}
{"url": "https://www.monitor.bg:443/bg/a/view/popokatepetyl-se-sybudi-jylt-kod-za-opasnost-184259", "text": "Мексиканските власти обявиха тревога, след като вулканът Попокатепетъл отново се активизира. Той изхвърли пепел и вулканични газове, са съобщили Националната координация за гражданска защита. \"От 04:21 ч се наблюдават емисии от пепел и вулканични газове с приблизителна височина от 1 км, които са разпръснати на изток-югоизток, нажежаема камъни също се наблюдават на приблизително разстояние от 900 м\", информираха те чрез Twitter.", "date": "2019.12.26", "title": "Попокатепетъл се събуди, жълт код за опасност"}
{"url": "https://www.monitor.bg:443/bg/a/view/peterburg-se-otvarja-za-niskotarifni-poleti-184263", "text": "Нискотарифната авиокомпания Райънеър (Ryanair) и други бюджетни авиопревозвачи се очаква да започнат да летят от летището на Санкт Петербург през 2020 г., съобщи Ройтерс. Решението е част от руския план за увеличаване на туристическия поток към Санкт Петербург и ще означава по-голяма конкуренция за руските авиопревозвачи, включително националния Аерофлот. Министерството уточни вчера, че Райънеър, ИзиДжет (EasyJet), Уизеър (Wizzair), Волотеа (Volotea) Еър Балтик (Air Baltic) и Флай Уан (Fly One) са проявили интерес към полетите от летище Пулково в Санкт Петербург. То е четвъртото по големина в Русия след трите московски. Ведомството посочи, че компаниите са подали молби за полети от Пулково до 22 държави. Русия ще въведе т.нар. режим \"Открито небе\" за компаниите за пет години, допълни министерството, като се позволи на авикомпаниите да летят до Санкт Петербург без изискваните традиционни двустранни междуправителствени споразумения. Решението е взето след въвеждането на специална система за електронни визи за туристи, посещаващи Санкт Петербург, от която могат да се възползват гражданите на 53 държави.", "date": "2019.12.26", "title": "Петербург се отваря за нискотарифни полети "}
{"url": "https://www.monitor.bg:443/bg/a/view/samoubi-se-edin-ot-obvinitelite-na-kevin-spejsi-184264", "text": "Бившият съпруг на норвежката принцеса Марта Луиза - писателят Ари Бен, който е и един от обвинителите на американския мегаактьор Кевин Спейси в секс тормоз, се е самоубил на 47-годишна възраст, предаде телевизия Ен Ер Ко. Семейството на писателя съобщава новината с огромно прискърбие и моли да се уважава правото на неприкосновеност на личния живот в тези трудни моменти. Ари Бен се ожени за принцеса Марта Луиза през 2002 г. Двойката има три дъщери. Съпрузите се разведоха през 2016 г. Марта Луиза е четвърта в списъка за наследяване на норвежката корона след брат си и двете му деца. Ари Бен е роден в Дания. Той е автор на няколко романа и на сборник с кратки разкази.", "date": "2019.12.26", "title": "Самоуби се един от обвинителите на Кевин Спейси"}
{"url": "https://www.monitor.bg:443/bg/a/view/blizo-2000-pacenti-v-pirogov-za-dva-dni-184265", "text": "Най-натоварените кабинети през празничните дни в Спешното отделение на \"Пирогов\" са по вътрешни болести, Педиатрия, Травматология и Хирургия. Това съобщи изпълнителният директор на болница проф. Асен Балтов. Той определи дежурствата по празниците като спокойни. Дежурните екипи са прегледали 1850 пациенти за 2 дни. От тях за лечение останаха 170 възрастни и 50 деца. Близо 1/3 от хоспитализираните са деца, предимно във възрастта 3-18 г. Най-много настанени има в Клиниката по детска хирургия и Отделението по педиатрия. Заради него децата преминали през болницата са се увеличили с 12 000 за годината. \"Бяха извършени общо 60 оперативни интервенции - 15 при млади и 45 при възрастни пациенти\", коментира проф. Балтов. Екипите отчитат доста пациенти не само от София, но и от цяла България, които са потърсили помощ в \"Пирогов\" с доста тежки травми. Няма случаи на деца употребили алкохол. 60-годишен мъж пък е постъпил, тъй като е пострадал от пиратка. \"Апелирам към всички да внимават при употребата на пиратки и пиротехнически средства за Нова година\", призова проф. Балтов. Той определи 2019 г. като много добра за \"Пирогов\" . \"Изпращаме една мно добра година за \"Пирогов\". Очакваме буквално в първите дни след празниците да започнем ремонти благодарение на Фонд за енергийна ефективност на ЧЕЗ. Ще бъдат обновени 5 сгради с 13 млн.лв. Надявам се, че през следващата година ще може да се похвалим с обновяване на Пирогов.\"", "date": "2019.12.26", "title": "Близо 2000 паценти в \"Пирогов\" за два дни "}
{"url": "https://www.monitor.bg:443/bg/a/view/borisov-v-pernik-zaradi-krizata-s-vodata-184272", "text": "Премиерът Бойко Борисов проследи обследването за загуби на вода в Перник с включване на живо от профила си във фейсбук. Борисов е придружен от заместник-министъра на регионалното развитие и благоустройството Николай Нанков и от министъра на икономиката Емил Караниколов. \"Проблемът е основно в остарялата водоснабдителна инфраструктура, която не е подменяна от 1954 г.\", каза Емил Костадинов, областен управител на Перник, който също е на мястото. По думите на Караниколов, благодарение на фирмата, която работи на място, вече има измервателна апаратура. и добави, че това е разпоредил на директора на Главна дирекция „Национална полиция“ Христо Терзийски. Питейна вода за жителите на Перник е осигурена, изпратени са два тира с минерална вода, както и водоноски. Премиерът Борисов разпореди също максимално да се ускори работата и по основния ремонт и реконструкция на пречиствателната станция за питейни води на Перник, за което правителството отпусна 3,2 млн.лв. На място стана ясно, че се обследва мрежата по клон 2, става въпрос за участък от около 800 метра, в които се губят 80 литра вода в секунда. В него няма доказани консуматори, затова се търсят предполагаеми аварии. Само за месец, заради амортизираното водоснабдяване и режима, са станали със 150 аварии повече от обичайното. \"На практика правим нова водопроводна система в движение\", отбеляза премиерът. След визитата си в Перник Борисов и Нанков инспектираха моста на АМ \"Струма\" край Дупница, който беше увреден от голям пожар през лятото. Съоръжението вече е изцяло ремонтирано. По думите на Нанков са го ремонтирали аварийно след като са се повредили носещите греди на моста и е струвало над милион лева. Борисов пък написа във Фейсбук, че ремонтите деийности са приключили за 2 месеца и поливина и, че държавата ще заведе иск, за да си възстанови средствата от виновниците от пожара.  После обиколката продължи при новостроящия се тунел \"Железница\" на АМ \"Струма\". \"Тук ще е най-дългият тунел, строен в България малко над 2 километра\", отбеляза Нанков. Там беше и евродепутатът от ГЕРБ Андрей Новаков, който съобщи, че мнозинството в Европейския парламент е дало \"зелена светлина\" за изграждането на тунела, тъй като сега пътната отсечка е сред най-смъртоносните в страната. По думите на премиера това било уникално съоръжение и строителство, извършвано от български фирми, които прокопавали по 8 метра на ден. \"Да им е честита Коледа, работят денонощно”, каза премиерът при посещението на тунела от страната на град Симитли.  „Аз ще оставя на българите съоръжение, което ще им е от полза за 100 години напред, да му се радват, да е полезно за бизнеса”, изтъкна Борисов. Борисов написа още в социланата мрежа, че целия участък е с обща дължина 2,28 км и включваща обслужващ тунелен път при южния портал на тунел „Железница“, а крайния срок за приключването му е 19 февруари 2022 г. Инвестицията била на стойност 222,4 млн. лв. По думите на Борисов за два месеца е свършено страшно много работа, а строителите буквално минавали през планината, за да направят мащабното съоръжение. \"Няма как всичко бързо да стане готово. Всеки метър от тази отсечка на АМ \"Струма\" иска много работа\", изтъкна Борисов.  ", "date": "2019.12.26", "title": "Борисов в Перник заради кризата с водата (Обновена)"}
