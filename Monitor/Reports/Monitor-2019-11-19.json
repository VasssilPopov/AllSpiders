{"url": "https://www.monitor.bg/bg/a/view/sydyt-objavi-izbora-na-obshtinski-syvetnici-v-panagurishte-za-nedejstvitelen-181249", "text": "Административният съд в Пазарджик обяви резултатите от изборите за общински съветници в Панагюрище за недействителен. Според решението на местната Общинска избирателна комисия, което бе атакувано пред Темида, броят на мандатите за общинските съветници е 21, общинската избирателна квота е 363 гласа и няма избрани независими кандидати. С решението мандатите са разпределени, както следва между ПП „ВМРО-БЪЛГАРСКО НАЦИОНАЛНО ДВИЖЕНИЕ“ – 2, ПП „ЕВРОРОМА“ – 2, ПП „ГЕРБ“ – 9, БСП ЗА БЪЛГАРИЯ – 5 и МЕСТНА КОАЛИЦИЯ „СЪЮЗ НА ДЕМОКРАТИЧНИТЕ СИЛИ (БЗНС) – 3. Съдебното решение е постановено, след като в зала бяха изяснени допуснати нарушения, според които в секции в средногорския град действителни бюлетини за ДПС са били отчетени като недействителни, което е довело до крайния резултат. По делото са разпитани като свидетели А. Г. Я. – кандидат за общински съветник от ПП „Движение за права и свободи“ и Н. С. К. – секретар на СИК в избирателна секция № 132000003. Според последната в края на изборния ден в СИК са преброили 31 валидни гласа към партията ДПС, като тя лично присъствала и възприела, че са валидни. След това тя била изпратена или от председателя или от зам.-председателя на СИК да печата някакви документи. Тогава се свързала по телефона със свидетеля Я., за да му съобщи броя на гласовете за ДПС, а именно – 31.Не участвала пряко в писането на протокола,  но като се върнала го подписала, без да го чете. Заявява, че никой не я е притискал да го подпише, но в бързането си и в некомпетентността си се подписала, без да е видяла, че в протокола са отразени 16 гласа невалидни за ДПС. Разбрала за тях, едва след като предала протокола по реда на чл.422 ИК на П.Р.. Не е възразила срещу тези 16 отбелязани недействителни бюлетини. На следващо място съгласното атакуваното решение на ОИК Панагюрище за ДПС има подадени 358 гласа, като евентуално допълнително 16 действителни такива водят до преминаване на квотата за избор на общински съветник. Това от своя страна води до промяна на мандатите за останалите партии, конкретно мандатите на ВМРО от два стават един съгласно методиката в приложение № 5 към чл.453, ал.1 ИК. Така според съда вторият избран от листата на ВМРО за общински съветник – И.И.Р. не следва да бъде обявен за такъв. Още по драстично разминаване се получава, ако всички гласове в конкретната СИК, подадени за отделните партии и отчетени като недействителни такива в протокола, са всъщност действителни. Тогава изборната квота се променя на 366 гласа, като отново ДПС следва да получат един мандат, но за сметка на един мандат на ПП ГЕРБ и избраната от тяхната листа за общински съветник Ц.Ц.Б., а не за сметка на ВМРО и кандидата им И.И.Р.. При това положение, съдът приема, че при проведеното гласуване от СИК в избирателна секция № 132000003 е опорочен изборния процес, като гласове за отделни партии, включително и за жалбоподателя, са приемани за недействителни, без да се установи по категоричен начин от съда, че те са такива. Допуснатите нарушения биха променили вота за кандидатите. При това положение, съдът намира, че допуснатите нарушения са съществени, тъй като ако не са били допуснати, то крайният изборен резултат би бил различен и обявява резултатите от изборите за общински съветници за недействителни.", "date": "2019.11.19", "title": "Съдът обяви избора на общински съветници в Панагюрище за недействителен"}
{"url": "https://www.monitor.bg/bg/a/view/enrike-iglesias-otmenja-koncerti-zaradi-bg-organizator-181267", "text": "Енрике Иглесиас съкрати турнето си с три концерта, заради българския промоутър АРТ БГ, който е поел ангажимент към част от европейските му дати. Това стана ясно от официалното съобщение на компанията, която представлява испанския артист Creative Artists Agency (CAA), изпратено до системите за продажба на билети за спектаклите му в Латвия и Беларус. Изявлението гласи „След много внимателно разглеждане и изтощително проучване на всички възможни алтернативи, се налага да отменим предстоящите концерти в Загреб, Рига и Минс. АРТ БГ, концертният организатор и продуцент не е изпълнил своите задължения по договора със залите и останалите елементи по продукцията за тези три събития. Всичко това прави невъзможно случването на концертите. Сигурността на нашите фенове и екип са на първо място и ние не можем да ги гарантираме без промоутърът да е изпълнил задълженията си напълно. Това е твърде голям риск“. Освен с трите концерта на Енрике, АРТ БГ се занимава и с изявата на Брайън Адамс и Хосе Карерас в Атина. Престижният сайт Pollstar твърди, че негови източници, приближени до организацията на изявата на канадския хитмейкър в съседна Гърция са споделили че „фалшивият промоутър“, който работи с местен, гръцки партньор, е „взел всички приходи от билети и е изчезнал“, като не е платил нито на артистите нито на залите. От своя страна АРТ БГ твърдят, че проблемите са само с изявите на Енрике Иглесиас. Междувременно латвийската тикетинг системата съобщи, че вече се е обърнала към Държавната полиция с искане за правна оценка на ситуацията с евентуална измама от старана на АРТ БГ. Пред „Монитор“ беше потвърдено, че служителите в офиса на промоутъра в София са разпуснати, без да са взимали възнаграждения за минимум два месеца и вече са на трудовата борса. Външните обслужващи фирми, с които АРТ БГ работи за реализирането на събития не само у нас, но и в чужбина, също не са получавали плащания, като „системно са лъгани, че ще им се издължат финансово“. Приближени до случващото се признават, че в болшинството си са работили със собственика на компанията Даниел Стефанов на доверие и на „честна дума“. Имали са планирани събития в идните месеци у нас, но случайно са разбрали, че други фирми ще работят по тях въпреки предварителните уговорки. Реализирането на тези събития също изглежда съмнително. АРТ БГ е една от най-дългогодишните фирми в бранша, като има стотици събития в портфолиото си не само у нас, но и в Европа. Именно тя реализира доста от датите на стария континент за Енрике Иглесиас преди 2 години и то с български екип. Пак те „спасиха“, част от концертите, които бяха поставени под въпрос заради фалита на друг промоутър – Moko Solution, преди година. Гледахме Scorpions, Дейвид Гарет, Горан Брегович, Хосе Карерас, The Chemical Brothers, Лара Фабиан, Ищар, Helloween благодарение на тях през последните 15 години.", "date": "2019.11.19", "title": "Енрике Иглесиас отменя концерти  заради БГ организатор"}
{"url": "https://www.monitor.bg/bg/a/view/grajdanskata-shte-zavisi-ot-fishove-i-prisydi-181270", "text": "При определяне на цената на задължителната застраховка „Гражданска отговорност“ на автомобилистите ще се взима предвид дали за дадения автомобил има влезли в сила наказателни постановления или фишове. Вторият фактор е дали водачът има влезли в сила присъди за извършени престъпления, опасни за обществото и обществения ред. Това става ясно от публикувания за обсъждане от Комисията за финансов надзор законопроект за въвеждането на системата „Бонус-малус“. Всяка застрахователна компания ще може да понижава и увеличава тарифата в зависимост от двата фактора. като в съответствие с броя извършени нарушения или пък липсата им, водачът ще бъде позициониран в определен диапазон – „неутрален“, „бонус“ или „малус“, става ясно от проекта. „Бонус-малус“ класът на водач и собственик на моторно превозно средство (МПС) ще се определя автоматизирано от информационната система на Гаранционния фонд. Клас ще се определя за всеки водач при вписването му в полица за задължителна застраховка „Гражданска отговорност“ на автомобилистите въз основа на информацията с броя извършени нарушения, присъди или пък липсата им. Първоначален, който не е бил вписван като такъв в полица за задължителна застраховка и за когото няма информация относно фишове и присъди за извършени от него след 1 януари 2020 г. административни нарушения и престъпления. В случай, че дадено физическо или юридическо лице е собственик на повече от едно превозно средство, то „Бонус-малус“ клас ще се определя за всяко едно от превозните средства поотделно. При първо сключване на застраховка „Гражданска отговорност“ на автомобилистите по отношение МПС, придобито за първи път след 1.1.2020 г., на собственика по отношение на МПС ще се определя базов, „неутрален“ клас. „Бонус-малус“ клас на собственик на МПС който е страна по договор за финансов лизинг. Лизингополучателят, който е страна по договор за финансов лизинг, ще има правата и задълженията на собственик на МПС, за да се прилага ефективно системата „Бонус-малус“. „Бонус-малус“ клас на собственика-лизингодател на МПС, страна по договора за финансов лизинг няма да се определя за периода на ползване на МПС от лизингополучателя.", "date": "2019.11.19", "title": "„Гражданската“ ще зависи от фишове и присъди"}
{"url": "https://www.monitor.bg/bg/a/view/djipitata-ni-vikat-na-profilaktika-s-sms-181265", "text": "Личните лекари ще ни уведомяват за профилактичните прегледи с SMS, телефонно обаждане, е-майл или със съобщение на достъпно място в лечебното заведение. Това предвижда проект на наредба, която определя основния пакет от дейности, гарантирани от бюджета на Националната здравноосигурителна каса. Той вече е публикуван за обществено обсъждане, което се предвижда да продължи до 3 декември. За прилагането на наредбата са предвидени 4 454 млн. лева. Националната здравноосигурителна каса. Той вече е публикуван за обществено обсъждане, което се предвижда да продължи до 3 декември. За прилагането на наредбата са предвидени 4 454 млн. лева. Проектът предвижда пакет от дейности, които се осъществяват в извънболничната помощ - първична, специализирана и дентална. Идеята е така да се да гарантира своевременен достъп на населението до качествена медицинска помощ, става ясно от мотивите на здравния министър Кирил Ананиев. Проектодокументът акцентира върху профилактиката и промоцията на здравето. Затова за хората над 18-годишна възраст, които са в рискова група, е предвидено личният лекар да извършва оценка на рисковите фактори и вредните навици, които водят до увреждане на здравето. В резултат на тях той ще преценява дали да изпрати пациента при специалист, както и да му предпише оздравителен режим. Например ако джипито има пациентка с наднормено тегло, той ще трябва да й каже, че има опасност от сърдечно-съдови и ортопедични проблеми, а също така и да я насочи към диета и да й препоръча да се движи повече или да се запише на спорт или танци. Ако въпросната жената е вече със здравословни проблеми, свързани с излишните килограми, докторът може да я изпрати на специалист по метаболитни заболявания, както и да й пусне лабораторни изследвания за хормони, холестерол и липиди. В основния пакет медицински дейности, включени в проектонаредбата, влизат още оказване на медицинска помощ в дома на пациента по преценка на личния лекар и дейности по оказване на медицинска помощ при спешни състояния и поддържане на жизнените функции на територията на лечебното заведение до пристигане на екип на център за спешна медицинска помощ или хоспитализация на пациента. Очакваните финансови средства за прилагане на наредбата съобразно приетия на първо четене от парламента бюджет на НЗОК за 2020 г. са завишени в сравнение с 2018 и 2019 г. със 17,9% и 8%, то съответно може да се очаква увеличение както на обема здравни дейности, включени в наредбата в частта за първична извънболнична медицинска помощ, така и на техните стойности, се казва още в проекта. Освен това в пакета „Специализирана извънболнична помощ\" са включени и медикодиагностични дейности, като прогнозният общ брой е около 21,3 млн. броя медикодиагностични изследвания за осигуряване на диагностичния процес и диспансерното наблюдение. В проектобюджета на НЗОК за догодина средствата за специализирана извънболнична медицинска помощ и медикодиагностична дейност скачат спрямо последните две години съответно с 15,5 % и 5,4., като позволява да се извършват повече дейности, включени в наредбата в частта за Специализирана извънболнична медицинска помощ. Проектонаредбата предвижда дейностите в болничната помощ да се осъществяват в рамките на клинични пътеки, клинични процедури и амбулаторни процедури. Като документът описва какво точно се разбира под всеки един от тези термини. За разлика от клиничната пътека, клиничната процедура включва дейности с продължителност до 24 часа, които се предоставят на пациентите в рамките на техния болничен престой. Изрично се подчертава, че всяка клинична пътека с престой до 3 дни трябва да може да бъде изпълнена и приключена като амбулаторна процедура в рамките на един ден и пациентът да бъде изписан. За целта обаче болният трябва да е престоял в лечебното заведение не по-малко от 12 часа по клиничната пътека и да са извършени всички процедури, които са предвидени по нея. В този случаи преди изписването лекуващият лекар чрез писмена оценка трябва да обоснове липсата на медицински риск от приключването на дейността по клиничната пътека.", "date": "2019.11.19", "title": "Джипитата ни викат на профилактика с SMS "}
{"url": "https://www.monitor.bg/bg/a/view/svaljat-napolovina-cenite-na-chestotite-na-gsm-operatorite-181263", "text": "Мобилните оператори ще плащат два пъти по-ниски тарифи за честотите за радиочестотния спектър. Новите цени би трябвало да влязат в сила от 1 януари догодина след приемането им в Министерски съвет. „Намаляването на тарифата от една страна е насърчително, от друга е с цел да се стимулират компаниите да „пазаруват“ радиочестотен спектър, като в крайна сметка нетният ефект ще е по-добър от този в момента“, коментира транспортният министър Росен Желязков по време на конференцията „5G: интелигентна трансформация и растеж“. Освен новите честоти (виж таблицата), които ще се предлагат на операторите от 2020 г., Новата технология използва честоти от съществуващия спектър от обхватите 700 мегахерца до 6 гигахерца, както и такива в обхвата на милиметровите вълни (24 – 86 гигахерца). Две ленти от по 10 мегахерца в спектъра около 800, също ще могат да бъдат използвани от операторите съвместно с военните. В момента операторите използват 900 мегахерца, 1800 мегахерца и 2 гигахерца и не са съгласни на действащите досега цени за обхвати 2.6 гигахерца и 3.6 гигахерца. Телекомите ползват заедно само 100 мегахерца от спектъра около 3.6 гигахерца. С по-ниските такси държавата ще насърчи на развитието на 5G и цели повече средства в срок от 3 до 5 години в бюджета. Сега действащата тарифа е от 2002 г. и е последно променяна през 2012 г. Още догодина в края на първото и началото на второто тримесечие ще можем да предоставим честотен ресурс, коментира пред журналисти председателя на Комисията за регулиране на съобщения (КРС) Иван Димитров. Поевтиняването на тарифите идва след недоволството на операторите, които не са склонни да да дават невероятно високи суми за честоти за 5G без осигурени бизнес модели за печалба и при условие, че все още продължават да инвестират в 4G мрежата си. Освен честотите изграждането на Ето защо големите мобилни оператори обмислят възможностите да обединят сили и да създадат споделена 5G мрежа. \"Споделянето на части от компонентите за изграждане на бъдещите мрежи ще ускори тяхното развитие, а също така ще намали цената – и за операторите, и за потребителите“, коментира изпълнителният директор на Vivacom Атанас Добрев. По думите на Тодор Ташев, главен технически директор в A1, конкуренцията между телекомите ще бъде в услугите и е възможно съдействие за базовите станции и оптическите връзки до тях. В момента или трета категория за строеж. Получаването на строително разрешително отнема между 12 и 24 месеца, което предвид необходимостта от много базови станции би довело до забавяне на въвеждане на новата мрежа у нас, смятат мобилните телекоми. Ето защо транспортният министър Росен Желязков пое ангажимент за облекчаване на режима, но при спазване на санитарно-хигиенните изисквания. През 2020 година в България ще има „умни“ градове с изградени мобилни мрежи от пето поколение, обеща още Желязков. Ще намалим административната тежест, но ще засилим здравния контрол. Mерките по отношение на тарифирането на спектъра и намаляването на административната тежест, при запазването на всички съображения, които гарантират безопасността и здравето, трябва да бъдат комплексно разглеждани и да работят в система, допълни той.", "date": "2019.11.19", "title": "Свалят наполовина цените на честотите на GSM операторите"}
{"url": "https://www.monitor.bg/bg/a/view/kola-blysna-3-godishno-dete-v-razlog-181253", "text": "3-годишно дете, изкочило внезапно на пътното плато, е предизвикало катастрофа на улица „Иван Даскала“ в Разлог, съобщиха от Областната дирекция на МВР в Благоевград.  Инцидентът е станал около 16.00 часа. То е било ударено от лек автомобил, но по първоначална информация не е пострадало. Детето е транспортирано в МБАЛ-Разлог за извършване на медицински преглед.", "date": "2019.11.19", "title": "Кола блъсна 3-годишно дете в Разлог"}
{"url": "https://www.monitor.bg/bg/a/view/sys-100-minuti-zakysnja-izlitaneto-na-nash-samolet-ot-milano-181266", "text": "Самолет на „България еър“ е излетял във вторник от Милано със закъснение от цели 100 минути (час и четиридесет минути), научи „Монитор“. Според пътниците, които са били стотина души и е трябвало да се качат на борда му, обслужващият персонал на летището им е казал да не бързат. Причината, според италианците е била неявяването на екипажа на българския самолет за полета. Те нямали начин да се свържат с него. От пресцентъра на националния ни авиопревозвач екипажът на самолета е бил навреме на мястото си и е очаквал качването на пътниците на борда на машината. От „България еър“ са поискали обяснение от страна на летище „Малпенса” защо е била дадена на чакащите пътниците грешна информация и какво какво е наложило закъснението. От летището в Милано не дадоха за „Монитор“ подробно обяснение защо е задържан полетът. Само са уточнили, че са имали проблеми с българската авиокомпания и са посъветвали да се търси информация от нея.", "date": "2019.11.19", "title": "Със 100 минути закъсня излитането на наш самолет от Милано"}
{"url": "https://www.monitor.bg/bg/a/view/amerikanski-distributori-projavjavat-interes-kym-divi-i-shtastlivi-181262", "text": "Две американски компании водят преговори с екипа на българския филм „Диви и щастливи“ за дистрибуцията му на международния пазар. Втората кино рожба на Яна Маринова след „Привличане“ си спечели симпатизанти в лицето на френски разпространители още „на зелено“. Екипът на „Диви и щастливи“ обаче решава да изчака, като към момента води преговори с общо 6 компании. \"Има трима англоговорящи актьори, актриса, която е канадка, Бен Крос – стара холивудска легенда, изгряващата звезда на британското кино – Базил Айденбенц. обясни пред Факти.бг актьорът Александър Сано, който е и продуцент на заглавието. В лентата той влиза в ролята на инспектор Донев, който тръгва по следите на двете престъпнички – Боряна (Яна Маринова) и Мила (Луиза Григорова-Макариев). Когато виждаме двете жени за първи път, те са с обикновени професии и пречупени мечти. Нелепа ситуация ги принуждава да се справят със собствените си страхове, като се втурнат презглава в лудо приключение. Бягайки от закона, двете успяват да преоткрият себе си и да повярват във възможностите си. „Диви и щастливи“ е поне пет нива като качество над „Привличане“ - с тази заявка Сано отправя покана към зрителите да изгледат поредното му филмово приключение, което ще стартира широкото си разпространение от 29 ноември.", "date": "2019.11.19", "title": "Американски дистрибутори проявяват интерес към „Диви и щастливи“"}
{"url": "https://www.monitor.bg/bg/a/view/lideryt-na-senata-njama-kak-da-mine-impijchmynt-na-trymp-181281", "text": "Лидерът на мнозинството в Сената на САЩ Мич Макконъл във вторник отхвърли вероятността камарата му, ръководена от републиканците, да гласува, за да отстрани президента Доналд Тръмп, предаде \"Ройтерс\". \"Немислимо е, че ще има 67 гласа \"за\" отстраняване на президента от длъжност\", каза Макконъл пред репортери. В момента демократите в Камарата на представителите проверяват дали Тръмп трябва да бъде отстранен от длъжност.", "date": "2019.11.19", "title": "Лидерът на Сената: Няма как да мине импийчмънт срещу Тръмп"}
{"url": "https://www.monitor.bg/bg/a/view/trima-novi-igrachi-vlizat-vyv-fermata-181225", "text": "Нечакани гости изправиха „Фермата“ на нокти. Трима \"нови\" играчи нахълтаха в стопанството и нарушиха комфорта на мъжете в шоуто, които вече кроят стратегии за победа, а всеки от тях фантазира как ще прибере голямата награда от 100 000 лева. През портата неочаквано прекрачиха най-силните и непоколебими дуелисти от предишните сезони на предаването - Георги, Гечо и Митко Господинов. Те предизвикаха на битка настоящите герои в шоуто - Станислав, Красимир и Димитър Караиванов. Залогът на сблъсъка бяха козметични процедури за жените във „Фермата“, които не са виждали фризьор от началото на сезона. от топ коафьор, гримьор и маникюрист“, обясни водещият Иван. Нахъсвани от него, двата отбора влязоха в зрелищна битка, управляваха импровизирани салове и местиха варели. Силата и късметът обаче бяха на страната на участниците от настоящия сезон. Победата на Станислав, Красимир и Димитър Караиванов гарантира на жените, че скоро ще се превърнат от селянки в принцеси. След края на битката тримата бяха провъзгласени за ханове, а победените - за техни слуги, които изпълниха всяка дума на господарите си и ги обслужваха по време на тържествената вечеря, облечени в женски дрехи.", "date": "2019.11.19", "title": "Трима нови играчи влизат във „Фермата“"}
{"url": "https://www.monitor.bg:443/bg/a/view/luis-enrike-se-zavryshta-nachelo-na-ispanija-181251", "text": "Президентът на испанската футболна федерация Луис Рубиалес обяви, че Луис Енрике се завръща начело на националния отбор на страната. 49-годишният специалист напусна поради лични причини на 19 юни, а пет месеца по-късно отново бе обявен за селекционер на страната. Испанците приключиха квалификациите за Евро 2020 с убедителна победа с 5:0 срещу Румъния. Така \"ла фурия роха\" завърши убедително на първо място в групата с 8 победи и 2 равенства. В последните месеци ролята на селекционер на иберийците се изпълняваше от Роберт Морено, който преди това бе част от щаба на Луис Енрике. Marca съобщава, че Морено се е сбогувал с играчите със сълзи на очи, след като спечели четири мача от общо шест начело на Испания. Луис Енрике се оттегли преди три месеца, когато дъщеричката му Ксана се разболя тежко и в последствие почина на 9 години. Испанците вече си бяха осигурили участие на Евро 2020, но за престижа си разгромиха Румъния в последната си среща от квалификациите. Морено вкара два гола, Руис и Оярсабал се разписаха по веднъж, а Рус от състава на Румъния си отбеляза автогол. Междувременно легендата на румънския футбол Георге Хаджи е фаворит за нов селекционер на северните ни съседи. Представители на местната футболна федерация са провели преговори с Хаджи, който трябва да замени на поста Козмин Контра, чийто договор изтича и няма да бъде подновен. Румънците се провалиха в европейските квалификации, като завършиха четвърти в класирането. Друг кандидат за поста е треньорът на „Клуж“ Дан Петреску. В другите мачове от групата също не се стигна до изненади. Вече класиралият се Швеция победи с 3:0 у дома Фарьорските острови, а Норвегия се справи в Малта, като си тръгна с трите точки след 2:1 и завърши на трето място в групата.", "date": "2019.11.19", "title": "Луис Енрике се завръща начело на Испания "}
{"url": "https://www.monitor.bg:443/bg/a/view/nacionalyt-zanev-nasheto-pokolenie-se-provali-181259", "text": "Нашето поколение в националния отбор се провали. Това призна защитникът Петър Занев, който от 2006 година е част от „лъвовете“ и има 42 мача за държавния тим. Капитанът на ЦСКА бе потърсен за коментар от руската агенция РИА-Новости по повод отказването на Ивелин Попов от националния отбор и направи любопитно признание. Занев бе категоричен, че липсата на Попето ще се усети и заяви, че цялото негово поколение футболисти са се провалили с екипа на „лъвовете“. „За нас е огромна загуба неговото отказване, защото губим лидер и играч с огромни качества, сподели левият бранител. - Но така е във футбола - ветераните си отиват, идват младите момчета на тяхно място. Липсата му ще се усеща, защото сега нямаме играчи като Христо Стоичков, Боби Михайлов, Емил Костадинов, които бяха звездното поколение от САЩ '94. После дойдоха другата вълна с Димитър Бербатов, Стилиян Петров и Мартин Петров, подпомагани от Красимир Балъков. Те оставиха дълбока диря, докато след това нашето поколение се провали\", добави Занев. Отношение по темата взе и членът на Изпълкома в оставка Венцеслав Стефанов, който коментира и съдебните битки за президент на БФС. „За мен Ивелин Попов е прав да се откаже от националния отбор, сподели Стефанов в студиото на bTV. - Той е мъжко момче и не обича някой да му се качва на главата. Има сърце и дупе. Явно му е писнало всички да се правят на началници. Колкото до БФС – решението за Михаил Касабов бе единодушно и не знам защо Йордан Лечков сега изостря обстановката. Лечков не казва истината. Той не е човекът, който ще определя съдбата на хората в БФС“, допълни Стефанов, според когото спряганите за шефския пост Димитър Бербато и Любослав Пенев не са подходящи кандидатури. В същото време юношеският национален отбор до 19 години отстъпи с 1:2 на Турция в последния си мач от Група 1 на първите квалификации за Евро 2020. Въпреки поражението нашият тим се класира за елитния кръг на квалификациите, след като записа две победи в първите си два мача", "date": "2019.11.19", "title": "Националът Занев: Нашето поколение се провали"}
{"url": "https://www.monitor.bg:443/bg/a/view/autopsijata-pokazva-3-godishnoto-dete-e-pochinalo-ot-pnevmonija-181261", "text": "Двустранна хеморагична пневмония е причина за смъртта на 3-годишното момче, което е издъхнало на 14 ноември в София. Тока показва резултатът от аутопсията, съобщи bTV. Родителите твърдят, че лекарите от Педиатричната болница в столицата са отказали лечение на сина им. думите им се потвърждават и от бащата на 2-годишно друго дете, което по същото време е чакало три часа за преглед. Бащата твърди, че в приемния кабинет не е имало достатъчно дежурни лекари, които да преглеждат пациентите. Дежурният лекар, който е поел момчето заявява, че то е прието 30 минути след прегледа. Резултатите от МЗ се очакват в сряда.", "date": "2019.11.19", "title": "Аутопсията показва: 3-годишното дете е починало от пневмония "}
{"url": "https://www.monitor.bg:443/bg/a/view/sestra-specheli-goljamata-nagrada-na-filmovija-fest-v-skopie-181238", "text": "Българският филм „Сестра“, режисиран от Светла Цоцоркова, спечели голямата награда за най-добър филм в рамките на фестивала Cinedays, който се проведе в Скопие, Северна Македония. Това е поредното признание за заглавието, като само преди седмица то се окичи със същия приз (за най-добър филм) и в Котбус, а екипът дава заявка, че турът на продукцията по международните фестивали продължава. „Сестра“ проследява живота на едно момиче и как нейните трагикомичните лъжи са на път да унищожат света на семейството й. Главната роля е поверена на младата Моника Найденова, откритие на Цоцоркова от предишната й кинорожба „Жажда“.", "date": "2019.11.19", "title": "„Сестра“ спечели голямата награда на филмовия фест в Скопие"}
{"url": "https://www.monitor.bg:443/bg/a/view/kavani-predizvika-na-boj-mesi-181252", "text": "Нападателят на Уругвай Единсон Кавани е отправил закани за бой към звездата на Аржентина Лионел Меси по време на приятелската среща между двата отбора, завършила 2:2 на стадион \"Блумфийлд\" в Тел Авив. Двамата са си разменили остри думи в края на първото полувреме. Според аржентинските медии Кавани е отправил покана към Меси да разрешат спора като мъже, т.е. с бой. На това Меси е отговорил - \"Когато пожелаеш\". След края на мача журналистите попитаха Кавани за инцидента, но той вече се беше успокоил. \"Нормални неща, все пак това е футболно дерби. Мачът беше тежък, имаше всички белези на южноамериканския футбол, като и двата отбора показаха добри неща\", коментира Кавани. Меси вече във втори пореден мач се замесва в скандал. Той влезе в конфликт и с треньора на Бразилия Тите по време на контролата между двата отбора предната седмица. Иначе съотборниците в „Барселона“ Лионел Меси и Луис Суарес изнесоха страхотно зрелище в Тел Авив, като се отчетоха с по един гол и една асистенция. Другото попадение за Урувай вкара Единсон Кавани, а за Аржентина се разписа и Серхио Агуеро.", "date": "2019.11.19", "title": "Кавани предизвика на бой Меси "}
{"url": "https://www.monitor.bg:443/bg/a/view/4-stepeni-na-iznevjarata-181255", "text": "Здравейте, скъпи блондинкофили! Днес русите ни глави разсъждават върху една противоречива тема – изневярата. Няма да цитираме Десетте Божи заповеди и по-точно „Не пожелавай жената на ближния си!\", защото не се възприемаме като съдници. Все пак, тази роля е отредена на бабите пред блока, които чинно чакат да прекрачите прага на входната врата с някой (било то третия ви братовчед), за да почнат да цъкат с език и да клатят глава. За някои да направиш крачка встрани е нещо естествено и прощават лесно, за други пък е неприемливо любимият им човек дори да общува със същества от противоположния пол. Ние решихме да открехнем завесата към различните степени на изневяра във възходящ ред. Колкото по-широкоскроен е човекът до вас, толкова по-висока степен би преглътнал. Вие от своя страна обаче се замислете, ако наистина го обичахте – щяхте ли да попаднете в чужди обятия? Емоционалната изневяра на пръв поглед изглежда безобидна. Тук говорим за близки отношения с представител на противоположния пол, които опират до хвърляне на палави погледи, усамотени разговори, лек флирт и нищо отвъд това. Тя често може да бъде объркана с приятелство между момиче и момче, но ако шестото ви чувство ви подсказва, че любимият ви човек изпитва нещо повече към третата страна – най-вероятно сте прави. Ако тези отношения не спрат навреме, те често прерастват във връзка и затова за някои хора този тип изневяра е по-сериозна от целувка или интимни отношения с непознат. Въпреки че целувката е първата и най-лека физическа проява на изневяра, дори за нея фигурират различни тези доколко сериозно е подобно „провинение“ извън връзката. Целувката може наистина да означава, че половинката ви развива чувства към друг човек. Може обаче и да е тотално лишена от чувства. Ами ако другият е инициирал целувката, а вашият любим/а я е спрял/а? Възможно е и да е просто проява на моментна слабост. Въпросите около това какво означава една целувка са много и правилен отговор рядко има. Ето защо е изключително важно подобни „събития“ да бъдат изговорени в двойката. Сексът е най-честата форма на изневяра. Излизане по „мъжки“ или „женски“, сбирка на класа, ергенски запой... Поводите са много и най-често се стига до там след употребата на солидно количество алкохол. Ако следвате максимата „Каквото се случи във Вегас, си остава във Вегас!“ (или Варна, Банско, Слънчев бряг....) - това е пълна простотия. Бъдете честни с половинката си, ако искате да запазите отношенията си. Ако излъжете, има голяма вероятност истината да излезе наяве и така рискувате да разрушите връзката си завинаги. Ако пък сте в отворени отношения, то също не е лошо да признавате подобни ситуации на половинката си и, от своя страна, да приемате нейните/ неговите забежки. Половинката ви закъснява все по-често от работа, предпочита да излиза навън „с приятели“ без вас и командировките й зачестяват? Това са първите сигнали, които следва да светнат червената лампичка в главата ви, че е вероятно изгората ви да има афера. Всички тези признаци, разбира се, може да са само случайност. Но все пак е най-добре и тази ситуация да бъде изговорена. Аферата е последният пирон в ковчега на връзката ви... или поне на безрезервното доверие помежду ви. Обикновено до нея се стига, когато поне единият от двамата влюбени престане да изпитва романтични чувства към другия. Той „пази“ топлите си ласки за човека извън връзката, като отношенията между доскорошните партньори изстудяват напълно. Въпреки че няма гаранция относно дали аферата е провокирана от чувства или от желание за плътски удоволствия, то наличието на такава директно праща връзката ви в канализацията. А прошка след това се дава изключително трудно. Припомняме, че зад женската изневяра се крият по-дълбоки подбуди. 5-те причини за това можете да видите  .", "date": "2019.11.19", "title": "4 степени на изневярата"}
{"url": "https://www.monitor.bg:443/bg/a/view/danija-i-shvejcarija-se-klasiraha-za-evro-2020-181254", "text": "Дания и Швейцария си осигуриха участие на eвропейското първенство през следващата година. След изключителна битка Червения динамит завърши наравно 1:1 при визитата си на Ейре. Със спечелената точка в Дъблин датчаните си осигуриха второто място в Група D. Дания поведе в резултата чрез Мартин Брайтуайт в 73-ата минута, но бойките ирландци не се предадоха и пет минути преди края Мат Дохърти успя да изравни. До края на редовното време и в четирите минути продължение се игра пред вратата на Каспер Шмайхел, но Дания оцеля и завърши без загуба в тази група. Ейре ще има втори шанс за класиране през плейофите на Лигата на нациите. Швейцария разгроми с 6:1 Гибралтар като гост и завърши на първо място в тази група. Интересното е, че \"кръстоносците\" водеха само с 1:0 на полувремето, но се развихриха през втората част. Това ще е пето участие на Швейцария на шампионат на Стария континент. Гибралтар завърши на последно място, без нито една точка и с голова разлика 3:31.", "date": "2019.11.19", "title": "Дания и Швейцария се класираха за Евро 2020 "}
{"url": "https://www.monitor.bg:443/bg/a/view/italija-zavyrshi-s-10-pobedi-ot-10-macha-181250", "text": "Рекорд за историята записаха футболистите на Италия в европейските квалификации. За първи път Скуадрата се класира за голям турнир с пълен актив – 10 победи от 10 мача. Италианците разпиляха с 9:1 Армения в последната си среща. По два гола вкараха Чиро Имобиле и 20-годишният Николо Дзаниоло, разписаха се още Николо Барела, Алесио Романьоли, Жоржиньо от дузпа, Рикардо Орсолини и Федерико Киеза. Не за първи път „Скуадра адзура\" отбелязва 9 и повече гола в един мач, след като през 1948 г. побеждава с 9:0 САЩ. Същият резултат е бил постиган и срещу Франция, но през 1920 година. През 1928 година пък по време на олимпийския турнир италианците постигат най-изразителния си успех - 11:3 над Египет. \"Рекордите имат значение единствено, когато печелиш трофеи. Ще видим какво ще стане на Евро 2020. Ние никога не сме печелили 10 мача в квалификациите, а сега имаме шест месеца до старта на подготовката“, коментира селекционерът на Италия Роберто Манчини, под чието ръководство отборът е спечелил 11 поредни срещи. В другите мачове от групата Гърция се наложи с 2:1 над Финландия, която предварително си бе гарантирала второто място и класиране за еврофиналите, а Босна и Херцеговина спечели с 3:0 гостуването на Лихтенщайн.", "date": "2019.11.19", "title": "Италия завърши с 10 победи от 10 мача"}
{"url": "https://www.monitor.bg:443/bg/a/view/11-godishna-otkazva-da-posochi-koj-ja-e-zarazil-sys-sifilis-181245", "text": "„Стремително пада възрастта на болните от сифилис, само преди два месеца повече от случайно гинеколог установи, че има 11 – годишна пациентка с  характерните симптоми на заболяването и ни я изпрати за допълнителен преглед и лечение“, съобщи завеждащата отделението по кожни болести при МБАЛ „Д-р Иван Селимински“ в Сливен д-р Мая Миланова. Лолитката е била заразена от свой приятел, който по думите й заминал на работа в чужбина и тя отказала да каже името и адреса му. Случаят е класически, заразяването е станало по полов път, истинско чудо е че момиченцето не е  забременяло, след два курса на лечение то е върнато при родителите си в населено предимно от роми село край областния град. Според д-р Миланова това е била най-малката пациентка със сифилист, преди две години „палмата на първенството“ е държал 12 – годишен тийнейджър от същия етнос. Средно по 4-5 нови случая на заразени със сифилис откриват специалистите от кожното отделение, броят им е намалял в сравнение с предходни години, но причината била не в по-голямото въздържание, а в отпадането на задължителния скрининг. Това позволявало нерядко дори в здравни заведения като санитари или общи работници да попадат болни от венерически болести, преди година непълнолетна бременна дошла на преглед след като вече е предала заболяването на плода.Сходна е ситуацията и в Старозагорско, където т.г. са регистрирани 11 нови случая на сифилис, но пък наскоро се появила уж излекувана преди време пациентка, чийто няколко деца се оказали болни. Заболяването им било установено случайно , след като неправителствена организация решила да помогне на семейството.  ", "date": "2019.11.19", "title": "11 – годишна отказва да посочи кой я е заразил със сифилис"}
{"url": "https://www.monitor.bg:443/bg/a/view/vyzhvala-na-kamyka-material-na-65-miliona-godini-181244", "text": "Националната галерия представя в своя филиал „Квадрат 500“ на пл. „Св. Александър Невски” и ул. „19 февруари” 1 изложбата на известния скулптор Иван Русев „На 65 милиона години – камъкът“. Експозицията се открива на 21 ноември, четвъртък, от 18.00 часа в атриума на сградата (отворено дворно пространство, разположено в централната й част), където ще може да бъде видяна до 17 май идната година. Около 20 монументални композиции от варовик, бял мрамор, серпантин, неподвластни на капризите на климата, са транспортирани от ателието на автора в с. Илинденци, като изложбата започва още от английския двор при входа на галерията с ансамбъл от 4 колони с типичните за Русев рязани елементи. В сбирката е и най-новата работа на скулптора – „Каменните кутии“ (2019), разкри за „Монитор“ Таня Станева – уредник на изложбата. В нея за да ни въведат в света на Иван Русев, който разказва своята творческа философия чрез каменни обекти, плод на неговата креативност и материализирани от ръцете му. „На 65 милиона години – камъкът” е проект, чиято поява има логично обяснение след „Мраморният град на изкуствата” (2014) и „На 60 милиона години – реката” (2014). С настоящата изложба художникът отдава почит на прастария материал, който през годините е припознал за свой. В творчеството на Иван Русев камъкът е материален изразител на неговите имагинерни представи за света. Произведенията му не са просто естетически обекти. В тях са насложени множество смислови пластове, които прозират зад обеми и форми, зад конструктивни решения. Запазвайки естествената природа на материала, той изключително умело за да създаде деликатни форми, загатващи оставените от ръката на художника следи. В откритите пространства на „Квадрат 500“ за пореден път той интерпретира неспиращия природен кръговрат и търсенето на вечните истини. Възхвалата на материята и нейното почитане чрез изваяни форми е искрена изповед, сливане на житейския път с творческата дейност. Този своеобразен подарък на Иван Русев към ценителите на изкуството ни пренася в мястото, което му дава сила и вдъхновение да продължава напред въпреки всичко и въпреки всички – в неговото Илинденци, в неговия Мраморен град, където той живее, диша и работи на пълни обороти. Сред композициите с колони, светещите каменни фенери и кутии ставаме свидетели на сакралното сливане между човека и природата и можем да почувстваме магията на бездиханния многовековен камък, докоснат от духа и ръката на твореца.  ", "date": "2019.11.19", "title": "Възхвала на камъка – материал на 65 милиона години"}
{"url": "https://www.monitor.bg:443/bg/a/view/uiljam-defo-filmite-za-supergeroi-sa-dylgi-i-shumni-181228", "text": "Актьорът Уилям Дефо не се причислява при многобройните фенове на филми за супергерои, въпреки че самият той се е разписал с участие в „Спайдърмен“ и „Аквамен“. „Искам да кажа, че участвах в някои от тези филми и те са забавни. Харчат се много пари за големи продукции, защото точно това прави действието, а аз ги намирам за твърде дълги и прекалено шумни. Но нека не се впускаме в това. Не искам да хапя ръката, която ме храни… Но това не са филмите, към които се стремя”, заяви Дефо по време на представянето на последния си филм „Фарът“ в Ню Йорк. 64-годишната звезда призна, че се е съгласил да участва като Норман Осбърн и неговото алтер его Зелен Гоблин в трите оригинални филма „Спайдърмен“ заради симпатиите си към режисьора Джеймс Уан. Мисля, че е добър режисьор и беше невероятно, че може да прави толкова големи неща, а също така може да говори с актьорите.\", уточни Дефо. Припомняме, че наскоро ", "date": "2019.11.19", "title": "Уилям Дефо: Филмите за супергерои са дълги и шумни"}
{"url": "https://www.monitor.bg:443/bg/a/view/brazilija-se-revanshira-na-fenovete-s-3-0-181256", "text": "Националите на Бразилия успяха да се реваншират на феновете за загубата с 0:1 от Аржентина в контрола преди 4 дни. Играчите на селекционера Тите спечелиха убедително с 3:0 контролата си срещу Южна Корея, която се игра в Абу Даби. 5-кратните световни шампиони не оставиха съмнения в превъзходството си и откриха резултата още в деветата минута след гол на Лукас Пакета. В 36-ата пък Филипе Коутиньо на практика реши всичко с директно попадения от пряк-свободен удар. През второто полувреме на терена се появи голаджията на „Ливърпул“ Роберто Фирмино на мястото на пакета, но не успя да се разпише. Това обаче направи Данило, който оформи крайния резултат в 60-ата минута. „Беше полезна проверка срещу нелош съперник. Исках да изпробвам различни варианти в атака и съм доволен, че се получи. В тези двубоя резултатът не е важен, но победата си е победа“, сподели след двубоя селекционерът на Бразилия Тите.", "date": "2019.11.19", "title": "Бразилия се реваншира на феновете с 3:0"}
{"url": "https://www.monitor.bg:443/bg/a/view/obshtinarite-v-sofija-si-pishat-nov-pravilnik-181242", "text": "Столичният общински съвет (СОС) ще има нов правилник. Това стана ясно на заседанието на общинарите във вторник, на което бе сформирана работната група, която ще изработи проект на нов правилник за организацията и дейността на градския парламент. Общинарите избраха и Борислав Иванов от „Атака“ зам.-председател на СОС. Утвърдени бяха и председатели на постоянните комисии в общинския съвет. Начело на архитектурната комисия отново ще бъде Силвия Христова. Новоизбраният общински съветник от ГЕРБ-СДС Георги Георгиев, който е преподавател в Софийски университет, ще ръководи икономическата комисия. За здравеопазването ще отговаря Антон Койчев. Лорита Радева отново ще поеме поста на шеф на комисията по екология. Ботьо Ботев ще отговря за местно самоуправление. Образованието отново бе поверено на Малина Едрева, а икономиката на Николай Стойнев. Прошко Прошков, който в предишния мандат бе редиците на Реформаторския блок, а сега премиена към ГЕРБ-СДС, ще бъде шеф на на комисията по инженерна инфраструктура. За обществения ред отговорник ще бъде Борислав Иванов от „Атака“. Карлос Контрера ще е шеф на транспортната комисия. За спорта ще отговаря Таня Георгиева, а за връзките с гражданското общество Веселин Милев. Европейските програми бяха поверни на досегнашната шефка на транспортната комисия Екатерина Йорданова.", "date": "2019.11.19", "title": "Общинарите в София си пишат нов правилник"}
{"url": "https://www.monitor.bg:443/bg/a/view/simeon-slavchev-kazal-da-na-levski-181247", "text": "Българският национал Симеон Славчев има договорка с „Карабах“ да разтрогне контракта си до края на годината и да премине в „Левски“ като свободен агент. Новината е на авторитетното местно издание APA и е цитирано от останалите водещи медии в страната. Според информацията, този ход на полузащитника е станал факт, тъй като вече имал принципна договорка къде да продължи кариерата си от началото на 2020 г. - на „Герена“. На практика вече двете страни са се разбрали за детайлите по контракта и той се очаква да влезе в сила с отварянето на зимния трансферен прозорец. Към момента от „Левски“ отказват коментар по темата с обяснението, че когато има нещо официално, ще го съобщят. Симеон Славчев играе в „Карабах“ от година и половина, като за това време има 39 мача и два гола за клуба. През настоящата кампания обаче не се появява на терена много често и това със сигурност не го прави доволен. В същото време стана ясно, че португалецът Филипе Нашименто трябва да поднови тренировки с основната група на „Левски“ и да бъде на линия за предстоящото домакинство на „Царско село“, което е в неделя на \"Герена\". Лекарският щаб на „сините“ вече възстанови Насиру Мохамед, Найджъл Робърта и Франко Мазурек, което означава, че лазаретът на тима се изпразва. С добри темпове върви и лечението на Станислав Костов, който може да влезе в групата за някоя от следващите срещи на „Левски“.", "date": "2019.11.19", "title": "Симеон Славчев казал „да“ на „Левски“"}
{"url": "https://www.monitor.bg:443/bg/a/view/v-kryg-be-posreshtnat-s-aplodismenti-i-v-shvecija-181226", "text": "Новият филм на Стефан Командарев „В кръг“ бе посрещнат с бурни аплодисменти и от публиката в шведската столица Стокхолм. Това е поредната дестинация, на която лентата прави премиера, като само в следващите дни заглавието ще бъде представено и на фестивалите в Хихон, Испания и Талин, Естония. радостен е режисьорът. Към момента „В кръг“ е гледан от 11 320 зрители в България. Продукцията стартира широкото си разпространение из киносалоните у нас на 8 ноември. Очакванията на екипа са лентата да достигне по гледаемост своя предшественик „Посокои“, който беше гледан от над 50 000 любители на родното кино. „В кръг“ разказва историите на три двойки патрулиращи полицаи в нощна София. В лентата ще видим Ирини Жамбонас, Павел Поппандов, Асен Блатечки, Иван Бърнев, Васил Василев–Зуека, Стефан Денолюбов, Стоян Дойчев, Герасим Георгиев–Геро, Николай Урумов, Анастасия Ингилизова, Ованес Торосян и др. Това е вторият филм от планираната трилогия на Командарев след реализацията на „Посоки“.", "date": "2019.11.19", "title": "„В кръг“ бе посрещнат с аплодисменти и в Швеция"}
{"url": "https://www.monitor.bg:443/bg/a/view/lichnijat-lekar-na-trymp-toj-e-v-otlichno-zdrave-181241", "text": "Президентът на САЩ Доналд Тръмп не страда от остри здравословни проблеми. Прегледът, на който той се подложи в събота, беше рутинен, заяви неговият лекар, цитиран от световните агенции. \"Въпреки някои спекулации, президентът не е изпитвал болки в гърдите, нито е бил преглеждан или лекуван за спешни проблеми\", заяви личният лекар на Тръмп, Шон Конли от американските военноморски сили. Президентът на САЩ \"не беше подложен на специализирани кардиологични или неврологични прегледи\", подчерта Конли. Той уточни, че прегледът е бил рутинен и част от рутинните грижи, които се полагат за държавния глава през цялата година. Конли не съобщи много подробности за здравето на Тръмп, но каза, че холестеролът му е 165 милиграма на децилитър, което е в рамките на оптималните стойности, предаде АП. Неочакваното посещение на президента на САЩ във военната болница \"Уолтър Рийд\" предизвика спекулации в социалните мрежи, защото се състоя месеци по-рано от времето, когато по принцип се извършват годишните му медицински прегледи, отбелязва Ройтерс.", "date": "2019.11.19", "title": "Личният лекар на Тръмп: Той е в отлично здраве"}
{"url": "https://www.monitor.bg:443/bg/a/view/radev-shte-se-proiznesa-za-glavnija-prokuror-v-obozrim-srok-181239", "text": "Президентът Румен Радев заяви, че ще се произнесе за главния прокурор в обозрим срок, когато реши. \"Ултиматум не приемам от никого. Виждате, че аз не съм човек, който протака и използва различни машинации\", добави Радев. Попитан дали ще подпише указа за главен прокурор в рамките на 3 до 7 дни, държавният глава коментира, че отговорът на всички въпроси е в Конституцията. В Основния закон е записано, че президентът вече е задължен да подпише указа за утвърждаване на Иван Гешев за следващ главен прокурор. Кандидатурата на с 20 гласа \"за\" и едва четирима \"против\" - първият път бе на 24 октомври, а след отказа на държавния глава да подпише указа за назначаването му и връщането на избора в Пленума на кадровия орган и на 14 ноември. Кадровиците препотвърдиха избора му от първия вот, като \"за\" Гешев и втория път гласуваха 20 от от тях. В същото време темата за избора на главен прокурор продължи да вълнува кадровиците на Темида. На заседание на съдийската колегия на ВСС във вторник трима от четиримата, които гласуваха миналата седмица \"против\" кандидатурата на Иван Гешев за нов обвинител №1 – скандалният шеф на Върховния касационен съд Лозан Панов, Атанаска Дишева и Олга Керелска, Това стана по време на дебат, предшестващ избора на председател на Районния съд - Златоград. В процедурата участваше само един кандидат – съдия Динко Хаджиев, който към момента е командирован в Златоград от Мадан и изпълнява функциите на административен ръководител. Преди да започне изслушването на кандидата, кадровикът Драгомир Кояджиков постави принципния въпрос дали изобщо да се провежда събеседване със съдия Динко Хаджиев, тъй като е единствен кандидат в процедурата. \"Както чухме по повод избора на нов главен прокурор, затова ви предлагам да проведем гласуване дали да прекратим процедурата поради липса на състезателност\", заяви Кояджков. Особено активната кадровичка Атанаска Дишева веднага се намеси и се отрече от собствената си теза и при двете гласувания на кандидатурата на Иван Гешев, че \"състезание с един кон\" не е състезание. Веднага след нея и Лозан Панов се отрече от \"принципните\" си възгледи, че в процедура за избор на административен ръководител трябва да има повече от един кандидат. Опитвайки се да оправдаят тезата си с връщането на кандидатурата от президента Радев във ВСС, те всъщност демонстрираха, че отрицателният им вот на номинацията за главен прокурор е даден под натиска на личното им отношение към Гешев, а не на професионалната оценка на качествата му. Кояджиков поясни, че в случая става дума за двоен стандарт. \"Воден от говоренето, че избор с един кандидат е \"правно нищо\", \"абсурд\" и т.н. поставям въпроса. Исках да Ви покажа колко е несъстоятелно вашето становище и как си мените мнението през 4-5 дни\", заяви Кояджиков. Олга Керелска също се отрече от думите си отпреди седмица, но нарече предложението на Кояджиков за дебат \"провокация\". \"Нека запазим добрия тон и да уважаваме мнението на колегите, които не мислят като Вас\", взе думата и четвъртият член на ВСС, който гласува \"против\" Иван Гешев – Цветинка Пашкунова. Тя обаче не коментира процедурата, в която участва само един кандидат. Накрая Вероника Имова заяви, че за всички е ясно, че процедурите за избор на административни ръководители са различни от тези за избор на „тримата големи“. „Но за всички трябва да е ясно, че и в двата случая възможността да участва само един кандидат е равнопоставена за всички“, заяви Имова. Единодушно с 13 гласа „за“ съдийската колегия избра съдия Хаджиев за ръководител на РС в Златоград.", "date": "2019.11.19", "title": "Радев: Ще се произнеса за главния прокурор в обозрим срок (ОБЗОР)"}
{"url": "https://www.monitor.bg:443/bg/a/view/nominirat-cacarov-za-shef-na-kpkonpi-181237", "text": "Парламентарните групи на управляващата коалиция - ГЕРБ и \"Обединени патриоти\" номинираха единодушно настоящия главен прокурор Сотир Цацаров за шеф на Комисията за противодействие на корупцията и отнемане на незаконно придобитото имущество (КПКОНПИ). Новината бе съобщена на общ брифинг на ръководствата на двете групи в парламента този следобед. От ГЕРБ и \"Обединени патриоти\" посочиха, че кандидатурата е логична, тъй като той е доказал качествата си в борбата с корупцията по време на мандата си като главен прокурор. Предложението на управляващата коалиция ще бъде внесено днес в деловодството на НС, като подписи под него са сложили и депутати от \"Атака\", които в момента са независими и не са част от парламентарната група на партиотите.  Шефката на ПГ на ГЕРБ Даниела Дариткова аргрументира избора на Цацаров да оглави комисията по корупция. Тя припомни, че по закон шефът на КПКОНПИ трябва да има юридическо образование, 10 години стаж и високи професионални и нравствени качества. защото това касае както интресите на българските граждани, така и на страната\", каза Дариткова. По думите й създаването на икономическа стабилност и страна, която е освободена от корупция и привлича инвестиции. Това показвали и последните данни , спред кото чуждите инвестиции у нас са скочили два и половина пъти. Това според Дариткова говори, че средата в България създава условия за инвестиции. На свой ред от патриотите зявиха, че Цацаров е човек, който разбира естетсвото на работата и е \"всичко, което всички останали не са\". Те похвалиха Цацаров, че успял добре да ръководи прокуратурата и се надяват това да се прехвърли и върху КПКОНПИ. Всички колеги в НС пък коментирали, че а решението за това не било спонтанно, а дълго обмислено. Въпреки това те изтъкнаха, че някой много са се протеснили от екипа \"Цацаров - Гешев\" - първията начело на КПКОНПИ, а вторият - на прокуратурата. Емил Димитров от патриотите дори заяви, че в началото Цацаров не е искал да заема поста и е желаел да остане в съдебната система, но те намерили аргументи да го убедеят, че е нужен. Явор Нотев от \"Атака\", който също е положил подпос по предложението, заяви, че няма по -подходяша кандидатура, а юридическата му школовката му дава поглед какво трябва да се свърши в КПКОНПИ, където имало още проблеми за изичистване. Бишият МВР шеф Валнетин Радев пък поясни, че Цацаров е дисциплиниран и знае къде е границата между институциите. Съзнавал колко е важна държаността и доверието на хората в институциите. Така с издигането на Цацаров, кандидатурите за шеф на КПКОНПИ стават две. По-рано през деня \"Воля\" на Веселин Марешки издигна за поста депутата Симеон Найденов. Срокът за номинации за нов шеф на КПКОНПИ изтича в сряда.", "date": "2019.11.19", "title": "Номинират Сотир Цацаров за шеф на КПКОНПИ (ОБНОВЕНА)"}
{"url": "https://www.monitor.bg:443/bg/a/view/bansko-film-fest-sybira-svetovni-prikluchenci-181240", "text": "Пет дни авантюри, адреналин и пътешествия от дълбините до висините предлага на зрителите Банско филм фест 2019, който ще се състои от 20 до 24 ноември в известния ни курорт. Форумът ще представи 100 филма от 35 държави, 10 звезди на приключенията, 10 изложби, демонстрации, детска програма, специални акценти. 19-ото издание на Международния фестивал на планинарското и екстремно кино ще даде на публиката едно уникално изживяване в неповторим формат – катерене, алпинизъм, ски, парапланеризъм, екстремно колоездене, каяк, гмуркане, сърф, култура на планинарските народи и др. Събитието среща своите посетители с най-актуалните ектремни личности на планетата и събира световния елит на outdoor активностите. Президент на международното жури е екстремната режисьорка, алпинистка и пътешественичка Елиза Кубарска от Полша. Тя е носител на най-престижните филмови награди на европейски и световни фестивали, специалистка в заснемането на продукции в екстремни условия от Африка до Хималаите. Премиера за България ще бъде и филмът й Walking Under Water за морските номади в Борнео. Сред звездите на феста тази година са Кшищоф Виелицки (Полша) – легендарният алпинист, автор на първото зимно изкачване на Еверест и петият човек в света, изкачил всички осемхилядници; Алекс Чикон (Испания) – един от най-добрите алпинисти в момента, негов проект е да стане първият човек, изкачил всички осемхилядници през зимата; Алесандро Гоня (Италия) – алпинист и писател, автор на над 300 премиери в Алпите и на повече от 60 книги; Патрис Франчеси (Франция) – мореплавател, пилот, философ и писател, носител на награда „Гонкур“ и първият човек, направил околосветска обиколка с моторен делтапланер; Анселм Бо (Франция) – пионер на екстремните ски, обучавал планински водачи във Франция, Боливия и Непал; Франк Васюр (Франция) – световноизвестен пещерен водолаз и др. Сред екранните акценти в програмата са премиерата на филма „Манаслу” на австрийския режисьор Гералд Салмина с участието на легендарния алпинист Ханс Камерландер, прожекция на носителя на „Оскар за документален филм Free Solo, както и филмова панорама, посветена на Йежи Кукучка (1948-1989), вторият човек в света след Райнхолд Меснер, изкачил всички 14 осемхилядника. Специален фокус на фестивала е водата в панела Destination: Water. Рубриката „Памет – незабравимите български пътешественици” ще отбележи годишнини от важни събития в родния алпинизъм: 90 години организиран алпинизъм и пещерно дело у нас, 35 години от първата българска експедиция на Еверест, 30 години от българската експедиция на Анапурна... Входът за всички събития в афиша е свободен.", "date": "2019.11.19", "title": "Банско филм фест събира световни приключенци"}
{"url": "https://www.monitor.bg:443/bg/a/view/spas-delev-podnovi-trenirovki-s-arda-181233", "text": "Спас Делев отново тренира с \"Арда\", макар и на облекчен режим. Фланговият футболист отсъства повече от месец заради контузия, а опитът му за завръщане срещу „Царско село“ се оказа неуспешен. Тогава той се появи половин час преди края, но не успя да помогне на отбора си да избегне загубата. Впоследствие се разбра, че не е напълно възстановен и остана извън групата за гостуването на „Берое“. Очаква се Делев да започне тренировки на пълни обороти и да е готов за двубоя с \"Витоша\" (Бистрица) в неделя. Отборът на Стамен Белчев проведе тренировка на стадиона в Момчилград вчера, а единствените отсъстващи бяха Румян Ховсепян и Али Сесай, които продължават да са с националните си отбори.", "date": "2019.11.19", "title": "Спас Делев поднови тренировки с \"Арда\""}
{"url": "https://www.monitor.bg:443/bg/a/view/shvecija-prekratjava-deloto-sreshtu-asanj-181243", "text": "Швеция прекрати делото за изнасилване срещу основателя на Уикилийкс Джулиан Асанж, който в момента се намира в британски затвор, съобщи шведски прокурор, цитиран от АП. \"Искам да съобщя за решението си да прекратя предварителното разследване\", каза на пресконференция заместник главният прокурор Ева-Мари Першон. \"След извършването на цялостна оценка на всичко, което се установи по време на предварителното разследване, преценявам, че наличните доказателства не са достатъчни за повдигане на обвинение\", заяви прокурорката, цитирана от Ройтерс. Четирийсет и осем годишният австралиец многократно е отричал твърденията, че е замесен в изнасилване, уж извършено през 2010 г. Кристин Храфнсон, главна редакторка на сайта Уикилийкс, написа в Туитър, че сега вниманието трябва се насочи към \"заплахата\", за която Асанж е \"предупреждавал от години: войнственото обвинение на САЩ и заплахата, което то представлява за Първата поправка на американската конституция\". Днешното решение последва постановление на шведски съд от юни Асанж да не бъде задържан. Два месеца по-рано Асанж бе изведен от посолството на Еквадор в Лондон, където се ползваше от политическо убежище от 2012 г. Той незабавно беше арестуван от британската полиция и в момента излежава 50-седмична присъда във Великобритания за нарушаване на условията за пускане под гаранция през 2012 г. Асанж води съдебна битка да не бъде екстрадиран в САЩ, където срещу него е повдигнато обвинение за публикуване на поверителни документи, отбелязва АП.", "date": "2019.11.19", "title": "Швеция прекратява делото срещу Асанж"}
{"url": "https://www.monitor.bg:443/bg/a/view/kak-chistjat-razlichnite-zodii-vijte-koi-sa-naj-golemite-myrliovci-v-zodiaka-181234", "text": "Всяка зодия има свой уникален начин, по който върти парцала. Някои са всеотдайни чистници, други са откровени мърльовци. Вижте към кои спадате според характеристиките. Те не чистят - те фучат. Рогата им пускат искри, когато се блъскат по ъглите на апартамента. Под копитата им се вдига прах. Овните ще преобърнат къщата, ще изтупат килимите, ще изкормят гардеробите, ще измият и пренаредят рафтовете. Като нашмъркан с кокаин шесторък Шива те повдигат планини от дрехи, книги и кухненски съдове, местят мебели - изобщо страшно е да ги гледа човек. Ще свършат огромно количество работа за нула време. В такъв момент по-добре да не им се пречкате. Правете се, че работите в най-тихия ъгъл на жилището, докато Овенът не дойде да ви изтика оттам, защото му е писнало да се туткате. Те са като пчелички - хврък натам, хврък насам. Започнат едно, но още недовършили, се нахвърлят на друго. Към края на санитарния ден къщата им изглежда така: всички чаши, тенджери и подправки са извадени по кухненския плот и масата. Шкафчетата са измити - без последното. Единият от прозорците в хола е лъснат, в банята са мопът и кофата, 2/3 от пода в коридорите е изблизан. Спалнята е на вили и могили, защото чаршафите са свалени за смяна, новите са върху леглото, точно под всички зимни дрехи, които чакат да бъдат подредени на мястото на летните. Домакинът е изтощен, а резултат - никакъв. Не им е лесно на Близнаците! Ракът е почти идеалният домакин. Влезеш ли в дома му, ще се увериш, че всичко е подредено - хол, коридори, кухня, спални, баня. Представителите на този знак отделят много време за почистване, подреждане и лъскане на всички основни помещения, където би могъл да стъпи кракът на външен човек. Те обичат красотата и умеят да създават уют. Само не отваряйте гардероба! Виждали сте го по филмите, или ако сте зодия Рак, знаете за какво говорим. Шкафовете и гардеробите се открехват с внимание и ръка, готова да посрещне извиращата отвътре неразбория. Според Рака това е нормално: щом гостите не го виждат, защо трябва да се оправя? Да не се надява човек - Лъвовете са изненадващо добри в чистенето. Ще изтъркат печката и плочките до съвършенство, няма да оставят нито паяжинка по тавана. Не се примиряват с почернелите фуги в банята. По прозорците им няма да остане дори петънце. Проблемът е, че го правят когато те решат и за свое собствено удоволствие. Изобщо не ги вълнува, че сте ги молили десетки пъти поне да изхвърлят боклука. Затова пък, след като са почистили, човек може да е сигурен, че къщата свети. Най-важното е да не пропуснете да се възхитите както подобава - многословно и многократно. Въпросът не е дали Девата чисти, а дали понякога спира да чисти. За тях няма ден от седмицата, посветен на почистването на дома. Въпреки това идеята за Голямото есенно чистене не им се струва излишна. За тях това е празник за душата и повод за още по-голямо почистване. Музиката дъни, а те, яхнали прахосмукачката, преминават от стая в стая. По пътя си методично пренареждат, организират, почистват и дезинфекцират. След като са наресали ресните на килима да са напълно успоредни, могат да си отдъхнат и да се насладят на свършеното. След тях остава безупречни ред и чистота. За Везните чистенето не е призвание. Везните държат на външното представяне и не обичат да изпадат в подробности. Важното е домът да изглежда подреден, а това, че под креватите са се събрали валма, не е чак толкова важно - в крайна сметка нали не се виждат? Какво мразят в чистенето ли? Май всичко - не им е приятно да се цапат и да се мокрят. Не обичат да търкат нито с четка, нито с гъба. По-скоро биха си наели човек да им свърши тази работа. За да се прежали да хване парцала, Везната трябва да има много сериозна причина - или ще идват гости, или иска да зарадва любимия човек. Както с всичко останало, и с домакинството Скорпионът се захваща със стръв. Чистотата в дома изведнъж се превръща във въпрос на живот и смърт. Всичко трябва да е перфектно подредено, да е изрядно изтъркано и да блести! Обсебени от тази фиксидея, с нездрав плам в очите те лазят по пода, търкат, четкат, трият, докато протрият рани на ръцете си. Но това е без значение. Важното е чистотата да възтържествува! Сър Скорпион няма да си отдъхне, докато не е приключил славната битка с нечистотията, докато не е освободил от робията на мухъла тавана в банята и докато в дома не се възцари изрядна чистота. Само те умеят така добре хем да чистят, хем да се хвалят. Вижте ги как са излъскали плочките в банята, погледнете как блестят металните повърхности! Нима някой някога на света е бил в състояние да постигне такова съвършенство в почистването? Стрелците обичат и умеят да чистят. Друг е въпросът дали намират в себе си достатъчно постоянство да го правят редовно. Ако говорим за подреждането, и тук нещо им куца. Не че мразят реда. Както всеки човек, и те изпитват удоволствие да седнат на почистено и оправено. Какво са виновни, като къщата им сама се разхвърля - при това за отрицателно време? Козирогът е стратег. Той има план как да стане почистването - дружно, поетапно и методично. И в определеното от него време. Разпределя задачите между всички членове на семейството. Разбира се, не всички са съгласни с разпределението, но Козирогът успява да ги убеди - с подкуп, с изнудване или дори със заплахи. Това, че някой може да има други планове за деня, също се преодолява с малко повечко натиск. В крайна сметка всеки се захваща със своя дял от работата. Козирогът оставя за себе си само задачите, които са му приятни. Бъдете сигурни, че каквото и да става, никога няма да се заеме с нещо, което му е досадно или противно. Всеки Водолей си има свой метод на чистене - то се прави в конкретен ден и в точно определен порядък. Защо Водолеят е решил първо да мие пода в коридорите, след това в стаите - при положение че всеки път ще минава и ще зацапва току-що измитите коридори... Може да ви се струва неразумно, но знаете ли кое е по-неразумно? Да се опитвате да промените реда. Водолеят го спазва от години и никой не може да му се меси и да му дава съвети. Не се и опитвайте да го спрете да мие прозорците, понеже имало дъжд. За него това не е аргумент. Щом по график се пада миене на прозорци - значи ще бъде свършено, пък ако ще навън да валят акули. Всеизвестни мечтатели, Рибите са инертни в почти всичко, включително и в подреждането и почистването на дома. Поне така изглежда за страничния наблюдател, който забелязва как прилагат всевъзможни хитрини, за да отложат до последно неприятното задължение. Истината е по-лоша - те избягват да го правят, защото мразят да шетат. За тях да се въртят с парцала из стаите е занятие досадно и безсмислено. Пълна загуба на време. Наистина не проумяват кому е нужно това. Хващат се на работа, когато ножът опре о кокала, но не се учудвайте, че през цялото време ще тръшкат врати и ще мрънкат.", "date": "2019.11.19", "title": "Как чистят различните зодии? (ВИЖТЕ КОИ СА НАЙ-ГОЛЕМИТЕ МЪРЛЬОВЦИ В ЗОДИАКА)"}
{"url": "https://www.monitor.bg:443/bg/a/view/patriarh-neofit-se-sreshtna-s-poslanika-na-sa-sht-hero-mustafa-181230", "text": "Българският патриарх Неофит прие днес новия посланик на САЩ у нас Херо Мустафа. Срещата се състоя в Софийската митрополия, съобщиха от Българската патриаршия. Посланик Херо Мустафа е изразила своята благодарност за възможността да се срещне и разговаря с предстоятеля на Българската православна църква в началото на своя мандат като посланик на САЩ в България. \"Всеки ден се старая да отделям време да опозная вашия красив град, страната и прекрасните хора, които живеят тук\", е казала Херо Мустафа. Патриарх Неофит е обърнал внимание на това, че страната ни има доста силна емиграция в САЩ, като е допълнил, че някои от нашите сънародници там са устроили добре своя живот. \"Мнозина са устроили своя живот на този континент. Успели са да устроят и своя духовен живот\", е казал патриарх Неофит. Той е допълнил, че на територията на САЩ Българската православна църква има своя епархия, която обгрижва духовно хиляди българи. Той е изразил и своите надежди някой ден сънародниците ни да се приберат в България. \"Тази свързаност с историята я забелязвам навсякъде, не само в София, но и в цялата страна. Смятам, че е важно гражданите на всяка една държава да имат тези качества. Да бъдат горди със своята история, култура и традиции\", е казала посланик Херо Мустафа. Тя е споделила още, че първата й работа като дипломат е била в Гърция и е допълнила, че има опит от това колко важна е връзката на Православната църква в обществото. На приема е бил повдигнат и въпросът за бъдещи съвместни проекти и дейности. \"Надяваме се във времето, тук да имам възможността да допринеса за още по-голямо сплотяване на взаимоотношенията ни и за подобряването на жизнения стандарт в региона\", е казала посланик Херо Мустафа. Срещата е завършила с пожелание за ползотворна работа, както и са били изразени надежди за бъдещи срещи и за реализирането на общи проекти.", "date": "2019.11.19", "title": "Патриарх Неофит се срещна с посланика на САЩ Херо Мустафа "}
{"url": "https://www.monitor.bg:443/bg/a/view/kanie-uest-pravi-opera-181221", "text": "След като пробва уменията си в госпъла, рапърът Кание Уест се хвърля в дълбокото и работи върху реализирането на оперен проект с името „Навуходоносор“. Премиерата на спектакъла е насрочена за 24 ноември в Лос Анджелис. Калифорнийската зала \"Холивуд боул\" съобщи, че продажбата на билети за операта ще започне в понеделник. Оперната постановка \"Навуходоносор\" ще бъде дирижирана от италианската пърформанс художничка Ванеса Бикрофт. Заглавието на операта е свързано с вавилонски крал Навуходоносор, с който съпругът на Ким Кардашиан наскоро се сравни в едно свое интервю. И той, както и рапърът, страдал от биполярно разстройство на личността. Преди време Уест без излишна скромност заяви за себе си, че е най-великият жив изпълнител на планетата.", "date": "2019.11.19", "title": "Кание Уест прави опера"}
{"url": "https://www.monitor.bg:443/bg/a/view/trabantyt-na-pasi-be-izlojen-v-shtabkvartirata-na-nato-181236", "text": "Репликата на едноименния трабант на д-р Соломон Паси, дарена на НАТО от него, пристигна в Главната квартира на НАТО в Брюксел, съобщават от пресцентъра на МВнР. На емблематичния автомобил са се возили редица високопоставени личности в контекста на приемането на България в НАТО, двама генерални секретари на Алианса - Яп де Хоп Схефер и Манфред Вьорнер, както и Папа Йоан Павел Втори, пристигна в Главната квартира на НАТО в Брюксел. Експонатът е част от арт проект в изпълнение на Националния ни план от инициативи за отбелязване на 15-ата годишнина от членството на Република България в НАТО и 70-ата годишнина от създаването на Организацията на Северноатлантическия договор. През следващите седмици предстои окончателното завършване на българския проект, който е част от цялостна концепция за оформяне на площите около Главната квартира. Площите ще бъдат оформени като панорамна градина, в която ще бъдат разположени настоящи и бъдещи експонати, предоставени от държавите-членки. Идеята за поставянето на репликата в Главната квартира е свързана и с прехвърлянето на Алианса в нова и модерна сграда, като част от процеса на модернизация и адаптация към съвременната среда за сигурност. Окончателното извеждане от експлоатация на старата Главна квартира на НАТО представлява затваряне на една голяма и наситена със събития глава от историята на Алианса. Поставянето на различни експонати като парче от кулите близнаци, разрушени по време на терористичните нападения в Ню Йорк на 11 септември 2001 г., част от Берлинската стена, включително и репликата на едноименния трабант, целят да припомнят на посетителите важни моменти от историята на Алианса, включително неговото разширяване на изток. През далечната 1991 година в България за първи път пристига генерален секретар на НАТО, като тогава постът се заема от Манфред Вьорнер. Кратката разходка на Манфред Вьорнер и Соломон Паси с трабанта по улиците на София става сензация за времето си. Самото посещение е ясен сигнал за подкрепата за евроатлантическата ни интеграция. През 2004 г. страната ни стана пълноправен член на НАТО. Символиката от поставянето на българския експонат в Главната квартира на НАТО се усилва и от факта, че през 2019 г. се навършват 20 години от първото разширяване на НАТО след края на Студената война.", "date": "2019.11.19", "title": "Трабантът на Паси бе изложен в щабквартирата на НАТО"}
{"url": "https://www.monitor.bg:443/bg/a/view/arest-za-svyrzan-s-ubijstvoto-na-dafne-galicija-v-malta-181235", "text": "В Малта в четвъртък е бил арестуван мъж по подозрение, че е бил посредник в убийството на местната журналистка Дафне Каруана Галиция, съобщи местната полиция. Задържаният се предполага, че е свързан с поръчителя на убийството на журналистката и с мъжа, който е заподозрян в извършването му, както и с хората, които са помогнали за набавяне на взривното устройство за престъплението. В. \"Таймс ъв Малта\" писа, че правителството обмисля да помилва посредника, ако той помогне за задържането на поръчителя на убийството. Малтийският премиер Джоузеф Мускат потвърди ареста на неназования мъж и че той може да бъде освободен от отговорност, ако предостави информация, която да доведе до задържането на поръчителя на бомбения атентат през октомври 2017 г. Заподозреният е бил арестуван за пране на пари миналия четвъртък от полицията в Малта в сътрудничество с Интерпол и сега е държан при \"изключителни\" мерки за сигурност, каза още премиерът.  Каруана Галиция беше автор на блог, в който обвиняваше в корупция и подкопаване на демокрацията малтийски политици от целия спектър. Тя беше убита от поставена в колата й бомба близо до малтийската столица Валета през октомври 2017 г. Гибелта й шокира Европа и повдигна въпроси за върховенството на закона на средиземноморския остров. През декември 2017 г. бяха заловени трима предполагаеми извършители на атентата, но възложителят на убийството още не е идентифициран.", "date": "2019.11.19", "title": "Арест за свързан с убийството на Дафне Галиция в Малта"}
{"url": "https://www.monitor.bg:443/bg/a/view/radev-za-ukaza-na-geshev-shte-resha-v-obozrim-srok-181227", "text": "„Ултиматуми не приемам от никого, ще реша за указа в обозрим срок\". Това заяви президентът Румен Радев, попитан от журналисти за подписване на указа за назначаване на следващия главен прокурор и мнението по въпроса на членове на Висшия съдебен съвет. Той участва в тържествено събрание във Военна академия „Георги Стойков Раковски“ по повод празника на Сухопътни войски.  „Ултиматуми не приемам от никого, ще реша за указа в обозрим срок\". Това заяви президентът Румен Радев, попитан от журналисти за подписване на указа за назначаване на следващия главен прокурор и мнението по въпроса на членове на Висшия съдебен съвет (ВСС). Той участва в тържествено събрание във Военна академия „Георги Стойков Раковски“ по повод празника на Сухопътни войски. По думите му той не е човек, който протака и използва машинации. „Отговорът на всички ваши въпроси е в Конституцията. Четете внимателно там и ще си отговорите“, допълни още президентът.  ", "date": "2019.11.19", "title": "Радев за указа на Гешев: Ще реша в обозрим срок"}
{"url": "https://www.monitor.bg:443/bg/a/view/grisho-pokanil-nacionalite-po-rano-v-avstralija-181231", "text": "Първата ни ракета в мъжкия тенис Григор Димитров е поканил останалите играчи от отбора на България да се съберат по-рано в Австралия преди старта на новия турнир ATP Cup. Това обяви мениджърът му Георги Стоименов. Желанието на Гришо е да може да разговаря с всички от състава, чийто капитан ще е самият той. Надпреварата започва на 3 януари 2020 г., а България участва благодарение на Димитров. Първият ни съперник е Великобритания. В отбора ни са още Димитър Кузманов, Александър Лазаров, Александър Донски и Адриан Андреев. \"ATP Cup е има голямо бъдеще. Всички играчи са изключително емоционални. Идеята е да заминат по-рано. Григор също ще бъде там по-рано и ако всеки от отбора успее, ще бъде прекрасно. Така заедно ще тренират и ще говорят\", сподели Стоименов пред tenniskafe.com. \"Сигурен, че постепенно ще се стигне до ситуация, при която двата турнира - купа \"Дейвис\" и ATP Cup ще се обединят. Играчите са едни. Всичко това трябва да се регулира\", заяви още Стоименов. България е в група С на турнира заедно с Великобритания, Белгия и Молдова. Страната ни зае мястото на Швейцария в потока след отказването на Роджър Федерер. Отборното състезание се провежда в три австралийски града – Пърт, Сидни и Бризбън, в рамките на 10 дни (от 3 до 12 януари). Георги Стоименов разкри още, че в момента се търси нов треньор на Григор Димитров и вече има списък с потенциални имена. \"Той е много чувствителна личност. Ако я няма тази свързаност на друго ниво между себе си и човека до него, е трудно\", каза мениджърът.", "date": "2019.11.19", "title": "Гришо поканил националите по-рано в Австралия"}
{"url": "https://www.monitor.bg:443/bg/a/view/mareshki-izdiga-svoj-deputat-za-shef-na-kpkonpi-181232", "text": "Партията на Веселин Марешки \"Воля\" предлага Симеон Найденов за председател на Комисията за противодействие на корупцията и отнемане на незаконното придобитото имущество, съобщават от пресцентъра на партията.  Симеон Найденов има над 35 години юридически стаж, заемал е длъжности, изискващи взимането на отговорни и бързи решения, както за предотвратяването на престъпления, така и за разкриването на такива. Завършил е юридическото си образование в Москва, а професионалната му кариера стартира в структурите на МВР във Варна. През 1998 г. е вписан като адвокат в Адвокатска колегия. От 2017 г. е народен представител в 44-то Народно събрание от политическа партия ВОЛЯ. Член на Комисията по правни въпроси и на Комисията по борба с корупцията, конфликт на интереси и парламентарна етика.  Депутатите коментираха, че издигайки тази кандидатура, се водят от принципа, че за всеки важен пост като този трябва да има възможност за избор и конкуренция на личности. Срокът за номинации за нов шеф на КПКОНПИ изтича утре, а останалите парламентарно представени партии все още не са издигнали свои кандидати. ", "date": "2019.11.19", "title": "Първата кандидатура за шеф на КПКОНПИ"}
{"url": "https://www.monitor.bg:443/bg/a/view/sydyt-otmeni-referenduma-za-kariera-na-mramor-v-pazardjishko-selo-181219", "text": "Пазарджишкият Административен съд е отменил решение на Общинската избирателна комисия, с което са обявени резултатите от проведения на 27 октомври т.г. местен референдум в село Синитево. Магистратите се позоваха на жалба и от областния управител Стефан Мирев, както и на факта, че има висящ спор след обжалване от „Солар парк Тракия, което прави произвеждането на референдума за незаконосъобразно. В деня на изборите за органи на местното самоуправление жителите на Синитево трябваше да отговарят в допитването на въпроси дали подкрепят инвестиционния проект за изграждане на площадка за третиране на неопасни производствени отпадъци, както и на инвестиционното предложение в землището на селото да бъде изградена кариера за добив на мрамори. По делото се събраха доказателства, че ОИК Пазарджик е започнала организирането на местния референдум с решения от дата 25.10.2019г. С оглед насрочената дата 27.10.2019г. и задължителния 24- часов период преди изборния ден за приключване на кампанията, съдът счита, че е налице обективна невъзможност за преодоляване на процесуалното нарушение на неспазване срока …“.", "date": "2019.11.19", "title": "Съдът отмени референдума за кариера на мрамор в пазарджишко село"}
{"url": "https://www.monitor.bg:443/bg/a/view/osydiha-mladeji-za-iztochvane-na-karti-na-chujdenci-ot-sa-sht-i-kanada-181217", "text": "Окръжният съд в Добрич призна за виновни 21-годишния Н.Г. от София, 23-годишния Д.Д. от Добрич и неговия баща -  И.Д., на 53 години, обвинени за престъпления против паричната и финансовата система. Делото срещу двамата добричлии се гледа задочно, тъй като те са напуснали страната, няма данни за завръщането им и местонахождението им е неизвестно. В задочното производство те бяха представлявани от служебни защитници. Окръжният съд в Добрич призна за виновни двете момчета по повдигнатото им обвинение за неправомерно ползване на данни от банкови карти на чужденци, до които получили достъп чрез интернет.  53-годишният мъж е осъден за това, че е получил парични средства, за които е предполагал, че са придобити чрез престъплението, извършено от сина му. Съдът прие за установено, че младежите, които се запознали в интернет, са използвали номера на банкови карти, издадени от финансови институции в Канада и САЩ, без съгласието на титулярите им, за да заплатят поръчки на стоки от сайт за електронна търговия. Столичанинът направил поръчки за 3356.28 лева, а добричлията за 2455.58 лева. Поръчвани били преносими компютри, часовници, смартфон и др. стоки. Деянието било извършено в периода септември - октомври 2013 г., когато момчетата са били на 16 и 18 години. Н.Г. от София е бил непълнолетен, но съдът прие, че е можел да разбира свойството и значението на извършеното и да ръководи постъпките си и го осъди на 1 година лишаване от свобода - условно с 3-годишен изпитателен срок. Наложено му бе и наказание обществено порицание, което да се изпълни посредством обявяване на присъдата чрез общинската администрация по местоживеене. Д.Д. от Добрич е признат за виновен и за това, че от 12 до 13 октомври 2013г., на преносимия си компютър, през програмата Скайп, съхранявал и предоставил на друго неустановено лице информация за номерата на 34 валидни банкови карти и данни за титулярите им. За двете деяния той получава общо наказание от 2 години лишаване от свобода - условно с 3-годишен изпитателен срок  и глоба в размер на 4800 лева. Неговият баща е осъден на 1 година и 6 месеца лишаване от свобода - условно с 3-годишен изпитателен срок и глоба в размер на 3000 лева. Според обвинителния акт мъжът разбрал, че синът му има достъп до данни за кредитни карти на чужденци и с тези данни може да се пазарува чрез интернет. Разбрал още, че в сайтовете за електронна търговия съществува опция за отказ на доставката, при която парите, заплатени за покупката се възстановяват по сметка на клиента. Младежът нямал собствена банкова сметка, но бащата му предоставил данни от свои сметки, по които впоследствие постъпили 943 лв. от отказани поръчки. Сега мъжът е осъден да заплати в полза на държавата и придобитата от престъплението сума.                 Схемата на младежите била разкрита, след като от електронния магазин, от който те пазарували, забелязали, че поръчаната стока се заплащала чрез банкови карти, собственост на чужди граждани, след което се доставяла на едни и същи адреси в Добрич и София.        Постановената от Окръжния съд присъда подлежи на обжалване и протест в 15-дневен срок пред Апелативен съд - Варна.", "date": "2019.11.19", "title": "Осъдиха младежи за източване на карти на чужденци от САЩ и Канада"}
{"url": "https://www.monitor.bg:443/bg/a/view/pravilo-na-evropejskata-komisija-zatriva-biatlona-181210", "text": "В средите на биатлона са сериозно притеснени от нов регламент на Европейската комисия, който може да забрани използването на патрони в спортове на открито. От ЕК са се обърнали към европейската химическа агенция (ЕСНА) със задачата да изготвят доклад за екологичните последствия от използването на боеприпасите в спорта. Той трябва да бъде представен през декември т.г. Очакванията са забраната да бъде въведена от 2022 година. От компанията Nammo, която произвежда и доставя най-много боеприпаси за биатлона в света, коментираха ситуацията. \"Това ще промени биатлона, който познаваме. Опитвали сме да разработим нов патрон, но цената му ще е висока и ще мине много време преди да разберем дали е пригоден\", коментираха производителите. Членът на ръководството на международния съюз по биатлон (IBU) Туре Бейгард също е притеснен. \"Отнасяме се сериозно към това, защото оръжието и боеприпасите са важна част от нашия спорт, а в момента няма алтернативи. Опитвано е вече с лазерни пушки, но при снеговалеж лъчът просто не се вижда. Такъв вид стрелба е по-подходящ за градски условия. Стигне ли се до забрана, то познатият ни биатлон ще бъде заменен със съвсем друг биатлон\", казва Бейгард. \"Цялото очарование е в това, че се стреля с истински патрони от истинска пушка. Лазерното оръжие няма да е толкова привлекателно\", смятат състезатели.", "date": "2019.11.19", "title": "Правило на Европейската комисия затрива биатлона"}
{"url": "https://www.monitor.bg:443/bg/a/view/running-wild-idvat-za-pryv-pyt-v-bylgarija-181213", "text": "След като миналата година бяха хедлайнери на един от най-големите метъл фестивали в Европа – Wacken, през 2020 г. култовата немска банда Running Wild ще запишат сред фестивалните си участия и и българския Midalidare Rock. Те ще открият второто издание на музикалния маратон на 17 юли, а на 19-ти ще го закрият иконите Judas Priest, които ще отбележат 50-тия си рожден ден у нас. „Ние израснахме с музиката на Running Wild и нямам думи да опиша вълнението си, че те се съгласиха да дойдат в България за първи път и то на нашия фестивал. Лично аз като фен нямам търпение да ги видя на сцената и да чуя най-яките им хитове“, споделя Александър Алексиев, управител на Мидалидаре. Създадени през 1976-а в Хамбург, с шестнадесет албума и над 5 милиона продадени копия, Running Wild се нареждат сред легендите на рок сцената в Европа. Бандата е известна с това, че никога не следва музикалните тенденции, музиката им е сурова, неподправена и безкомпромисна. „Ние сме автентични, защото залагаме на истински инструменти, а не експериментираме със синтезатори или други подобни“, споделят от групата. Тридневният билет за второто издание на Midalidare Rock е на цена от 100 лева. След обявяване на третия хедлайнер пропуските ще са на цена от 120 лева. Деца до 12 години влизат безплатно.", "date": "2019.11.19", "title": "Running Wild идват за пръв път в България"}
{"url": "https://www.monitor.bg:443/bg/a/view/slovenski-talant-izprevari-lebron-djejms-181218", "text": "Младата словенска звезда в НБЛ Лука Дончич подобри постижение на един от най-добрите баскетболисти в света Леброн Джеймс. Дончич записа шестия си трипъл-дабъл в 13 мача от началото на сезона при победата на неговия \"Далас\" срещу \"Сан Антонио\" със 117:110. Гардът реализира впечатляващите 42 точки, 11 борби и 12 асистенции срещу \"Спърс\". Талантливият словенец стана най-младият играч в историята на лигата след Леброн Джеймс, който прави подобно постижение с отбелязани поне 40 точки. В деня на мача Лука Дончич е на 20 години и 263 дни, а Джеймс записва 40 точки, 10 борби и 10 асистенции на 9 април 2005 г., когато е на 20 години и 100 дни. Самият Леброн не остана равнодушен към резултата на младока и му отдаде дължимото с думите: \"Опитах се да ви предупредя за Лука\". Словенският национал пък е споделял, че именно 34-годишният Леброн Джеймс е един от идолите му и е опитвал да му подражава като дете. \"Всеки ден има някакви статистики, за които не знаеш. Всъщност е страхотно\", коментира Дончич. \"Това момче може да прави всичко, което пожелае на баскетболния терен. Просто е феноменален\", сподели треньорът на \"Далас\" Рик Карлайл.", "date": "2019.11.19", "title": "Словенски талант изпревари Леброн Джеймс"}
{"url": "https://www.monitor.bg:443/bg/a/view/uvolnen-shofior-okrade-rezervni-chasti-ot-depo-181215", "text": "Уволнен за несправяне с работата шофьор е бил задържан за кражба на резервни части от тролейбусното депо в Стара Загора. Сигналът за липсващи над 160 графитни вложки от 7 тролейбусни коли е бил подаден във Второ РУ „Полиция“ на 18 ноември, в хода на проверката броят на задигнатите части достигнал около 260. Според специалистите тези вложки не могат да бъдат използвани за друга цел, нямало и как да се продадат на дребно, стойността на кражбата е за около 500  лв. Задържан е 24 – годишен доскорошен служител, който върнал задигнатите части,при обиска в дома му били намерени и други, откраднати вещи на „Тролейбусни и автобусни превози“ ЕООД. Тепърва ще се изяснява как крадецът е проникнал в охраняваното денонощно от пазачи депо, прегледът на записите от охранителните камери не е установил присъствието му там през нощта. Не било изключено мъжът да е влязъл с някой от тролеите скрит помежду седалките. Само бързата реакция на водачите е предотвратила спирането на обществения транспорт в Града на липите за неопределено време.  ", "date": "2019.11.19", "title": "Уволнен шофьор окрадe резервни части от депо"}
{"url": "https://www.monitor.bg:443/bg/a/view/turski-kompanii-prouchvat-vyzmojnostite-za-investicii-u-nas-181222", "text": "Близо 1 млрд. евро са турските инвестиции в България, а само за първото полугодие на 2019 г. турски компании са инвестирали 23 млн. евро у нас. Това заяви министърът на икономиката Емил Караниколов при откриването на Форум „България - инвестиционна среда“, на който участието взеха над 150 представители на турски компании. Събитието е част от посещението на представители на Световния турски бизнес съвет (DTİK) в страната ни и бизнесмени от секторите машиностроене, транспорт и логистика, електроника, електротехника, автомобилостроене, туризъм и др. Икономическият министър подчерта предимствата на България като инвестиционна дестинация и посочи, че в последните години се отбелязва стабилен икономически ръст, както и че страната ни е лидер в региона по финансова стабилност, макроикономическо развитие и състояние на кредитния рейтинг. „България е сред страните с най-ниски данъчни ставки в Европа и се отличава с най-ниските оперативни разходи в ЕС“, изтъкна той и допълни, че активно се работи развитието на индустриалните зони в цялата страна и инвестиране в образованието. По думите му отчита се ръст на износа и на Брутния вътрешен продукт, а стоките които се изнасят от страната са с висока добавена стойност, което подобрява конкурентоспособността на икономиката. „Съществува потенциал за привличане на инвестиции в области, в които имаме конкурентни предимства като производство на части и компоненти за водещи световни производители на автомобили, иновации, информационни технологии и телекомуникации, машиностроене, електроника и електротехника, химическа и фармацевтична промишленост, както и проекти за изграждане и модернизиране на транспортната инфраструктура“, допълни Караниколов. Световният турски бизнес съвет (DTİK) е основан на 26.12.2007 г. като част от Съвета за външноикономически връзки (DЕİK).DTİK има за цел да обедини всички малки и разпръснати мрежи на турски предприемачи и успешни турски професионалисти, които са постигнали достатъчно високо ниво и достъп до процесите за взимане на решения в големи международни компании в чужбина. DTİK е единственият бизнес съвет със специално предназначение, и структура. Обединява на цялата турска бизнес общност, бизнес асоциации, фондации и други подобни турски организации от шест региона под една платформа – Америка, Европа, Евразия, Балкански полуостров, Азиатско-Тихоокеански и Африка-Близък изток-Персийски залив – общо 75 страни. Основната цел на DTİK е да увеличи и активизира търговските и икономическите отношения между турската бизнес общност, която осъществява дейност извън Турция.", "date": "2019.11.19", "title": "Турски компании проучват възможностите за инвестиции у нас"}
{"url": "https://www.monitor.bg:443/bg/a/view/a1-zapochva-da-predlaga-smartfona-lenovo-a6-note-181220", "text": "Новият смартфон Lenovo A6 Note вече е наличен в търговската мрежа на А1. Моделът може да бъде закупен в магазините на телекома или онлайн на a1.bg за 1,99 лева на месец или за 29,99 лева в брой с план A1 One Unlimited 5XL. Lenovo A6 Note притежава изчистен и елегантен дизайн, следвайки тенденциите на пазара. Дисплеят е с големина от 6.09 инча, със съотношение на страните от 19.5:9. Екранът е IPS LCD с HD+ резолюция, като спрямо екрана той заема 88% от корпуса на устройството. В горната част на дисплея се намира минималистичен отвор с капковидно изрязване, като в него е разположена 5 MP селфи камера. Тя разполага с функции, поддържани от изкуствен интелект, сред които е режимът AI Beauty. Двойната камера, разположена на задния панел, включва 13 MP (f/2.0) основен сензор, който заснема изображения с добри детайли, контраст и светлина. Втората камера представлява 2 MP (f/2.4) сензор за дълбочина, като с нейна помощ се добавя „боке” ефект към изображенията. Задната камера разполага с AI функции, поддръжка на HDR технология, режими за снимане на панорамни и портретни изображения, автофокус и режим за заснемане на видео във FHD резолюция с до 30 кадъра в секунда. Lenovo A6 Note включва още осемядрен процесор Mediatek MT6762 Helio P22, изграден по 12-нанометрова архитектура и 3 GB оперативна памет. Функциите с изкуствен интелект, които чипсетът предоставя, оптимизират процесите и спомагат за енергийната ефективност на смартфона. Хардуерът се допълва от памет за съхранение от 32 GB, както и PowerVR GE8320 графичен процесор, осигуряващ по-гладко гледане на видео и играене на игри. Паметта за съхранение може да се увеличи с microSD карта до 256 GB. Тя може да се постави в един от трите слота, с които моделът разполага. A6 Note е оборудван с голяма батерия с капацитет от 4 000 mAh, с функция за бързо зареждане с до 10 W. Според производителя тя осигурява достатъчен заряд за двудневна работа само с едно зареждане. Смартфонът притежава функция за лицево разпознаване и сензор за пръстови отпечатъци, който е разположен на задния панел на модела. Lenovo A6 Note работи с операционна система Android 9 Pie, която предоставя редица функции за персонализация и удобство в полза на потребителите.", "date": "2019.11.19", "title": "А1 започва да предлага смартфона Lenovo A6 Note"}
{"url": "https://www.monitor.bg:443/bg/a/view/sredno-po-6689-leva-shte-struva-budjet-2020-na-vseki-bylgarski-danykoplatec-181202", "text": "Средно 6689 лв. ще струва сметката на правителството за 2020 г. на всеки български гражданин. Това показват данни ИПИ. Най-голям е делът на пенсиите (по 1518 лв.), следвани от здравеопазването (по 822 лв.) и образованието (по 769 лв.). Челната петица се допълва от социалните помощи и транспортът, които общо ще струват по 1119 лв. на всеки отделен българин, плащащ данъци. Най-евтини излизат лихвите по стари дългове - по едва 94 лв. След тях са културата и спортът (по 112 лв.). Старите сметки или дългове общо ще струват по 3300 на българския данъкоплатец. който да го направи по-прозрачен. Около това мнение се обединиха експерти от Института за пазарна икономика (ИПИ) по време на дискусия. Днес от ИПИ представиха своя алтернативен бюджет за по-високи доходи. В него част от заложените приоритети на парите за 2020 г. се изместват и се поставя акцент върху ефективността на разходите. В плана на МФ за следващата година основни приоритети са образованието, здравеопазването и отбраната. Някои от сферите ще видят увеличени средства, а заетите в тези сектори - по-високи заплати. От ИПИ подкрепиха увеличаването на заплатите в публичния сектор, по-специално на педагозите, но изтъкнаха, че е важно да се направи сериозно преструктуриране на публичната администрация, при която за последните 3 години не е имало мерки за свиване. Друга реформа, която те предложиха, е създаването на буфер. “Има нагласа и очакване, че не всичко се развива добре в световната и европейската икономика и това ще се отрази и на България”, коментира главният икономист в ИПИ Лъчезар Богданов. Той предупреди, че и ако има пренаписване на правилата, то това ще засегне всички, страните ще трябва да се адаптират, особено тези в Еврозоната. Възможните негативни ефекти за България са забавяне на ръста на доходите, свиване на износа, ограничаване на инвестиционната активност и съкращаване на работните места. Има вероятност и за повече лоши кредити на засегнати предприятия, а доверието и потреблението на потребителите може също да спадне. “Не разглеждаме някакъв катастрофичен сценарий и резултати като тези от кризата от 2008 г.”, успокои обаче Богданов. Той изтъкна, че България е догонваща страна и като такава е част от голям пазар. “Това са дългосрочни трендове, които не е задължително да бъдат спрени от някакво влошаване на конюнктурата”, каза още Богданов. “Трябва да се постави приоритет върху ефективността на разходите, тоест постигане на поставените цели на политиките, както и увеличаване на частните инвестиции в публичните услуги”, завърши главният икономист в института. Той цитира и доклади на Сметната палата, която вижда проблеми при изпълнението на поставените цели, необосновани разходи, липса на квалифициран персонал и липса на контролни механизми. “За поредна година се внася един бюджет, а се води друг дебат - тази година това е дебатът за болничните и за втората пенсия, така се убиват теми, за които трябва да говорим през седмицата”, каза Петър Ганев от ИПИ. Той повдигна въпросът за намаляването на данъци, което не се е случвало отдавна. Затова и въпреки, че проектът на МФ предвижда да няма промяна в данъчната система, от ИПИ предложиха данъците да намалеят, а други да се премахнат като например отпадане на облагането на дивидентите, лихвите и застрахователните премии. Освен това от ИПИ поискаха и да се премахнат някои данъчни облекчения като в същото време предупредиха, че въпреки липсата на промяна на данъците в бюджета, е “Най-вероятно ще видим вдигане на местните данъци през 2020-2021 г. Причина за това е, че те се вдигат обикновено след избори, както стана и през 2016-2017 г.”, каза Ганев. Като други условия това да се случи, експертът изтъкна липсата на средства, както и желанието да се постигне ефект в първите години на мандата. Затова от ИПИ предложиха 2% от подоходното облагане да постъпва в общините като бюджет. Тези 2% ще се равняват на 876 млн. лв., които биха позволили да се направи качествена промяна в разпределението на изравнителната субсидия и за разпределението на субсидията за капиталови разходи. При осигуряването от ИПИ предложиха да се направят промени, които да дадат повече свобода и избор на гражданите. Така 2% от здравните осигуровки ще отиват към частни дружества. “През последните години много се говореше за реформа при здравеопазването, за да се разбие монопола на Здравната каса, но накрая нямаше резултат - нито има реформа, нито има план за реформа”, оплака се Ганев. Той допълни, че това е сфера, която в момента е най-податлива и отворена за реформи. “За пръв път се предлага бюджет, който да е баланисиран, въпреки че през последните 2-3 години имаме излишък”, допълни икономистът. Той коментира, че въпреки това очакванията са “Интересно е какво ще се случи през декември, за да се стигне до дефицит, след като самолетите вече са платени и все още сме на излишък”, каза експертът. Той прогнозира, че се окачват сериозни харчове, за да се постигне заложеното в ревизията на бюджета. По време на дискусията присъства и Любимир Дацов от Фискален съвет, който похвали ИПИ за наблягането на ефективността. От АИКБ пък коментираха, че този бюджет все пак има и добри страни, а именно запазването на данъчния модел, добра макроикономическа рамка и реалистични прогнози за пазара на труда.", "date": "2019.11.19", "title": "Средно по 6689 лева ще струва \"Бюджет 2020\" на данъкоплатец"}
{"url": "https://www.monitor.bg:443/bg/a/view/izkluchvat-roman-polanski-ot-drujestvoto-na-frenskite-kinodejci-181209", "text": "Роман Полански ще бъде предложен за изключване от Дружеството на френските автори, режисьори и продуценти. Това съобщи председателят на организацията Пиер Жоливе. Той обясни, че това се очаква да се случи идната пролет по време на общото събрание на Дружеството. До искането Полански да бъде изключен от редиците на над 200-те кинодейци в организацията се стигна заради новите обвинения в сексуално посегателство срещу режисьора. Те касаят случай от 1975 г., като за събитията от преди 44 години проговори фотографката Валентин Моние. Административният съвет на дружеството вече е гласувал и е въвел нови мерки за изключването на негови членове, чиито имена се свързват с нарушения от сексуално естество. Въпреки обвиненията и дори   - „Офицер и шпионин“, лентата се изстреля до върха на боксофиса в страната. За нея са били продадени над 386 хиляди билета в 545 киносалона.", "date": "2019.11.19", "title": "Изключват Роман Полански от Дружеството на френските кинодейци"}
{"url": "https://www.monitor.bg:443/bg/a/view/borisov-nosi-pushka-unikat-na-trymp-181223", "text": "Премиерът Бойко Борисов разкри какъв подарък ще подари на американския президент Доналд Тръмп по време на визитата си във Вашингтон на 25 ноември. Министър - председателят ще занесе пушка - уникат на дъжравния глава на САЩ, стана ясно от негово изказване след като провери как върви строежа на обходното шосе на Габрово. Именно от там ще бъде и подаръка. \"За президента Тръмп един от заводите в града ще направи специална ловна пушка и ще я подарим от името Габрово. Пушката ще бъде уникат.“, каза Борисов Новината за посещение за Борисов във Вашингтон бе съобщена по-рано този месец от Белия дом.", "date": "2019.11.19", "title": "Борисов носи пушка уникат на Тръмп"}
{"url": "https://www.monitor.bg:443/bg/a/view/razbiha-banda-za-proizvodstvo-falshivi-dokumenti-i-banknoti-181224", "text": "Шестима души са задържани за участие в организирана престъпна група за изработване на фалшиви документи и парични знаци. Арестите са извършени на 15 ноември по време на операция на ГДБОП на територията на София град, Варна и Кюстендил, съобщиха говорителят на Специализираната прокуратура Сийка Милева и заместник-директорът на ГДБОП ст. комисар Стоян Темелакиев на брифинг. Действията по разследването започнали през февруари 2019 г. след получена оперативна информация за лица, предлагали за продажба неистински документи. Всички членове на бандата са с дълги криминални досиета – трима от тях са излежавали присъди, а единият от тях е бил в затвор в Германия за фалшиви банкноти. Част от тях изпълнявали ролята на куриери в престъпната схема. Извършени са претърсвания на 12 адреса, 7 моторни превозни средства и 11 обиска, в рамките на процесуално-следствените действия е установено помещение в двор на автосервиз, обособено за работилница на фалшификатите. Иззети са голямо количество готови неистински документи, топъл печат с изображението на герба на България, на електронните носители са открити печати на всички 28 областни дирекции, както и фалшива банкнота от 100 евро. Изготвяни са дипломи за основно, средно и висше образование, лични карти, шофьорски книжки и паспорти и др. Цените варирали според нужния документ – за международен паспорт и лични карти сумата била 600 лева, за шофьорска книжка – 300 лева, диплома за основно образование – 180 лева, за средно – 250 лева, а за висше – до 650 лева, а неистински акт за раждане достига до 150 лева. Основните клиенти били от Северна Македония, Албания и Косово, а от услугата са се възползвали и каналите за трафик на мигранти. Според разследващите изработката на фалшивите документи била толкова качествена, че само специалист би могъл да ги различи от оригиналните. Задържаните са привлечени като обвиняеми, на трима от тях Специализираният съд е наложил мярка „задържане под стража“, един е под „домашен арест“ заради влошено здравословно състояние, а на друг е наложена мярка „парична гаранция“.", "date": "2019.11.19", "title": "Разбиха семейна банда за документи и пари - менте (ВИДЕО + СНИМКИ)"}
{"url": "https://www.monitor.bg:443/bg/a/view/zamshef-na-parlamenta-stana-poslanik-na-bibliotekarite-181211", "text": "Почетното звание „посланик на библиотеките“ получи зам. председателят на НС Емил Христов, който за пореден път дари нови книги на старозагорската регионална библиотека „Захари Княжески“. Дарението е от 16 тома на обща стойност 500 лв, сред заглавията са биографиите на руския президент Владимир Путин, съпругата на президента Обама Мишел и на Нитцше,“Илюзии“ на Тило Сарацин и двата тома „Розата на Балканите“ от проф. Иван Илчев. Отличието на Българската библиотечно информационна асоциация съществува от 2013 година, сред неговите носители са няколко десетки радетели за каузата на българската книжовност,миналата пролет то бе връчено и на председателката на парламента Цвета Караянчева. От началото на тази година РБ „Захари Княжески“ е връчила свидетелства за дарения на 141 души, над 1 000 са придобитите по този път заглавия , коментира директорът на културния институт Надежда  Груева. Библиотеката, където работят 33 души  разполага с 430 000 единици: книги, периодични издания, СД, грамофонни плочи, географски карти и други. Над 2 000 са редките и ценни книги, отпечатани преди 1876 година или с автографи на авторите им се съхраняват във фондовете на съществуващата вече 65 години „Захари Княжески“. Сред най-старите е „Разговорник греко – българский  : За ония които желаят греческий язык, да се научат при когото и една кратка болгарска история приложи се“ на  Христаки Георгиев Павлович, издадена през 1835 г. в Белград.Томчето е било закупено от колекционер и може да се използва само в читалнята.Повечето от старопечатните издания са придобивани чрез дарения, само през последните пет-шест месеца са постъпили над 30 книги с автографи. В традиция се е  превърнало след всяко представяне на новоизлязла книга тук в хранилището да постъпва бройка от нея, създадена е и уникална колекция , в която фигурират книгите на почти всички съвременни автори от Града на липите и региона, сред тях са и 14-те стихосбирки на поета Таньо Клисуров. Неотдавна  библиотеката е попълнила фонда си с четири книги на един от българските журналисти – доайени Георги Пенчев, който в младостта си е работел в местния вестник „Септември“.", "date": "2019.11.19", "title": "Замшеф на парламента стана посланик на библиотекарите"}
{"url": "https://www.monitor.bg:443/bg/a/view/pozvoliha-na-tejlyr-suift-da-pee-na-amerikanskite-muzikalni-nagradi-181205", "text": "Въпреки че , бившата й звукозаписна компания пусна изявление, че й позволява да изпълни медли от хитовете си на предстоящата церемония за Американските музикални награди. Преди дни поп звездата се оплака в социалните медии, че ръководителите на стария й лейбъл Скутър Браун и Скот Борчета, които държат правата за повечето й записи, се опитват да блокират изпълнението й по телевизията. В отговор, Борчета и Браун пуснаха съвместно изявление. В него се посочва, че никой от представляваните от тях артисти не се нуждае от одобрение от лейбъла за изпълнения на живо по телевизията, в това число на предстоящите Американски музикални награди. Припомняме, че отличията ще бъдат връчени на 24 ноември на церемония в театър \"Майкрософт\" в Лос Анджелис. По време на шоуто Суифт ще бъде почетена като изпълнител на десетилетието. С най-много номинации за Американските музикални награди - седем на брой, може да се похвали рапърът Пост Малоун.", "date": "2019.11.19", "title": "Позволиха на Тейлър Суифт да пее на Американските музикални награди"}
{"url": "https://www.monitor.bg:443/bg/a/view/stoltenberg-es-ne-moje-da-zamesti-nato-181206", "text": "Европейската сигурност зависи от евроатлантическото единство, ЕС не може да замести НАТО. Това заяви генералният секретар на пакта Йенс Столтенберг   преди среща на външните министри от алианса. Той също съобщи, че следващата седмица ще посети Париж, за да разговаря с президента на Франция Еманюел Макрон. Преди дни Макрон заяви, че НАТО е \"в мозъчна смърт\". Столтенберг посочи, че в НАТО не за първи път има различия, но силата на организацията е в това, че различията винаги са били преодолявани с обсъждане. Стореното в последните години показва силата на алианса, коментира Столтенберг. При 29 съюзници винаги ще има различия - политически, културни, поясни той. По неговите думи днес се наблюдават различия в оценката за събитията в Сирия. Според него съюзниците са единодушни, че Турция има основателни притеснения за своята сигурност. Столтенберг заяви и че Китай инвестира силно във въоръжение от най-ново поколение и това се отразява на сигурността на страните от НАТО. Ядрените способности на НАТО са най-голямата сила за сдържане, посочи той. Генералният секретар допълни, че ядрените сили на САЩ, включително разположеното в Европа въоръжение, са най-голямата гаранция за европейската сигурност. Няма противоречие между европейското и трансатлантическото единство. Едното не е за сметка на другото, коментира Столтенберг. Столтенберг съобщи, че външните министри от НАТО ще обсъдят отношенията с Русия и Китай, енергийната сигурност, въпросите за оръжейния контрол. “За първи път НАТО ще развива космическа програма, това е изключително важно“, заяви Столтенберг. Генералният секретар поясни, че НАТО няма да въоръжава космоса, но следва да е в готовност да защити разположените в орбита технически средства, които осигуряват нормалното всекидневие. Космосът е все по-важен за военните дейности, допълни той. Столтенберг отказа да каже при какви обстоятелства в космоса НАТО може да пристъпи към задействането на чл. 5 от Вашингтонския договор за съвместна защита. По повод окончателното ратифициране на протокола за присъединяването на Северна Македония към алианса той съобщи, че остава още много малко. По неговите думи процесът няма да завърши в следващите дни, но изрази очакването Северна Македония да се присъедини към НАТО в първите месеци на следващата година.", "date": "2019.11.19", "title": "Столтенберг: ЕС не може да замести НАТО"}
{"url": "https://www.monitor.bg:443/bg/a/view/hyrvatskite-uchiteli-izlizat-na-nacionalen-protest-181204", "text": "Учителите в Хърватия започнаха днес национална стачка, заяви лидерът на един от главните профсъюзи на учителите по повод засилването на техните протестни действия, целящи да заставят правителството да започне преговори по исканията им за увеличение на заплатите, предаде Ройтерс. Учителите в основните и средни училища започнаха стачката на 10 октомври, но организираха протестните действия по такъв начин, че в някои дни часовете се отменяха в цялата страна, а в други протестът бе само в някои райони. Тъй като правителството игнорира нашите искания, ние решихме да променим нашия подход, да ускорим целия процес и да заставим правителството да седне с нас и да води преговори, заяви Бранимир Михалинец от Профсъюза на учителите в средните училища. Преподавателите настояват за увеличение на възнагражденията от над 6 процента, изтъквайки, че заплатите им изостават от други в публичния сектор. Правителството казва, че стачката не е оправдана, след като то обяви миналия месец увеличение на заплатите от 6,12 процента от идната година за всички служители в публичния сектор. Сега става въпрос за борба за по-високи заплати, но също за достойнството на нашата професия. Ние подготвяме голямо протестно събиране на централния площад в Загреб на 25 ноември, заяви Михалинец пред репортери.", "date": "2019.11.19", "title": "Хърватските учители излизат на национален протест"}
{"url": "https://www.monitor.bg:443/bg/a/view/testvat-dejstvijata-pri-avarija-v-aec-kozloduj-181214", "text": "Днес започна двудневното Национално пълномащабно учение „Защита 2019“. Целта на тренировката е проверка на действията на Единната спасителна система при технологична авария в АЕЦ „Козлодуй“. Ръководител на Националния щаб, сформиран в рамките на учението, е министърът на вътрешните работи Младен Маринов. В работата на шаба участват представители на всички държавни структури, ангажирани с конкретни действия при въвеждане на на Външния авариен план на АЕЦ „Козлодуй“. Пълномащабното учение ще се проведе в рамките на два дни, като днес е щабната му част, а утре ще бъдат проиграни ситуации на територията на областите София-град, Монтана, Враца и Плевен. Тренировката на всички структутри на Единната спасителна система се наблюдават от представители на Междунродната агенция за атомна енергия, Беларус Украйна и Русия, както и на посолствотото на Япония у нас.  Според сценария на учението, на 19 ноември, около 9 часа, в Националния оперативен център на ГДПБЗН-МВР е получено съобщение от АЕЦ „Козлодуй“ за възникнала технологична авария - паднал транспортен контейнер с отработено ядрено гориво от 30 метра височина, късат се шест от шпилките на капака и се получава отвор между деформирания капак на контейнера и корпуса му. При удара ремаркето се разрушава и парчета от него повреждат външната врата на транспортния коридор. Аварията е класифицирана като обща. На по-късен етап се предприемат действия за укриване и евакуация на населението. В условията на непрекъснато усложняваща се обстановка спасителните екипи подпомагат херметизирането на сгради в района и организират провеждането на медицински профилактики.", "date": "2019.11.19", "title": "Тестват действията при авария в АЕЦ \"Козлодуй\""}
{"url": "https://www.monitor.bg:443/bg/a/view/sypruzi-sa-zadyrjani-za-ubijstvoto-na-myj-v-burgas-181207", "text": "Съпруг и съпруга са задържани за убийството в бургаския квартал „Долно Езерово“, заяви главният секретар на МВР Ивайло Иванов. След полученият сигнал снощи органите на реда направили оглед на местопрестъплението, а днес имало и повторен. Разследващите не изключват причината за убийството да е случайна стрелба. Все още не е ясно дали използваното оръжие е ловно или не. Открито е тялото на млад мъж, прострелян в гърдите. Сигналът е подаден снощи около 18 часа. Районът е бил отцепен, извършен е оглед на местопроизшествието. Констатирано е, че тялото на мъжа е с огнестрелна рана в гърдите. \"Имаме две задържани лица, които са съпруг и съпруга. Най-вероятно става въпрос за убийство, защото има огнестрелна рана с вход – изход\", заяви главният секретар на МВР Ивайло Иванов. От МВР на този етап отхвърлят версията за любовен триъгълник. Работата по случая продължава.", "date": "2019.11.19", "title": "Съпрузи са задържани за убийството на мъж в Бургас"}
{"url": "https://www.monitor.bg:443/bg/a/view/korav-amerikanec-na-pytja-na-tervel-pulev-181208", "text": "Корав американски боксьор застава на пътя на Тервел Пулев по време на подготвяната гала вечер в Пловдив. По-малкият брат от фамилията Пулеви ще излезе срещу Дешон Уебстър на 14 декември в зала \"Колодрума\", а не с конгоанеца Илунга Макабу, какъвто вариант се коментираше преди дни. Залогът е интерконтиненталната титла в полутежка категория на световната боксова асоциация - WBA. Това е една от големите организации, които дават международно призната световна титла. Очаква се в ъгъла на Тервел за 15-ия му двубой в професионалния бокс, да е и по-големият му брат Кубрат Пулев, който ще бъде негов секундант. Седмица по-рано Кобрата трябва да пътува до Саудитска Арабия, за да изгледа на живо реванша между Анди Руис и Антъни Джошуа. Евентуално победа ще подобри значително ранкинга на Тервел Пулев в категорията. Българинът вече има 14 успеха на професионалния ринг. За последно Пулев се боксира срещу Кай Курзава в Германия след 7-месечна пауза заради контузия на ръката. 36-годишният Тервел е доста по-напред в ранглистата на авторитения сайт boxrec.com спрямо бъдещия си опонент. Българинът е поставен на 78-а позиция, а Уебстър на 145-о място. Билетите за събитието вече са пуснати в продажба на eventim.bg, като ценовите категории са 20, 30 и 40 лева. Има и ВИП пропуски на цена от 100 лева. \"Тервел за първи път ще оглавява галавечерта, така че ще бъде незабравимо шоу\", обеща мениджърът Ивайло Гоцев, който е ангажиран с организацията и провеждането на зрелищното събитие в Пловдив. 28-годишният Дешон Уебстър има 16 мача в кариерата си, като всички са проведени на територията на САЩ. Спечелил е 12, а шест от победите му са с нокаут. Американецът има две равенства на сметката си и две загуби, едната от които с нокаут. Любопитното е, че точно последните му два двубоя приключват наравно. Това се случва през август срещу Ал Сандс и през септември срещу Денис Морис. Пораженията на Уебстър са от 2017 година от Али Ахмедов и през 2018 година от Стивън Нелсън. До първата си загуба американецът записва серия от девет поредни победи.", "date": "2019.11.19", "title": "Корав американец на пътя на Тервел Пулев"}
{"url": "https://www.monitor.bg:443/bg/a/view/ot-utre-se-vyvejda-zimnoto-poddyrjane-na-republikanskite-pytishta-181212", "text": "Със заповед на председателя на Управителния съвет на Агенция „Пътна инфраструктура“ Георги Терзийски от утре - 20 ноември, се въвежда зимното поддържане на републиканската пътна мрежа, съобщиха от АПИ. В тази връзка пътната агенция призовава шофьорите, ако досега не са подготвили автомобилите за пътуване при зимни условия да го направят, тъй като от следващата седмица се очаква застудяване и по високопланинските райони е възможно дъждовете да преминават в сняг. В поддържането на 20 000 км републикански пътища през зимните месеци ще участват около 3000 снегопочистващи машини - снегорини, техника за разпръскване на пясък и т. н. Към момента по опорните пунктове са близо 1800 машини. В края на октомври АПИ провери готовността на пътноподдържащите фирмите за предстоящия зимен сезон 2019/2020. Осигурени са над 83 хил. т сол, 112 хил. т пясък, 3 340 т химически материали за обработване на пътната настилка на републиканските пътища, за да се осигури безопасното пътуване на шофьорите. Пътноподдържащите фирми продължават с доставките за предстоящия зимен сезон. На директорите на 27-те областни пътни управления е разпоредено да следят прогнозите по райони и със завишено внимание да предприемат необходимите действия за обработка на настилките във високопланинските райони и проходите, където има предпоставки за хлъзгавост и заледявания по усойните места. Необходимо е шофьорите да карат внимателно, със съобразена скорост, да спазват правилата за движение, необходимата дистанция и да не предприемат резки маневри. Всички граждани и транспортни фирми могат да получават информация за актуалната пътна обстановка и зимното поддържане на републиканската мрежа от интернет страницата на АПИ – www.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2019.11.19", "title": "От утре се въвежда зимното поддържане на републиканските пътища"}
{"url": "https://www.monitor.bg:443/bg/a/view/jena-postrada-pri-verijna-katastrofa-zaradi-ne-sprjal-na-stop-181195", "text": "Жена е пострадала при верижна катастрофа в понеделник, причинена от самонадеян шофьор, не спрял на знака“Стоп“. Инцидентът е станал на кръстовището между пътя Пазарджик-Белово и Септември-Варвара. 54-годишният Й.Т. от София управлявал лек автомобил „Сеат“. Водачът не спрял на знак „Стоп“ и отнел предимството на движещ се по главния път друг „Сеат“, управляван от И.Л.- 20-годишен жител на пазарджишкото село Сарая. В резултат на удара едното от возилата се завъртяло и ударило спрял „Фолксваген“ с водач Н.С.- 33г. от септемврийското село Лозен. При верижната катастрофа е пострадала пътуващата в първия лек автомобил „Сеат“  М.А.- 46г. от Перник. Жената е транспортирана и настанена в МБАЛ-Пазарджик, но в състояние извън опасност за живота. На мястото е извършен оглед от дежурна група при Районното управление на МВР в Септември, образувано е дознание.", "date": "2019.11.19", "title": "Жена пострада при верижна катастрофа заради не спрял на “Стоп“ "}
{"url": "https://www.monitor.bg:443/bg/a/view/petyr-vylchanov-i-kristina-grozeva-gotvjat-triumf-dogodina-181176", "text": "Успешното режисьорско дуо Петър Вълчанов и Кристина Грозева наливат основи на следващия си проект. Това съобщиха от екипа на творческия тандем, след като той за пореден път си завоюва награди от международен филмов фестивал, този път призовете са от 20-ото издание на кинофорума във френския град Арас. От събитието последната лента на Вълчанов и Грозева - „Бащата“ си тръгна с Гран При за най-добър филм, наградата на критиката и наградата на младото жури. Отделно, екипът спечели и финансова подкрепа за следващия си филм, който е с работно заглавие „Триумф“. Проектът се очаква да влезе в продукция в края на следващата година. Междувременно българската премиера на „Бащата“ също предстои. След като през последните месеци заглавието се разписа с десетки отличия от фестивали по света, включително взе и Кристалния глобус от Карлови Вари, то ще се впише и в родния киноафиш. Това се очаква да се случи през месец април 2020 г.", "date": "2019.11.19", "title": "Петър Вълчанов и Кристина Грозева готвят „Триумф“ догодина"}
{"url": "https://www.monitor.bg:443/bg/a/view/sos-vika-shefovete-na-sofijskoto-parno-na-kilimcheto-181193", "text": "Ръководството на \"Топлофикация София\" ще бъде изслушано от Столичния общински съвет (СОС) за това как е осигурен новият отоплителен сезон, стана ясно на последното заседание на съвета. Новоизбраните общински съветници ще искат да чуят и какви са плановете за бъдещо развитие, тъй като СОС е принципал на дружествата от общинската икономика. Във връзката във връзка с оставката на директора на „Топлофикация-София“ инж. Кремен Георгиев, новият председател на постоянната Комисия по икономика и собственост в СОС Николай Стойнев, поясни, че приемането на оставката е изцяло в правомощията на Надзорния съвет на дружеството, както и да назначи изпълняващ длъжността директор. Стойнев обаче напомни, че основните задължения на столичното парно са към „Булгаргаз“. „Винаги, особено в есенния период, има определена сума задължения, които „Топлофикация“ дължи на „Булгаргаз“. С изравнителните сметки част от тези задължения се покриват. Но проблемът съществува и не може да се каже, че е решен напълно. СОС, заедно с ръководството на дружеството ще работи, за да търси решение на тези проблеми“, поясни още Николай Стойнев пред медиите.", "date": "2019.11.19", "title": "СОС вика шефовете на софийското парно на килимчето"}
{"url": "https://www.monitor.bg:443/bg/a/view/lyv-othranjava-chasten-dom-v-nigerija-181196", "text": "Двугодишен лъв е открит от специализирана оперативна група в жилищна сграда, разположена срещу училище в най-големия нигерийски град - Лагос. Смята се, че той е бил вкаран в сградата преди около два месеца. Величественото животно било успокоено в понеделник и прехвърлен в зоопарка Bogije Omu в гр. Леки, заяви пред Би Би Си ръководителят на екипа на оперативната група Инка Егбееми. Собственикът на животното е бил призован да се яви в полицията преди края на деня или ще бъде арестуван.  От Държавното звено за санитарна безопасност и специални нарушения в Лагос открили лъва, след като жителите подали петиция до министерството на околната среда.", "date": "2019.11.19", "title": "Лъв отхранява частен дом в Нигерия"}
{"url": "https://www.monitor.bg:443/bg/a/view/prodajbite-na-novi-koli-prez-oktomvri-v-es-nagore-s-8-6-na-sto-u-nas-s-9-2-181198", "text": "Продажбите на автомобили в ЕС са се увеличили с 8,6% през октомври - най-високото октомврийско равнище от 2009 г., благодарение на силното търсене в Германия и Франция, съобщава Европейската асоциация на автомобилните производители (ЕААП - ACEA), цитирана от „Ройтерс“. Новите регистрации миналия месец са се повишили до 1,18 милиона в страните от ЕС според оповестените данни. За първите десет месеца на годината обаче се отчита спад на продажбите с 0,7% до 12,95 милиона заради затрудненията на автомобилопроизводителите да сертифицират новите автомобили по стандартите за емисии в новата Световна хармонизирана тестова процедура за леки автомобили (WLTP). Най-голям растеж на годишна основа имат продажбите в Германия (12,7%), Франция (8,7%), Италия (6,7 на сто) и Испания (6,3%), докато Великобритания отчита спад с 6,7 на сто, информира още ЕААП на сайта си. В България новите регистрации на автомобили през октомври са били 2798 или с 9,2 на сто повече на годишна основа. За първите десет месеца продажбите са достигнали 29 692 или с 2,4% повече спрямо същия период миналата година. Макар търсенето в ЕС да се е увеличило през септември и октомври само Германия (+3,4 на сто) сред големите европейски пазари отчита растеж от началото на годината. За периода януари-октомври пазарен лидер е Volkswagen с дял от 24,4% от общите продажби. Френските групи PSA и Renault са съответно на второ и трето място с дялове от 16,3% и 10,6%, следвани от Hyundai с 6,8% и Fiat-Chrysler с 6,4%.", "date": "2019.11.19", "title": "Продажбите на нови коли през октомври в ЕС нагоре с 8,6 на сто, у нас - с 9,2%"}
{"url": "https://www.monitor.bg:443/bg/a/view/500-t-radioaktivni-otpadyci-ot-aec-a-dezaktivirani-za-poslednite-18-meseca-181199", "text": "За последните 18 месеца, от март 2018 г. до момента повече от 500 тона радиоактивни материали са фрагментирани и дезактивирани в изградения миналата година цех за намаляване на размерите и дезактивация (ЦНРД) на материалите от демонтажа на оборудването на 1-4 блок на АЕЦ \"Козлодуй\". Над 95% от тях са покрили нивата за безусловно освобождаване от регулиране. Това съобщи главният технолог в Специализирано поделение \"Извеждане от експлоатация\" в рамките на ДП РАО Момчил Казаков на семинар в София, който е на тема \"Управление на РАО и извеждане от експлоатация на ядрени съоръжения\". Момчил Казаков изтъкна, че при дезактивацията с машината за сухо бластиране се отчитат много добри резултати и се генерира малко количество вторични радиоактивни отпадъци. Проблемът обаче е, че дезактивацията в блока за химична дезактивация до този момент не дава добри резултати, защото генерира много такива отпадъци. Затова в момента се определят максималните нива на радиоактивно замърсяване, които да бъдат третирани в цеха и най-добрите рецептури за разтвори за химичната дезактивация. Извеждането на експлоатация на малките блокове трябва да завърши през 2030 г., припомни Казаков. От 2011. г. досега са демонтирани 44 707 т материали, освободени от регулиране са 34 361 т, посочи той.", "date": "2019.11.19", "title": "500 т радиоактивни отпадъци от АЕЦ-а дезактивирани за последните 18 месеца"}
{"url": "https://www.monitor.bg:443/bg/a/view/zadyrjaha-17-choveka-za-narkorazprostranenie-v-sofija-181203", "text": "Служителите на МВР задържаха 17 човека за наркоразпространение в столицата по време на мащабната акция на Главна дирекция за борба с организираната престъпност и Столична дирекция на вътрешните работи, проведена вчера. Групата, заловена по време на операцията, действала от поне година, заяви главният секретар на МВР Ивайло Иванов. Все още не е установен лидерът на бандата. При обиските са открити и иззети голямо количество пари и наркотици, допълни той. Арестуваните наркодилъри разпространявали наркотичните вещества предимно в заведения в столицата и в други големи градове. Някои от тях се занимавали с производство и разпространение, а други зареждали дилъри. Един от арестите се състоя днес на столичния бул. „България“. \"Става въпрос за мащабна група, занимаваща с наркоразпространение. Преди няколко месеца беше задържана голяма част от друга група над 20 човека. Тук става въпрос за група конкурентна на тази от преди няколко месеца, група, ръководена от лице, което медиите наричат Радо Ланеца. Текат десетки претърсвания. По моя информация задържани за 24 часа са над 10 души. Развиват дейност и продават навсякъде, където може да се изкарат пари. Фактът е, че тези групи тровят децата ни\", обясни заместник-главният прокурор Иван Гешев пред „Нова телевизия“", "date": "2019.11.19", "title": "Задържаха 17 човека за наркоразпространение в София"}
{"url": "https://www.monitor.bg:443/bg/a/view/v-hadjidimitrovo-roditeli-ne-puskat-decata-si-na-uchilishte-sled-otravjaneto-181201", "text": "  Само 3 от общо 70 деца са отишли заранта във вторник на училище, съобщи кметът на село Хаджидимитрово , община Тунджа Тодор Тодоров. Според него масовият отказ бил заради страха на родителите след случая на масово хранително отравяне в понеделник след консумация на обяда в столовата на средищното школо в съседното село Дражево. Всички пострадали са от ромската махала, тепърва ще се изяснява каква храна е била консумирана в домашна обстановка, имало сигнали, че е възможно да са ползвани продукти с изтекъл срок на годност, набавени от намиращо се в близост регионално сметище, коментира кметът.  Общо 28 деца на възраст от 7 до 14 години са били прегледани до полунощ на 18 ноември в спешното приемно отделение на ямболската МБАЛ „Свети Пантелeймон“, 22 са били хоспитализирани в инфекциозното отделение като клиничната картина недвусмислено показвала че става дума за хранително натравяне, уточни зам. директорът на медицинската дейност д-р Гърдева. Всички хоспитализирани  пациенти са вече стабилизирани, повечето са с придружител, коментира д-р Татаров от отделението , по думите му хлапетата обяснявали че всички са яли пилешка каша и супа с месо. Лично той няма обяснение защо симптоматиката е само при децата от Хаджидимитрово, при тях нямало натровени ученици от съседните три села. От РЗИ – Ямбол са назначили проверка на училището в Дражево и кухнята, където е бил приготвен обядът. Проверката в ОУ „Св. Св. Кирил и Методий“ в село Дражево установи известно разминаване с информацията, подадена от кмета на Хаджидимитрово: директорката на школото Марина Николова е категорична , че заранта в клас са влезли 20 от общо записаните 70 хаджидимитровчета. До към 11,00 часа тя не знаеше дали ще бъде предложен обяд на хлапетата, изчаквало се решението на санитарните инспектори, но храна имало доставена за всички. Според Николова всички натровени са от роднински семейства, живеели в съседни къщи и напълно възможно е да са хапвали от общо приготвена на село храна. В училищото ходят общо 103 деца от 4 съседни села.", "date": "2019.11.19", "title": "В Хаджидимитрово родители не пускат децата си на училище след отравянето"}
{"url": "https://www.monitor.bg:443/bg/a/view/lekarka-prodava-snimki-za-da-pomaga-na-bolni-deca-181189", "text": "Лекарка продава снимки благотворително за да помага на деца със здравословни проблеми. Д-р Нели Райкова организира втора поредна изложба със снимки от своите пътувания по света, които снимки продава.  Парите от тях дава за нуждите на децата от Дома за медико-социални грижи в град Дебелец. Последното и дарение е на стойност 829 лв. и включва детски масички и столчета и преносим инхалатор. В Дома, към който е насочила дарителската си дейност лекарката, живеят деца с различни здравословни проблеми. В него се предлага институционална дневна и почасова грижа за тях. Към Дома функционират 2 сектора: за ранна интервенция на уврежданията и за заместваща грижа, когато поради извънредни случки и събития се налага за децата да се полагат атернативни медицински грижи и обгрижване за определен период от време.", "date": "2019.11.19", "title": "Лекарка продава снимки  за да помага на болни деца"}
{"url": "https://www.monitor.bg:443/bg/a/view/nahapana-jena-osydi-sobstvenik-na-zlo-kuche-181187", "text": "Нахапана от зло куче жена осъди собственичката му да и плати 4500 лв.  Инцидентът станал на 26 юли 2018 г. в Горна Оряховица. Породистото четириного се разхождало н улицата само, без каишка и намордник. Внезапно то се нахвърлило върху минаващата край него жена, съборила я на земята и започнало да я ръфа ожесточено. В резултат на това пострадалата получила две рани на крака и една на ръката, и се наложило да бъде оперирана два пъти. След като се възстановила, завела съдебно дело срещу стопанката на кучето. В отговор последната опитала да се измъкне от отговорност, като твърдяла, че кучето е на сина, а самата тя нямала нищо общо с животното. Съдът обаче отсъжда в полза на ищцата, като само намалява предявения от нея иск от 5000 на 4500 лв.", "date": "2019.11.19", "title": "Нахапана жена осъди  собственик на зло куче"}
{"url": "https://www.monitor.bg:443/bg/a/view/nad-3000-dushi-za-10-dni-razgledaha-panagurskoto-zlatno-sykrovishte-v-rodnija-mu-dom-181188", "text": "Само за броени дни над 3 000 души са се насладили на тракийския култов сервиз, съобщиха от Историческия музей в Панагюрище. Уникалните 9 златни съда се върнаха в родния си град по случай 70-годишнината от откриването на съкровището от  бяха изложени преди седмица в специално изградената през 2012 година зала – трезор. Всеки един от оригиналните съдове бе поставен в отделна цилиндрична витрина с бронирано стъкло, а  посетите по ефектен начин със звук и светлина могат да си припомнят историята на панагюрското съкровище. Уникалният сервиз е изработен в малоазийския град Лампсак и се състои от девет златни съда с общо тегло 6, 100 кг. Открити са през 1949 г. в околностите на град Панагюрище от тримата братя Бейкови. Златният сервиз за пиене включва фиала (блюдо) и осем ритона (чаши) с различни зооморфни и антропоморфни форми. Съкровището е принадлежало на все още неизвестен тракийски владетел на племето одриси, управлявал в края на IV и началото на III в. пр. Хр.  За пета поредна година след споразумение с Министерството на културата тракийският шедьовър е изложен в Панагюрище в рамките на месец, а медодобивният комплекс“ Асарел Медет“ в лицето на тогавашния изпълнителен директор проф. д-р Лъчезар Цоцорков, вече покойник, финансира изработването на две златни реплики на съкровището-едната за Националния исторически музей и другата-за Историческия музей в Панагюрище. Деветте оригинални златни съда ще останат в родния си дом до 16 декември.", "date": "2019.11.19", "title": "Над 3000 души за 10 дни разгледаха Панагюрското златно съкровище в родния му дом"}
{"url": "https://www.monitor.bg:443/bg/a/view/razbiha-ofisa-na-predpriemach-partien-daritel-181200", "text": "Неизвестни лица са проникнали с взлом в офиса на строителния предприемач  Любомир Корцанов от Стара Загора, който се оказа сред най-крупните дарители на партия „Движение  ДА България“ с еднократната вноска от 100 000 лв за местните избори. Офисът се намира на партерния етаж на жилищна кооперация на улица „Васил Левски“ 30,преодоляна е била външната врата, която е с код за отключване, след което е била разпробита  бравата на блиндираната врата, установи репортерска проверка. На входа и в коридора към офиса не е имало охранителни камери, сигналът за проникването в „Левкион“ ЕООД е бил подаден малко преди 9,00 часа  от служители.В същата сграда, но няколко етажа по-нависоко  е жилището на старозагорският областен управител Гергана Микова, която от журналисти разбра за обира. Крупното дарение е било направено на 11 ноември, а вписването в регистъра на Сметната палата  е от 14 с.м.Собственикът на фирмата , 45 – годишният Любомир Петров Корцанов е записал, че те са приходи от търговска дейност.Той е едноличен собственик на общо 4 търговски дружества: „Левкион“ ЕООД, „Спароток“ ЕООД , „Светещи реклами“ ИООД  и „Левкион- Любомир Корцанов“ ЕТ. „На този етап собственикът на разбитото помещение не е заявил стойността на задигнатото, предстои да бъде образувано досъдебно производство, нашите специалисти все още работят на място.“, лаконично коментира директорът на ОД на МВР – Стара Загора Стоян Стоянов. Справка в регистъра на строителните компании показва, че за предходните две години /2018 и 2017/  от „Левкион“ са декларирали съответно 380 000 лв и 780 000 лв нетни приходи от дейността си. Преди време току що завършилият тогава висшето си инженерно образование Любомир Корцанов е заявил пред старозагорски журналисти, че девизът му е „Тревата се огъва и под лекия полъх на вятъра, но издържа и на най-силната буря.“", "date": "2019.11.19", "title": "Разбиха офиса на предприемач, партиен дарител"}
{"url": "https://www.monitor.bg:443/bg/a/view/spipaha-jena-s-3-19-promila-181190", "text": "Жена беше спипана да кара кола мъртво пияна в Севлиево. Около полунощ патрул на КАТ спира за проверка лек автомобил, зад волана на който е 40-годиша водачка. При напрвената проверка с „дрегер”, устройството заковало на 3,19 промила алкохол в издишания от шофьорката въздух. Жената е отказала кръвна проба. Срещу нея е започнато бързо производство и тя ще бъде изправена на съд. Отново в Севлиево няколко часа по-късно, е изловен и още един пиян шофьор, мъжна 37 години. проверкаустановиа, че той е седнал зад волана с 2,41 промила.", "date": "2019.11.19", "title": "Спипаха жена  с 3,19 промила"}
{"url": "https://www.monitor.bg:443/bg/a/view/kakvo-shte-popita-boris-djonsyn-sypernika-si-korbin-dovechera-181197", "text": "Британският премиер Борис Джонсън отправи в писмо въпроси към лидера на Лейбъристката партия Джереми Корбин, на които да отговори преди или по време на първия им пряк телевизионен дебат, предава ITV News - каналът, който организира събитието. Джонсън поиска от опонента си да даде отговори „в или преди дебата\", който ще бъде излъчван на живо от 20:00 часа местно време (22:00 часа българско време) по ITV, на следните четири въпроса: 1. Предлагате втори референдум за членство в ЕС. На този референдум бихте препоръчали Великобритания да остане в ЕС или да напусне? 2. Бихте ли прекратили, запазили или разширили свободното движение и дали нивата на имиграцията ще бъдат по-високи или по-ниски при правителство на лейбъристите? 3. Колко бихте били готови да внесете в бюджета на ЕС в замяна на „достъп до пазари“? 4. Можете ли да гарантирате, че всеки кандидат на ЛП подкрепя вашата политика за Брекзит? Писмото, с дата 18 ноември, повтаря много от въпросите, които Джонсън вече отправи в рамките на започналата в страната предизборна кампания. Сблъсъкът на Джонсън и Корбин ще бъде първият телевизионен дебат от кампанията за общите избори на 12 декември тази година.", "date": "2019.11.19", "title": "Какво ще попита Борис Джонсън съперника си Корбин довечера "}
{"url": "https://www.monitor.bg:443/bg/a/view/majka-na-kosym-ot-zatvora-za-skysani-uchebnici-181191", "text": "Майка на 6 деца от преславското село Кочово получи присъда от три месеца затвор условно заради унищожаване на учебниците на един от синовете си. Деянието е квалифицирано като унищожаване на чужди движими вещи - обществено имущество. Случаят станал през май т. г. в село Кочово. До социалните служби и Детската педагогическа стая във Велики Преслав стигнала информация, че 40-годишната Емине М. е изпонакъсала всички учебници на 12-годишния си син, ученик в СУ „Черноризец Храбър“ във Велики Преслав. Социалните служби започнали проверка по случая, тя се прехвърлила и в Детска педагогическа стая, оттам сезирали прокуратурата. След като се запознали с казуса, от обвинението констатирали, че 11-те броя учебници по различни предмети са собственост на СУ „Черноризец Храбър“ и вкарали в съда обвинителен акт за унищожаване на чужди движими вещи. „Не сме страна по делото, от нас само искаха да дадем цената на учебниците и информация от кои издателства са.“ – коментира пред „Монитор“ директорката на учебното заведение Жасмина Станчева. Жената е възстановила в пълен размер нанесената на училището щета. Съдия Дияна Петрова от Районния съд във Велики Преслав признала Емине М. за виновна, а тъй като учебниците били оценени на 134.51 лева и случаят минавал за маловажен, я осъдила на три месеца лишаване от свобода, като изпълнението на наказанието било отложено за срок от три години. Емине М. има общо 6 деца и през август 2018 година вече е била осъждана веднъж на три месеца затвор условно и на обществено порицание, защото през август 2017 ги оставила без надзор и достатъчно грижа и така създала опасност за тяхното развитие.", "date": "2019.11.19", "title": "Майка на косъм от затвора за скъсани учебници"}
{"url": "https://www.monitor.bg:443/bg/a/view/olivija-kolman-i-dejvid-tenant-sa-naj-produktivnite-britanski-aktiori-181166", "text": "Звездите Оливия Колман и Дейвид Тенант са най-продуктивните актьори във Великобритания. Това сочи изследване на стрийминг услугата Бритбокс, базирана на постиженията на стотици филмови артисти, в която е съставен списък на актьорите-работохолици. Именно Колман и Тенант са посочени като най-трудолюбиви. Проучването включва само знаменитости, които са били номинирани за престижната награда БАФТА (Британската академия за филмово и телевизионно изкуство) или за НТА (Националната телевизионна премия на Великобритания) през последните десет години. Под внимание са взети още универсалността и количеството работа на екран. Припомняме, че най-иконичната роля на Тенант е в сериала „Доктор Кой“, а Колман нашумя покрай хитовата поредица „Короната“ и филма „Фаворитката“, който й донесе „Оскар“ за главна женска роля.", "date": "2019.11.19", "title": "Оливия Колман и Дейвид Тенант са най-продуктивните британски актьори"}
{"url": "https://www.monitor.bg:443/bg/a/view/djalkame-avtorskoto-pravo-s-kamenni-instrumenti-181170", "text": "Не обичаме да плащаме за нещо, което не можем да пипнем. Авторското право у нас все още е тема, на която се гледа като на ядрена физика от средностатистическия българин. Ако някой ни открадне колата, за драмата ни ще чуе и глухият цар. За това, че ежедневно се развличаме с филми, изтеглени от Zamunda, Pirate Bay и т.н. обаче не пищим толкова. Дори леко се ядосваме, в случай, че желаното от нас заглавие не се качи веднага в торент сайтовете и ни се наложи да изчакаме преди да си го откраднем. Днес в светлината на прожекторите са кабелните оператори, заради които сдружения за колективно управление на права в киното и телевизията по света отчитат, че им се дължат до над 6 милиона лева само за година. Сигурна съм, че мнозина от българите смятат, че тези цифри не ги засягат толкова пряко и не е нужно да се ангажират със знания относно що ще рече авторско право, препредаване и въобще какви са тези животни (както се изразяваше един мой преподавател по математика), наречени отчисления. Да, но когато престанат да въртят „Титаник“, „Мисията невъзможна“, „Игрите на глада“ и изобщо всякакви филмови и тв продукции по „телевизора“ рязко ще започне да ни пука. Дали обаче няма да е късно? България е единствената страна в Европейския съюз, която не спазва законите за авторско право в частта му, касаеща препредаването на филми, изтъква сдружението за колективно управление на права Филмаутор. Преди нашенецът да започне да се бие в гърдите що за европеец е, нека си припомни този факт. Или пък друг – че докато ние все още бистрим какви отчисления трябва да се заплащат на филмовите дейци от кабелното препредаване, Европейският съюз прие директива за авторското право в единния цифров пазар. Иначе казано, колкото и да си мечтаем да участваме дейно в цивилизования свят, ние все още не сме се научили да боравим с каменните инструменти на труда на Флинстоун що се касае авторското право. Неизплащането на подобни отчисления води и до забавяне на развитието на филмовата ни индустрия. При по-справедливи заплащания от препредаването, родните кинодейци биха могли да увеличат броя продукции, които създават на годишна база. С увеличаването на количеството пък нараства и конкуренцията, а от там – и качеството. Та в крайна сметка излиза, че не само дължим едни 6 милиона лева на чуждестранни кинодейци. Ние дължим – не само пари, но и елементарно уважение към нашите си филмови творци, които пък от своя страна ни карат все по-често да се гордеем на фестивали извън граница.", "date": "2019.11.19", "title": "„Дялкаме“ авторското право с каменни инструменти"}
{"url": "https://www.monitor.bg:443/bg/a/view/borisov-predlojenieto-pyrvijat-den-ot-bolnichnija-da-ne-se-plashta-njama-da-byde-vneseno-v-ns-181192", "text": "Предложението първият ден от болничния лист да не се заплаща на работника няма да бъде внесено в Народното събрание. Това заяви министър-председателят Бойко Борисов пред журналисти, който днес инспектира обходния път на Габрово. Премиерът посочи, че темата ще бъде обсъдена в Националния съвет за тристранно сътрудничество, както и други важни социални въпроси като ТЕЛК решенията. „Не можем да оставим 2 милиона българи да работят максимално, а другите покрай тях да се измъкват“, категоричен бе министър-председателят по въпроса за болничните листове. По думите му и лекарската гилдия трябва да разбере, че не може да се толерират тарикати и да се наказват истински болните заради тях. Борисов изтъкна още, че синдикатите са изразили задоволство от заложената за догодина минимална пенсия от 250 лв. „Икономиката върви добре, можем да си го позволим, това са над 270 млн. лв. на година“, посочи премиерът Бойко Борисов. След инспекцията Борисов констатира, че преди пет месеца пътя е бил кал. „Поне 5-6 километра е пробита планината и е поставен асфалт“, отбеляза премиерът по време на огледа. Той изтъкна, че пътят е стратегически, тъй като е част от Трансевропейския коридор № 9. По време на огледа с Борисов бе вицепремиерът Томислав Дончев. Той посочи, че двете най-сложни съоръжения от изграждащото се трасе са голямата естакада над p. Синкевица и 540-метровият тунел. Борисов припомни, че през май работниците взривяваха тунела, а днес - осветлението вече е монтирано и се поставя асфалт. Изключително ценно е, че придобитият от строителните екипи опит по време на изграждането на обходния път на Габрово, който е със сложни съоръжения във високопланински район, ще може да се ползва и при други обекти. „Българските граждани имат нужда да карат по хубави пътища. Това е прекрасно за икономиката, индустрията“, посочи Борисов. Той се спря и на напредъка на други важни инфраструктурни проекти у нас като автомагистралите „Хемус“, „Струма“ и ключови обходни пътища. „Прекрасни строежи, хората не спират да работят“, обобщи Борисов. Мащабният проект по обходния път на Габрово, водещ към бъдещия тунел под Шипка, е разделен на 5 етапа и се изпълнява в две фази, съобщиха от пресцентъра на Министерския съвет. В изпълнение е първата фаза, която включва строителството на 4 участъка от обекта и етапна връзка с обща дължина 23,25 км, както и изработването на разширен идеен проект за тунела под връх Шипка (3,22 км). Втората фаза обхваща строителството на петия участък от път ІІІ-5004 „Обход на гр. Габрово“, включително и на тунела под Шипка. Общата дължина е 10,553 км. От тях новото строителство е 7,633 км (включително 3,2 км тунел под връх Шипка) и рехабилитация на 2,92 км. Общата дължина на двете фази е почти 34 км. Досега 95 % от строителните дейности по първата фаза са изпълнени. Мостът, който е част от обходния път за Габрово, е завършен на ниво конструкция и в момента се изпълняват довършителни работи - поставяне на тротоарни конзоли и парапет. \"Този мост е най-голямото стоманобетоново съоръжение в страната - с дължина 640 м и отвор 160 м. Построен е по метода „конзолно бетониране“, който предвижда изграждането на мостове с най-големите отвори. Това е третият такъв мост у нас след виадукта на 48-и км на АМ „Хемус“ и виадукта на пътя Подкова – Маказа\", отбелязват от МС. На финалната права е работата по тунела с дължина 540 м, където вече е завършен монтажът на противопожарния водопровод и изграждането на колекторната система за опасни и запалими течности. Работи се по осветлението и предстои полагане на асфалт по трасето. Стойността на проекта за обходния път на Габрово е 93 милиона лева, от които до момента са разплатени 73 милиона лева.", "date": "2019.11.19", "title": "Борисов: Предложението за болничните няма да бъде внесено в НС"}
{"url": "https://www.monitor.bg:443/bg/a/view/shte-zasegnat-li-sankciite-sreshtu-rusija-rabotata-na-mks-181194", "text": "Американските астронавти може да не се качат на Международната космическа станция (МКС). Причина за това ще бъдат санкциите срещу Русия, пише полското издание \"Газета Виборча\". В статията се изтъква, че САЩ плащат скъпо за зависимостта си от Русия за доставката на астронавтите си на МКС. Руската корпорация \"Роскосмос\" започна да изпраща американци на орбиталната станция през 2006 г. За 13 години Националното управление по аеронавтика и изследване на космическото пространство (НАСА) е платило 3,9 млрд. долара за изпращането на американски астронавти на МКС. Журналистът Анджей Кублик подчертава, че НАСА се е опитала да намали зависимостта си от Русия, подписвайки споразумение с Boeing и компанията на Илън Мъск SpaceX за създаване на нови совалки и доставка на астронавти на МКС през 2014 г. Началото на доставката на американски астронавти с помощта на американски ракети беше планирано за 2017 г., но тези срокове не можаха да бъдат спазени. Уточнява се, че през 2020 г. астронавтите от САЩ може да не стигнат до орбиталната станция, тъй като на руския кораб няма места за тях. Изданието добавя, че за да се реши проблемът, е необходимо да се проведат преговори с Москва. Сключването на нови подобни споразумения от страна на НАСА с \"Роскосмос\" обаче е възпрепятствано от забраната, наложена в рамките на санкциите за агресията на Русия в Украйна.", "date": "2019.11.19", "title": "Ще засегнат ли санкциите срещу Русия работата на МКС "}
{"url": "https://www.monitor.bg:443/bg/a/view/temperaturi-nad-normata-181174", "text": "През изминалия период развитието на земеделските култури протичаше при наднормени температури.  Само на отделни места в Южна България паднаха валежи със стопанско значение (Кюстендил – 16 l/m2, Пазарджик – 15 l/m2, Гоце Делчев – 34 l/m2, Сандански – 48 l/m2), които подобриха състоянието на водните запаси в почвата и условията за протичане на вегетационните процеси при есенните посеви. В останалите райони на страната, където паднаха незначителни валежи, липсата на влага в почвата ограничаваше нормалното развитие на културите. През следващите седем дни агрометеорологичните условия ще продължат да се определят от температури около и над климатичните норми. Отново валежи и подобрение на почвените влагозапаси се очакват в южните райони на страната предимно през първата половина на периода. Отсъствието на валежи със стопанско значение в Северна България ще бъде ограничаващо за началните вегетационни процеси при зимните житни култури и зимната рапица. През периода при пшеницата и ечемика ще протичат различни фази – поникване в агростанции Павликени и Казанлък, първи – трети лист в агростанции Долни чифлик, Силистра, Търговище и Новачене, преход към фаза братене и братене предимно в източните райони на страната в Карнобат и Главиница. Периодът е подходящо време за варосване на стволовете и по-дебелите скелетни клони на овощните дървета. Чрез това мероприятие се намалява риска от напукване на кората и слънчев пригор по стволовете на овошките през зимния период причинени от температурните амплитуди на въздуха през денонощието (затопляне и разширяване на кората на дърветата през слънчевите дни и свиване през студените нощни часове). Варосването се извършва с 20% варов разтвор (2 кг гасена вар на 10 л вода) чрез намазване на стволовете с четка или напръскване с машина. Предварително дърветата се почистват от старата и напукана кора, като се отстраняват образувалите се лишеи и мъхове. Условия за извършване на сезонните агротехнически мероприятия в овощните насаждения и провеждане на растителнозащитни пръскания при есенните посеви ще се създават в дните от втората половина на периода, когато се прогнозира сухо време без превалявания.", "date": "2019.11.19", "title": "Температури над нормата"}
{"url": "https://www.monitor.bg:443/bg/a/view/6-mln-evro-vlizat-v-malkite-stopanstva-181178", "text": "През 2020 г. се предвижда да се проведе прием по подмярка 6.3 „Стартова помощ за развитието на малки стопанства” по Програма за развитие на селските райони. Това отговориха на запитване на Телеграф, относно предвиждания бюджет за подпомогане на най-малките животновъди. Допустими кандидати ще са животновъдни стопанства – физически лица, еднолични търговци, ЕООД, отглеждащи свине, овце, кози и птици. Приемът на проекти ще стартира през месец януари 2020 г. Земеделските стопанства следва да отговарят на изискването за малко стопанство, тоест да са с размер измерен в СПО между 2 000 до 7 999 евро. Чрез подкрепата по подмярката ще се осигури възможност за допустимите стопанства да постигнат по – високо ниво на биосигурност. Подаването на проектни предложения ще става електронно, чрез системата ИСУН 2020. В рамките на подмярка 2.1.2. „Консултантски услуги за малки земеделски стопанства” от Програмата за развитие на селските райони за периода 2014 – 2020 г. е предвидена възможност за безплатни консултации от Национална служба за съвети в земеделието по отношение на малките стопанства подпомагани по ПРСР. Както и до момента безплатните консултантски услуги ще осигуряват подготовка на проектни предложения по мерки от Тематичната подпрограма за малки стопанства, което включва и подмярка 6.3. За целта земеделските стопани могат да се обръщат за съдействие към регионалните служби на НССЗ. Предвиденият бюджет по подмярка 6.3 съгласно ИГРП за 2020 г. е в размер на 6 000 000 евро, а финансовата помощ за едно проектно предложение е в размер на 15 000 евро. Средствата по подмярката са в рамките на разполагаемия бюджет на ПРСР 2014-2020.", "date": "2019.11.19", "title": "6 млн. евро влизат в малките стопанства"}
{"url": "https://www.monitor.bg:443/bg/a/view/pol-makartni-shte-e-hedlajner-na-festivala-v-glastynbyri-181172", "text": "Сър Пол Макартни ще е хедлайнерът на следващото издание на фестивала в Гластънбъри. Това съобщиха организаторите на събитието по-рано днес. написа в своя акаунт в Туитър и легендата от The Beatles, с което потвърди пред феновете си новината. Присъствието му на терен в Гластънбъри е специално и по друг повод - именно по този начин форумът ще отпразнува 50-ата годишнина от създаването си. Макартни ще застане пред меломаните на основната сцена на 27 юни, събота. Самият фест ще се проведе от 24 до 28 юни, като в продажба бяха пуснати 135 хиляди билета. Те обаче бяха разграбени още миналия месец, като и последният пропуск бе закупен в първия час от появата им. Последното участие на Макартни на фестивала в Гластънбъри бе преди 15 години - през 2004 г., като тогава той изпя няколко от песните на The Beatles, част от творбите от соловата му кариера, както и от работата му с групата Wings.", "date": "2019.11.19", "title": "Пол Макартни ще е хедлайнер на фестивала в Гластънбъри"}
{"url": "https://www.monitor.bg:443/bg/a/view/dyjd-nad-zapadnite-i-ujnite-rajoni-181173", "text": "Агрометеорологичните условия през първата половина на месец ноември се определяха от топло за сезона и валежи със стопанско значение в Югозападна и Североизточна България.  Средните денонощни температури на въздуха за целия период бяха от 10° С във Видин до 16.2° С във Варна. Средната температура през първата седмица на месеца беше по-висока от климатичната норма във всички станции, а отклонението от нормата, беше най-малко в Пазарджик, 2.4° С, а най-голямо във В. Търново, 7° С. По климатични данни, през този период на годината се наблюдава трайният преход на температурите на въздуха под 5° С, но през тази година, все още не е отчетен преход на температурите под 10° С. Акумулираната сума от активни температури към 15 ноември достигна и надхвърли 600° С, като най-малка е тя във Видин, 512° С, а най-голяма във Варна 714° С. Тези температурни условия ще създадат подходящи условия за поникване и развитие на засетите посеви, там където условията на почвено овлажнение са подходящи за това. През последните 15 години вече е и ало две години, през които топлинните условия през ноември са били наднормени – 2006 и 2017, но настоящата година е уникална в този смисъл заедно с лятно-есенната суша от средата на м. юли. Това силно затруднява развитието на вече засетите зимни култури.  През първата седмица на ноември валежи със стопанско значение паднаха само в крайните южни райони на Югозападна и Централна Южна България – Хасково и Кърджали и в района на Шумен. В останалите райони измерените количества бяха под 10 mm, които след продължителната лятна и есенна суша не са в състояние да променят съществено водните запаси по целия почвен профил. В резултат на това, районите с изразено есенно засушаване, дефицитът на почвени влагозапаси продължава да се задълбочава. През периода 18-24 ноември се очаква температурите да останат по-високи от обичайните, а валежите да са под климатичните норми. В началото на седмицата ще се усили вятърът от юг-югозапад. Ще се задържи по-топло от обичайното за сезона с преобладаващите минимални температури ще бъдат между 5° С и 10° С, а максималните – между 15° С и 20° С, по-ниски – около 12°С ще остават в районите с по-трайна мъгла. Облачността над страната ще е значителна и на места в западните и южните райони ще превали дъжд. В сряда отново на места ще превали дъжд. В четвъртък и петък от изток ще прониква по-студен въздух. Дневните температури постепенно ще се понижат и преобладаващите максимални ще бъдат между 12°С и 17°С. Над по-голямата част от страната ще преобладава облачно, в равнините и мъгливо време. През почивните дни преносът ще се задържи от изток. Ще е предимно облачно и на отделни места, главно в източните. Температурите още малко ще се понижат. Тези агрометеорологични условия ще доведат до задълбочаване на недостига на вода в почвата, което ще затрудни почвообработването и ще забави сеитбата и развитието на есенниците. При тези обстоятелства не се препоръчва провеждането на сеитба на зимуващи култури след 10 ноември поради невъзможността на тези посеви да достигнат фаза от развитието, при която да презимуват успешно. Времето ще позволява работа на полето за извършване на сезонни дейности.", "date": "2019.11.19", "title": "Дъжд над западните и южните райони"}
{"url": "https://www.monitor.bg:443/bg/a/view/majki-skochiha-sreshtu-shej-michyl-181123", "text": "Ядосани майки критикуваха родителския инстинкт на актрисата Шей Мичъл в социалните мрежи. Красавицата, прочула се като Емили Фийлдс в сериала „Малки сладки лъжкини“, отиде на парти по случай рождения ден на рапъра Дрейк скоро след раждането на Атлас. В профила й в Инстаграм се появиха негативни коментари относно това, защото „Мичъл даде живот на първородната си дъщеричка едва преди три дни“. но явно някои хора са се разстроили, че съм оставила новороденото си и съм отишла на парти. Не бяха три дни след раждането и оставих бебето при кучето си Енджъл“, отвърна на нападките 32-годишната звезда. Таткото на момиченцето - телевизионният водещ Мати Бабъл, увери, че тепърва хората ще виждат Шей в ролята й на майка орлица. Междувременно актрисата довери, че партньорът й е като „същински професионалист“ в бащинските си задължения.", "date": "2019.11.19", "title": "Майки скочиха срещу Шей Мичъл"}
{"url": "https://www.monitor.bg:443/bg/a/view/vsjako-prase-shte-ima-pari-ot-bruksel-181177", "text": "Всички стопани, които искат да гледат прасета в задния двор ще могат да получават средства за да осигурят хигиена срещу Африканска чума и други опасни зарази по животните. Това предвиждат промени в новата мярка за биосигурност по Програма за развитие на селските райони - ПРСР. Тя е приета на последния Комитет за наблюдение по Селската програма и ще бъде пратена в Брюксел за одобрение. Това отговориха на питане на Телеграф от кабинета на министъра по земеделие Десислава Танева.    В момента активно се работи по детайлите как това точно да се случи. До този момент пари по ПРСР можеха да получават само регистрирани земеделски производители, но не и личните стопанства. Причината е, че те не можеха да отговарят на изискванията за минимум обработване на земеделски площи или животински единици. Така те оставаха в сивата икономика, не подлежаха на контрол от БАБХ. Въпреки че произвеждаха земеделска продукция и осигуряваха прехрана на семействата нямаха достъп до европейските субсидии.    След трагедията с Африканската чума по свинете от Брюксел изрично настояха всички прасета да бъдат легални. За да подлежат на мониторг, независимо дали става дума за индустриални, средни, малки или микроферми- какъвто е задният двор. Това наложи промяна в нормативната уредба и у нас. Наложи се българската държава да припознае незаконните прасета в задния двор за легални.    За да бъдат облекчени стопаните на задните дворове, регистрацията на кочините ще бъда напълно безплатна. Собствениците ще подават заявления до кметовете. Обещанието на министерство на земеделието е, че бумащината ще бъде сведена до минимум. Едно от изискванията в бъдеще хората с кочина да получават средства за биосигурност по ПРСР ще е задължително да са регистрирани. Важно е да се знае, че предстоящите промени предвиждат намаляване на броя на отглежданите свине в кочината. Ако досега нормативните документи са предвиждали до пет, то хората ще могат да гледат до три прасета у дома.    В тази връзка се готвят промени в Закона за ветеринарномедицинската дейност, които се очаква да бъдат факт до края на годината. Започва и мониторинг върху площите със загробени прасета, засегнати от Африканската чума, обеща министърът на земеделието Десислава Танева. Общият им брой до момента е 140 хиляди.    Преди да се произнесе европейската комисия за това дали одобрява променит, които искаме в ПРСР относно новата мярка за биосигурност, няма как да се каже какви ще са сумите, които ще се получават, коментираха и от земеделското министерство и от Държавен фонд Земеделие, който е изпълняващ орган. В момента се работи по детайлите. Пред Телеграф обясниха, че се предвиждат няколко обучения за най- малките стопани със задни дворове. Както по отношение на кандидатстването за пари, така и по отношение на това как да трябва да изпълняват мерките за биосигурност в двора си.    Все още не знаем какво точно трябва да правим, коментираха кметовете на няколко села пред Телеграф. Това са ни първите дни и никой не ни е търсил да ни обясни, нито пък сме получили писма от БАБХ за предстоящите промени. Това казаха Сийка Суркова кмет на родопското село Момчиловци, кметът на Широка Лъка Васил Седялков и кметът на Мездра Иван Аспарухов. Последният дори се пошегува, цитирайки Атанас Буров „Бог високо, цар далеко, ей го кмета” във връзка с предстоящата регистрация на свинете в кочина. Аспарухов обясни, че вероятно става дума за подобие на личните стопанства от началото на деведестте години. Такива има в Румъния, Полша и цъфтят, не можем да ги стигнем каза Аспарухов, който има преки наблюдения над северната ни съседка, защото последните две години е работил по българо румънски проект.    Кметовете повдигнаха въпроса, относно ангажимента на стопаните да не гледат прасета поне една година, след като са заклани заради чумата. Трябва да знаем кога да ги регистрираме, след този период или предварително. В силистренското село Сребърна кметът Георги Иванов каза, че е традиция да се гледат прасета, дори много от стопаните предпочитат да си получават рентата от арендаторите в натура. Така им е сигурна храната за животните.    Отглеждането на домашни прасета е тясно е свързано с културните и битови традиции на Балканите. Продуктите, които се приготвят от тях касаят и развитието на селския туризъм, защото стопаните им могат да предлагат на гостите си типични за района храни. Такива са суджуците, кървавиците, бабеците, бански старец, нафпавок, сланина, пръжки, луканки, и купища други вкусни деликатеси.", "date": "2019.11.19", "title": "Всички стопани с прасета ще получат пари от  Брюксел"}
{"url": "https://www.monitor.bg:443/bg/a/view/gordyn-ramzi-broi-500-000-na-ed-shijryn-181119", "text": "Именитият готвач Гордън Рамзи се е простил с приблизително половин милион паунда, за да наеме британския хитмейкър Ед Шийрън. Кулинарният гуру е наел певеца за партито по случай 18-ия рожден ден на дъщеря си Тили срещу колосалната сума. Шийрън по традиция изпълнява пет свои парчета и Happy Birthday срещу шестцифрена сума, когато става въпрос за подобен тип частни събития. Празникът на Тили се състоя в изискан нощен клуб в Лондон, в който наздравици за нея вдигаха стотици близки и познати. В списъкът с гости фигурираха имена и на наследниците на Дейвид и Виктория Бекъм – Ромео и Бруклин, които са семейни приятели на Рамзи. „Ясно е, че Гордън не е пестил средства, а се е уверил, че партито ще се помни цял живот. нищо, че излиза скъпо.“, коментира близка до готвача пред в. The Sun. Купонът е бил тематичен – декорът, тортата и напитките са били свързани с култовия агент Джеймс Бонд.", "date": "2019.11.19", "title": "Гордън Рамзи брои £500 000 на Ед Шийрън"}
{"url": "https://www.monitor.bg:443/bg/a/view/kinadjii-iskat-ostavkata-na-jana-karaivanova-181141", "text": "Един от най-успешните наши кинопродуценти – Росица Вълканова („Писмо до Америка“, „Обърната елха“, „Разследване“, „Подслон“ и др.), напусна състава на работната група, натоварена да изработи законопроект за изменение и допълнение на Закона за филмовата индустрия. Причината е несъгласие с начина, по който директорът на Националния филмов център Жана Караиванова ръководи процеса и НФЦ като цяло, заради което Вълканова иска и оставката й. В открито писмо до колегите си тя отбелязва, че Караиванова или не иска, или не може да защити интересите на филмовата общност пред Министерство на културата и създава впечатление, че само \"отчита дейност\" в очакване на някакво развитие на събитията, което ще се реши и без нейно участие, и без това на съсловието. „Отсъствието на г-жа Караиванова, в качеството й на директор на Изпълнителна агенция НФЦ, от парламентарната комисия по култура в деня, в който се обсъждаше бюджетът на МК и в частност финансирането на българската филмова индустрия, е последното ярко доказателство за това“, казва се в писмото. Според Вълканова шефката на НФЦ не се отнася сериозно към реформирането на закона, няма капацитет да оглави този процес или приоритетите й са други. „Публична тайна е, че за 2-те години, откакто г-жа Караиванова е директор на НФЦ, работата на агенцията забуксува, че атмосферата в институцията е непоносимо нагнетена, че проблемите от работно естество се трупат и множат, че институцията е на автопилот...“, изтъква продуцентката. В подкрепа на Вълканова и режисьорът Андрей Чертов отправи отворено писмо до общността, в което се казва: „Целта на „двигателите“ на тези промени е съвсем друга и вие всички я знаете. Това не е увеличаване на бюджета за филмопроизводство, а данъчни ползи за чужди инвеститори-филмопроизводители“. Според него „конкурсите в НФЦ са провеждат с манипулации от членовете на комисиите, субсидиите се разпределят неадекватно, парите за производството на филми намаляват и филмите са все по-малко“. Чертов също иска оставката на Караиванова. По БНТ проблемите със субсидията за кино повдигнаха и други от съсловието: Галина Тонева, Димитър Коцев-Шошо, Диана Андреева...", "date": "2019.11.19", "title": "Кинаджии искат оставката на Жана Караиванова"}
{"url": "https://www.monitor.bg:443/bg/a/view/kinogiganti-skochiha-na-bg-operatori-jilili-gi-s-6-mln-lv-na-godina-181171", "text": "Световното кино търпи загуби в размер на над 6 милиона лева за година заради неуредените права при кабелното препредаване в България. Изчисленията са на сдруженията за колективно управление на права от чужбина, които са партньори на родното „Филмаутор“. Сумата е на база утвърдените практики в Европа, според които за 2018 г. Румъния е събрала над 8 милиона евро само за авторски права (без продуцентски такива), а в Словения цифрата достига до 5,5 милиона евро. - в това се оказва разковничето на проблема, заради който нито нашите, нито чуждестранните кинодейци получават отчисления за излъчването на творбите им по родните телевизии. Важно е да се отбележи, че след като дадена медия закупи правата и излъчи конкретно заглавие в ефира си, задължението на операторите да уредят на свой ред правата с авторите и продуцентите на същата тази продукция не отпада. Именно заради липсата на такива плащания компании от ранга на  Paramount, 20th Century Fox, Lionsgate, Sony и MGM изпратиха своеобразен „предупредителен изстрел“ към „Филмаутор“ и Министерството на културата с отворено писмо, с което настояват да получат дължимите им суми. Българската гилдия също се активизира и на свой ред изпрати такова до премиера Бойко Борисов, председателя на Комисията по култура и медии Вежди Рашидов, министъра на културата Боил Банов, председателя на СЕМ София Владимирова и медиите. Над 200 филмови дейци се обединиха около идеята, че кабелните оператори следва да започнат да заплащат справедливи отчисления за препредаването на филми и сериали. „България е единствената страна в Европейския съюз, която не спазва законите за авторско право в частта му, касаеща препредаването на филми. В страната ни има над 250 кабелни и сателитни оператори, които от години осъществяват своя бизнес необезпокоявани от държавните органи и без да отчисляват дължимите суми към авторите и продуцентите на филмите, които „продават“ на своите абонати. Така хиляди заглавия от цял свят, сред които и филми като „Аватар“, „Титаник“, „Мисията невъзможна“, „Наистина любов“ и др. се показват на територията на страната, без за това да се заплащат съответните права за препредаване. Търпението на българските автори и продуценти на филми по темата отдавна е изчерпано, но към техните искания вече се присъединяват и едни от най-големите филмови студиа в света“, гласи част от отвореното писмо. по която операторите, функциониращи на българска територия, следва да уреждат правата с кинаджиите по света. „Малък брой оператори от провинцията само заплащат нужните отчисления и то по тарифа от 2011 г. По настоящия ред нямаме тарифа, като на 15 ноември изтече 9-месечният срок, в който трябваше да постигнем споразумение с браншовата организация БАККО“, обясни за „Монитор“ изпълнителният директор на „Филмаутор“ Мария Палаурова-Чолакова. По думите й отчитайки всички специфики на пазара, сдружението е дало предложение за изготвяне на тарифа между 2% и 3% от приходите на кабелните оператори, които ще се дължат на авторите и продуцентите на филмите. От БАККО обаче обявили, че процентът е прекалено голям. След като двете страни не постигнаха споразумение, Министерството на културата следва да сформира комисия, която от своя страна да се произнесе по въпроса до 3 месеца. Дори след този срок обаче е възможно институцията да не излезе с решение. Предвид липсата на утвърдена цена, към момента голяма част от кабелните оператори изобщо не заплащат, което води до трагична статистика, особено на фона на други европейски страни. Ако съседна Румъния е събрала 8 милиона евро за авторски права през отминалата година, България се разписва със скромните 3500 лв., заплатени за авторски и продуцентски права. Нещо повече, миналата година Полша е изплатила три пъти по-голяма сума - 12 000 лв., само на родните творци. За сравнение за родно творчество кабелните ни оператори са заплатили едва 700 лв.", "date": "2019.11.19", "title": "Киногиганти скочиха на БГ оператори, жилили ги с 6 млн. лв. на година"}
{"url": "https://www.monitor.bg:443/bg/a/view/doc-lubomir-kirov-rabotodateljat-da-poiska-anulirane-na-bolnichnija-ako-slujiteljat-kryshka-181169", "text": "Само 15% от болничните се издават от нас, останалите - от лечебните заведения, казва в интервю за \"Монитор\" председателят на Сдружението на общопрактикуващите лекари в България - Най-напред искам категорично да посоча, че който твърди, че има фалшиви болнични, първо трябва да го докаже. Само се говори, никой не посочва цифра и конкретика, но говоренето продължава. Ще коментирам конкретни факти, но не и твърдения, хвърляни във въздуха, защото те са най-малкото непочтени. Позицията на Сдружението на общопрактикуващите лекари в България е изразена още преди няколко месеца. - Не е работа на нас, лекарите, да решаваме кой, как и доколко ще изплаща болничните листове на хората. Нашата работа е съвсем друга. Като претекст, че трябва да има контрол и превенция на недобри практики, когато преди два месеца се обсъждаше наредбата за временната нетрудоспособност, ние предложихме да се възстанови една съществувала преди възможност. - Да се даде възможност на работодателите да контролират дали служителят изпълнява предписания от лекаря режим. - Когато се издава болничен лист, болният трябва да си стои вкъщи. Единствено може да отиде до лекаря, друг специалист или до аптеката, а той е отишъл на море например. Тогава работодателят имаше възможност да поиска анулиране на болничния лист. Предлагаме това положение да бъде възстановено. Тази мярка е добра и в миналото работеше. Предложението ни обаче не беше прието. - Така се потвърждава нашето мнение, че единственият интерес и претенция на работодателите, макар и не на всички, защото Българската стопанска камара е на друго мнение, е да не плащат едни пари на болните си служители и работници. Ако те наистина искаха да има контрол, щяха да се възползват от нашето предложение. Мотивът е ясен и нека да не се търсят оправдания с други, например с общопрактикуващите лекари. Нека си припомним, че само 15% от всички болнични листове се издават от нас, останалите са от болничните заведения. Съществува и друга практика, която също е широко известна, а именно, че някои фирми не могат да платят на хората си и ги изпращат да си вземат болнични, за да получат някакви пари. Защо се мълчи по този въпрос, след като има и такова нещо. Предложението ни не удовлетворява работодателите, защото те просто не искат да плащат. Ако само си представим хипотетично, че бъде върната практиката отпреди години и болничните бъдат изплащани от Националния осигурителен институт, няма да има никакви коментари. Тогава същите тези работодатели няма да имат никакви претенции. Трябва да се има предвид и това, че болничният лист се дава за определен период от време, в което се очаква човекът да бъде излекуван, да се подобри неговото състояние. В първите два дни той може да е много зле, в следващите да е по-добре, а накрая да е излекуван, за да може да тръгне на работа. Никой не може да поставя времетраенето им така, че пациентът да е в постоянно лошо състояние. Трябва ли заради нечии интереси да оставяме хората да боледуват?! Твърде неразумна идея е да не се плаща първият ден. След като човек се осигурява здравно, следва той и да има някаква сигурност, да може да си купи лекарствата например. Питам, къде в този казус са пациентските организации? Защо мълчат? Това в интерес ли е на пациента, или не е? - Меко казано, такова предложение буди усмивка. Ние говорим за първите три дни, които са много важни за болния. Дали те са от 7, от 17 или от 70 дни, няма никакво значение. Ако се въведе ограничение за болнични до 7 дни, ще се изправим пред друг проблем. - След изтичането на 7-дневния максимален по дни болничен и човекът не се подобрява, трябва той да бъде удължен. Това обаче би могло да става със свикване на комисия. Кой ще плаща на тези комисии? Кой ще ги структурира? У нас думата „експерт“ е тотално девалвирала. Много ми се иска, когато разни хора се изказват по дадени теми, но нямат достатъчно знание, първо да го обсъдят с експертите и чак тогава да се изказват. Сдружението на общопрактикуващите лекари в България няма никакво отношение към това дали ще се плаща или не. Като лекари сме предложили мярка, която дава възможност за контрол, но тя беше отхвърлена. Основният мотив е нежеланието на работодателите - и то не е на всички, да не плащат за тези дни. - В чужбина при съмнение осигурителят отива и проверява дали се спазват лекарските предписания. Ако това не е така, нарушителят си понася отговорността. Лекарят в някои случаи може да бъде подведен. Той не може да измери обективно главоболието например. Освен това има и различен режим за болничните листове. Например идва човек с обрив или с разстройство. В някои случаи той може да работи, но зависи къде е на работа. Ако е учителка или лелка в детската градина, или е в кухня или ресторант, е недопустимо да посещава работното си място, докато не се излекува. Пределно ясно е, че един кожен обрив не е основание да бъде закован човек на легло. Трябва да се отчитат и тези случаи. За мен е възмутително, че нежеланието да се платят едни средства се маскира с обвинение към нашето съсловие, че създава огромни проблеми, което не е вярно, както и че липсвал контрол. Когато се предлагат идеи за такъв контрол, те се отхвърлят. Това показва, че някой не иска да плати едни пари на болните. Доц. Любомир Киров завършва медицина в Медицинския университет в Пловдив през 1990 г. с отличен успех От 2003 г. е председател на Сдружението на общопрактикуващите лекари Вицепрезидент е на Асоциацията на лекарите по обща/фамилна медицина Секретар е на Международния борд за акредитация и организация на продължаващо медицинско обучение – Франция Национален консултант е по обща медицина Има специалности обща медицина и вътрешни болести, както и магистратура по здравен мениджмънт Преподава обща медицина в Медицинския факултет към Софийския университет", "date": "2019.11.19", "title": "Доц. Любомир Киров: Работодателят да поиска анулиране на болничния, ако служителят кръшка"}
{"url": "https://www.monitor.bg:443/bg/a/view/systojanieto-na-natrovenite-v-jambolsko-deca-se-podobrjava-181183", "text": "Състоянието на приетите снощи по спешност 22 деца със симптоми на хранително отравяне в ямболската болница е добро, съобщават от лечебното заведение. Резултатите от направените проверки от Агенцията по храните и Регионалната здравна инспекция ще станат ясни утре, съобщи БНР. \"Без усложнения на състоянието е преминала нощта за децата\", съобщи д-р Валентин Вълчев. Децата от ямболското село Хаджидимитрово са на възраст между 7 до 12 години. В късният следобед учениците се почувствали зле и били откарани в спешния център в Ямбол с болки в корема и повръщане. След преглед те са настанени в инфекциозното отделение на болницата под лекарско наблюдение, а за едно от децата родителите са предпочели домашно лечение. На всички ще бъдат направени изследвания и най- късно в сряда ще бъде ясно каква е причината за неразположението. Всички пострадали деца учат в съседното село Дражево. Храната, която им се предоставя е на принципа на кетъринг и с нея се хранят близо 1 300 ученици от община Тунджа. Всички се хранят с едно и също в цялата община, коментира по-рано кметът. Пробите от храната се съхраняват в хладилници. Има изискване, според което те трябва да се съхраняват по три денонощия. До момента няма оплаквания от деца от други населени места в община Тунджа, очакват се резултатите от пробите на храната. В момента представители на здравната инспекция и областната дирекция по безопасност на храните извършват проверки в училището в Дражево. Родителите се оплакват, че децата им започнали да повръщат и да се оплакват от неразположение. Д-р Валентин Вълчев от Спешна помощ в Ямбол информира, че това е клинична картина на хранително натравяне и на този етап не бива да се драматизира. Кметът на община Тунджа подчерта, че става въпрос само за деца от Хаджидимитрово. Той обърна внимание, че същата храна е предоставена на всички деца от община Тунджа. \"В Дражево учат деца от Хаджидимитрово и Дражево нито едно Дражевско дете не е тук, само Хаджидимитровски и нито едно дете от други училища от нашата община които са консумирали същата тази храна”\", коментира той. В края на октомври десетгодишно дете почина от хранително натравяне, а двете му сестри бяха настанени с опасност за живота в болница във Варна.", "date": "2019.11.19", "title": "Състоянието на натровените в Ямболско деца се подобрява"}
{"url": "https://www.monitor.bg:443/bg/a/view/novi-22-senzorni-stancii-shte-merjat-vyzduha-v-sofija-181185", "text": "Нови 22 сензорни станции ще следят за чистотата на въздуха в София. Темата отново излезе на дневен ред след като през последните дни на места в столицата имаше сигнали за превишаване нивата на фини прахови частици във въздуха, съобщи БНТ. Гъстата мъгла придружена и от мирис тази сутрин, която дойде заедно със застудяването на времето притесни много столичани и те реагираха в социалните мрежи. \"Към 6 часа сутринта данните, измерени от Националната мониторингова система, показваха нива от 15-17 до 20 микрограма на кубичен метър, което беше почасовата осреднена стойност за последния изтекъл час. Естествено, след 7 часа, когато градът се събужда, започва усилена социално-икономическа дейност, интензифицира се и трафикът в града, започват да се покачват и нивата на фини прахови частици, което се наблюдава до 9-10 часа, все пак имаме завишени концентрации\", заяви пред БНТ Теодора Полимерова, директор Дирекция \"Климат, енергия, въздух\" към Столичната община.", "date": "2019.11.19", "title": "Нови 22 сензорни станции ще мерят въздуха в София."}
{"url": "https://www.monitor.bg:443/bg/a/view/dvama-myje-zaginaha-pri-katastrofa-kraj-varna-181186", "text": "Двама мъже са загинали при катастрофа на АМ \"Хемус\", съобщава ОДМВР - Варна. Тази нощ, около 1 и 30 часа, на АМ \"Хемус\", в посока Варна, малко след ПВ Слънчево, е възникнало ПТП. По неизяснени към момента причини, 51-годишен водач на \"Мерцедес\" блъска мотоциклет \"Хонда\", след което напуска платното за движение. Вследствие на инцидента мъжът е загинал на място. 58-годишният водач на мотоциклета е отведен в болница, където по-късно е починал. По случая има образувано досъдебно производство. Изясняват се причините и обстоятелствата около инцидента.", "date": "2019.11.19", "title": "Двама мъже загинаха при катастрофа край Варна"}
{"url": "https://www.monitor.bg:443/bg/a/view/smetka-nad-50-bona-ni-osigurjava-lichen-banker-181168", "text": "Услугите на личен банкер можем да използваме, притежавайки повече от 50 000 лв., научи „Монитор“. Това става чрез депозит на същата сума, който се изисква от някои от банките у нас. Наред с това, към клиентите на финансовите институции има и редица други изисквания, срещу които потребителят получава предимства при обслужването си. Персоналното обслужване в банките е услуга, която се предлага от трезорите за клиенти с по-големи финансови възможности. Основният критерий преди години, за да си годен за подобна услуга, бе нивото на кредитна експозиция или общата сума на заемите, които даден клиент е теглил. Днес нещата стоят малко по-различно и банките се интересуват повече не от парите, които са ни дали, а тези, с които разполагаме. Затова и едно от изискванията е депозит в размер от над 50 бона. Друго условие, за да отговаряме на изискванията и да можем да се включим в програмата, е В замяна освен собствен банкер потребителите получават приоритетно обслужване и банкови продукти със специални условия. Например Първа инвестиционна банка (ПИБ) предлага услугата в две програми. С тях можем безплатно да открием разплащателна сметка в левове, за която няма месечна такса за поддръжка, да извършваме транзакции, които да се обработват приоритетно, да получаваме преференциални условия по кредитни и дебитни карти от висок клас по избор. ПИБ предлагат и безплатен софтуерен токен за активиране за интернет банкиране. „Всяка банка си има таргет клиенти и харесва хора с добра кредитна способност и заделени средства“, коментира финансовият консултант Николай Устамитев за „Монитор“. По думите му няма общо изискване на Българската народна банка (БНБ) за това какво трябва да представлява един такъв пакет за персонално банкиране, затова и всяка институция има свои условия. други на спестени пари в депозит или разплащателна сметка. Срещу това получаваме личен банкер и 24/7 обслужване от него. „Това донякъде е маркетинг – ако звъннете на банкера си в 11 вечерта, то той няма какво да направи, освен да ви успокои и да ви каже, че на следващия ден ще свършите работа“, каза Устамитев. Той изтъкна, че подобни услуги са добри за тези, които искат да теглят кредит, тъй като лимитите са по-високи и процесът е по-лесен. Експертът обаче изтъкна, че подобни услуги са характерни за по-големите банки и е хубаво клиентът да прецени доколко наистина му трябват. Депозитите на домакинствата в България са над 9,5 милиона, като в тях се пазят повече от 53 млрд. лв., сочат данни на БНБ за края на септември 2019 г. Към 30 септември депозитите на домакинствата са 9 570 815 на стойност 53 886 760 000 лв. От тях 53 663 78 броя са депозити в левове до 1000 лв. на стойност 831 096 000 лв., 384 848 броя са в евро на стойност 69 065 000 лв. Депозитите в друга валута са 149 947 броя за 26 933 000 лв. Броят на депозитите за над 50 000 лв. в български левове е 110 938, като те пазят 1 597 173 000 лв. Тези в евро са 71 918 за 8 722 891 000 лв., а в друга валута - 15 359 броя за 1 945 346 000 лв. Потребителите цъкат на телефона по 10 пъти всеки месец, за да използват мобилно банкиране, показва проучване на една от големите банки у нас. Една трета от клиентите й вече са активни и използват предлаганата услуга редовно, а спрямо година по-рано има ръст от 40% в техния брой. Най-често потребителите са млади хора на възраст между 26-35 години, които през дигитални канали плащат ипотеки, наеми, битови сметки и лизинги. Услугите, от които най-много се интересуват, са ипотечен и стоков кредит, лизинг и възможности за спестяване.", "date": "2019.11.19", "title": "Сметка над 50 бона ни осигурява личен банкер"}
{"url": "https://www.monitor.bg:443/bg/a/view/klimatichnite-promeni-prioritet-v-evrobudjeta-za-2020-g-181180", "text": "Представителите на Европейския съюз постигнаха споразумение за бюджета си за 2020 г., предаде ДПА, цитирайки дипломати и евродепутати. Представителите на правителствата на 28-те страни членки и депутатите се споразумяха понеделник вечерта за 153,6 милиарда евро разходи за догодина. Допълнителни средства ще бъдат отпуснати за борбата с климатичните промени, за преодоляване на безработицата сред младежите и за дигитализацията. \"Бюджет 2020 година е на приемствеността\", каза германският еврокомисар Гюнтер Йотингер. Бюджетът ще насочи ресурси натам, накъдето е необходимо. Той ще помогне да се създадат работни места, ще работи за решаване на проблемите с климатичните промени и ще увеличи инвестициите в цяла Европа. Бюджетът ще инвестира в млади хора и по-безопасна Европа, добави Йотингер. Средствата за подкрепа на Турция като страна кандидат за членство в ЕС са намалени с около 85 милиона евро в сравнение с първоначалните планове, заяви евродепутатката Моника Холмайер. Предвид ситуацията в страната в области като върховенството на закона и свободата на медиите, средства ще бъдат отпускани само за гражданското общество, сирийските бежанци и по програмата \"Еразъм\". Постигането на споразумение за бюджета не беше особено лесно. Европейската комисия и Европарламентът не успяха да постигнат компромисно решение по разходния пакет. Преди това страните членки на ЕС се споразумяха за бюджет от 153,1 милиарда евро за следващата година, а депутатите от Европейския парламент настояваха за по-амбициозните 159,1 милиарда евро. Страните членки на ЕС заделиха 4 милиарда евро за непредвидени обстоятелства: възможните разходи от излизането на Великобритания от ЕС без споразумение, необходимото допълнително финансиране от ЕС за Турция, за да се справи с бежанците. ЕС се стреми да започне и изготвянето на следващия си дългосрочен план за разходите от 2021 г., който е на стойност 1 трилион евро и е за седем години. Бюджетът за следващата година е последният годишен бюджет от сегашния фискален план. Голяма част от бюджетните потоци на ЕС се връщат обратно в страните членки под различни форми, включително земеделски субсидии, подкрепа за по-бедните райони или програми за научни изследвания и образование, припомня ДПА.", "date": "2019.11.19", "title": "Климатичните промени - приоритет в евробюджета за 2020 г. (ОБНОВЕНА)"}
{"url": "https://www.monitor.bg:443/bg/a/view/borisov-inspektira-hemus-ot-87-mi-kilometyr-video-181184", "text": "Премиерът Бойко Борисов направи проверка на работата по строежа на автомагистрала \"Хемус\". Обиколката започна от 87-ми километър. В обичайният си стил премиерът се снима с работниците, а те му пожелаха \"да бъде жив и здрав\" . \"Тук ли сте пипали баластрата? Казал съм, че ще има глоби за областни управители, за всички вас, ако още веднъж ме скарате с еколозите\", закани се премиерът на ръководителя на обекта по повод появилата се вчера информация, че багери копаят коритото на река Вит, за да вземат речна баластра за строежа на АМ \"Хемус\". Борисов поиска еколозите да бъдат докарани на място, за да видят как се извършват дейностите. \"Ще им обясните и ще изпълните препоръките им. Разбра ли ме?\", настоя той. Заедно с премиера в автомобила се качиха и строителни инженери, за да проверят как напредват строителните дейности по магистралата. В участъка освен строителни работници има и археолози. Един от експертите съобщи на Борисов, че цялото трасе, на което се намират, е археология и до средата на декември от Министерството на културата трябва да съобщят дали са необходими допълнителни разкопки. Строителен инженер обясни на премиера, че в момента се стараят да отводнят участъка и ежедневно на обекта работят по 90 работници. Той изтъкна, че в момента са ангажирани почти всички заводи у нас, които се занимават с изработването на греди, за да подготвят необходимите близо 900 греди за мостовите съоръжения в района", "date": "2019.11.19", "title": "Борисов инспектира \"Хемус\" от 87-ми километър (ВИДЕО,ОБНОВЕНА)"}
{"url": "https://www.monitor.bg:443/bg/a/view/dyjd-ot-utre-do-petyk-181182", "text": "Максималните температури днес ще са между 13 и 18 градуса, но в районите с трайна мъгла ще останат около 11 градуса, сочи прогнозата на НИМХ. На места днес се очакват облаци и мъгли, както и слаб източен вятър.  В сряда облачността ще се увеличи и над западната част на страната ще има превалявания от дъжд. Температурите ще останат без промяна. В четвъртък валежите ще обхванат цялата страна. Максималните температури ще се понижат и няма да надвишават 17 градуса. В петък над Западна България ще се проясни и валежите ще спрат. Над планините ще преобладава слънчево време, но след обяд облачността ще се увеличи. Ще духа слаб до умерен южен вятър. Максимална температура на 1200 метра около 12, а на 2000 метра – около 6 градуса.   Над Черноморието облачността ще е значителна, на места видимостта ще е намалена. Ще духа слаб вятър от изток-югоизток. Максимални температури на въздуха между 16 и 18 градуса. Температурата на морската вода е 17-18°. Вълнението на морето ще е 2-3 бала.  През следващите дни от седмицата ще има валежи, температурите ще паднат, над 1800 м ще вали сняг. ", "date": "2019.11.19", "title": "Дъжд от утре до петък"}
{"url": "https://www.monitor.bg:443/bg/a/view/djonsyn-se-e-sreshtal-s-bivsh-agent-na-kgb-sled-otravjaneto-na-skripal-181181", "text": "Премиерът на Великобритания Борис Джонсън се е срещал с бившия агент на КГБ, руския милиардер Александър Лебедев месец след отравянето на Скрипал, съобщава в. \"The Guardian\". Съобщава се, че срещата се е състояла в Италия през април 2018 г., непосредствено след срещата на външните министри от НАТО в Брюксел, организирана заради покушението срещу бившия руски агент Сергей Скрипал и дъщеря му Юлия. Към момента Джонсън оглавяваше министерството на външните работи на Великобритания. Според вестника, той е бил поканен на частно парти в околностите на Перуджа от сина на Лебедев - Евгений. Изданието още през септември съобщи за срещата британския външен министър в руския милиардер, но тогава Лебедев отрече, че тя се е състояла. Сега официален негов представител е признал, че е имало такава среща.", "date": "2019.11.19", "title": "Джонсън се е срещал с бивш агент на КГБ след отравянето на Скрипал"}
{"url": "https://www.monitor.bg:443/bg/a/view/syvetyt-po-turizym-obsyjda-garancionen-fond-sreshtu-faliti-181160", "text": "Промени в системата за защита на потребителите на туристически услуги и на икономическите оператори, както и механизми за защита от неплатежоспособност и несъстоятелност. Това ще бъде основна тема на заседание на Националния съвет по туризъм. Членовете на съвета туризъм към министъра на туризма се събират днес в Боровец. Ще бъде представен опита на Великобритания и Полша в тази сфера, както и потенциала на Гаранционен фонд. Сред въпросите, които стоят на дневен ред е и обвързването на професионалната застраховка на туроператорите с оборота на фирмата. 2019 г. беше особено рискова както за международния бизнес, така и за родния, след като и дъщерни фирми на британския туроператор „Томас Кук“ от континентална Европа също обявиха фалит. 58 са местата за настаняване, основно на територията на черноморските общини, са имали договори с фалиралия британски туроператор, като най-голям дял имат морските курорти. В началото на октомври и официалният представител на „Томас Кук груп“ за България „Астрал Холидейз“ също спря работа.", "date": "2019.11.19", "title": "Съветът по туризъм обсъжда гаранционен фонд срещу фалити"}
