{"url": "https://www.monitor.bg/bg/a/view/sblysyci-mejdu-policija-i-protestirashti-v-barselona-149189", "text": "Стотици каталунски сепаратисти влязоха в сблъсъци с регионалната полиция по време на демонстрация в Барселона, предадоха ДПА и Асошиейтед прес.   Около 400 души от просепаратистките Комитети за защита на Републиката бяха организирали контрапротест на митинг от 1500 души от силите на реда, които настояваха за по-високи заплати. Полицията се опита да държи двете демонстрации разделени и използва палки за отблъскване на сепаратистите.    ", "date": "2018.11.10", "title": "Сблъсъци между полиция и протестиращи в Барселона "}
{"url": "https://www.monitor.bg/bg/a/view/granichna-policajka-ranena-ot-kolega-na-letishte-sofija-149188", "text": "Гранична полицайка е ранена от колега на Летище София, който е стрелял по погрешка. . Тя е хоспитализирана във ВМА. Най-вероятно изстрела е произведен случайно. Полицайката е без опасност за живота. Инцидентът е станал към 18 часа. Разследват се обстоятелствата около произшествието. Линейката е пристигнала веднага. Директорът на ГД „Гранична полиция“ е разпоредил проверка във връзка с инцидента на Летище „София“. Това съобщиха от пресцентъра на МВР. По разпореждане на директора на ГД „Гранична полиция“ главен комисар Светлан Кичиков е започнала проверка по случая.", "date": "2018.11.10", "title": "Гранична полицайка ранена от колега на летище София"}
{"url": "https://www.monitor.bg/bg/a/view/berbatov-predstavi-knigata-si-149190", "text": "Бившият нападател на ”Тотнъм”, ”Манчестър Юнайтед” и на българския национален отбор представи днес автобиографията си, озаглавена ”По моя начин”. Повече от 300 души присъстваха на презентацията, а след това Бербатов отговори на журналистически въпроси и подписа книгите на фенове.  \"Книгата се казва \"По моя начин\", защото в нея пиша за това как аз съм успял, но има и много други начини човек да успее. Надявам се много млади хора да се припознаят и да научат нещо за себе си от книгата. Писах я около две години, но не очаквах да е толкова трудно. Все пак съм доволен от крайния резултат. Тя съдържа всички трудни моменти, победи и загуби, но не исках да е отегчителна, а да може всеки да я разбере\",заяви Бербатов пред медиите.  Сигурно две години бе процесът на писане. Не очаквах да бъде толкова трудно, но по-трудните неща накрая са по-сладки. И в увода си пише, че това е истинска история и невинаги свършва с хепиенд, но може да се вземе поука, разказа още Димитър Бербатов.  \"Постарах се да не бъде отегчителен в тази книга, иначе съм балансирал победи и загуби. Исках и песента My Way на Франк Синатра да сложа, но не ми позволиха. Това е една от любимите ми песни. Едва ли ще има продължение на книгата, но човек никога не знае.  Съавтор на книгата на Бербатов е журналистът Найден Тодоров.", "date": "2018.11.10", "title": "Бербатов представи книгата си"}
{"url": "https://www.monitor.bg:443/bg/a/view/nemski-kompanii-investirali-po-20-mln-u-nas-na-mesec-u-nas-149179", "text": "Германски компании са инвестирали 130 млн. евро в България до средата на 2018 г. или около 20 млн. евро месечно. Ако тази тенденция се запази ще отчетем двоен ръст на инвестициите от Германия в нашата страна. Това е казал заместник-министърът на икономиката Александър Манолев по време на откриването на Източно-германския икономически форум, който се провежда в Бад Зароу. Това е едно от най-значимите и авторитетни събития в региона, в което участват над 100 от най-големите компании от тази част на страната, а България за първи път е поканена да участва на такова ниво, съобщават от пресцентърът на икономическото министерство. Видео обръщение към участниците отправи канцлерът Ангела Меркел, а в сесиите участваха министри на федерално и провинциално ниво. „България се утвърждава като една от най-конкурентните инвестиционни дестинации в Югоизточна Европа с положителен имидж и добри условия за развиване на бизнес. Достатъчно е да отбележим, че за последните десет години в страната ни са инвестирани над 29 млрд. евро, а значителна част от тях са направени от германски компании“, е посочи. Александър Манолев. По думите му страната ни може да предложи политическа и икономическа стабилност, едни от най-ниските данъци в Европа и редица насърчителни мерки за стратегически инвеститори. „Всичко това се оценява от чуждестранните компании и интересът към страната ни осезаемо расте“, е допълнил той. Зам.-министър Манолев се спрял и на някои от най-бързо развиващите се сектори на българската икономика – информационни и комуникационни технологии, автомобилостроене, машиностроене и др. „Оптимистичен сигнал е, че подобни сектори с висока добавена стойност се утвърждават като двигатели на българската икономика“,  е казал още Александър Манолев и подчертал, че в повечето от тях оперират и германски компании. През 2019 г. бизнес делегация от една от източните провинции на Германия ще посети България за проучване на възможностите за инвестиции и стартиране на общи проекти с български предприятия. Това е договорено по време на среща на зам.-министър Манолев с Хари Главе, министър на икономиката на федерална провинция Мекленбург Предна Померания.", "date": "2018.11.10", "title": "Немски компании инвестират по €20  млн. на месец у нас"}
{"url": "https://www.monitor.bg:443/bg/a/view/155-lekari-ot-11-dyrjavi-se-diplomiraha-vyv-varna-149180", "text": "155 лекари от България, Великобритания, Германия, Гърция, Испания, Израел, Кипър, Сирийска арабска република, Турция, Украйна и Швеция получиха дипломите си от Медицинския университет във Варна. Тържествената церемония по дипломирането на 52-рия випуск медици се състоя днес в зала 1 на Фестивалния и конгресен център в морската столица. 41 са отличниците от Випуск‘ 2018 на Факултета по медицина към Медицински университет – Варна. Първенец на випуска е д-р Пресияна Боярова, която получи парични награди от ректора и от кмета на Варна. „Днес затваряйки една страница, отваряте нова. Но само от вас зависи какъв избор ще направите в бъдеще - дали ще изберете да бъдете себе си, да бъдете професионалистите, за които сме ви подготвяли през тези 6 години, да спазите всяка дума от Хипократовата клетва, която ще произнесете след малко, да продължите по пътя на научната кариера. Моят съвет е: какъвто и избор да направите, направете го така че, да останете верни на себе си, на човечността и добротата. Не оставяйте обстоятелствата или навиците да управляват вашия избор. Станете господар на себе си и използвайте силата на волята си, за да избирате. Вие вече притежавате част и от могъщата сила на знанието. А знанието е това, което дава възможност за избор“, каза в академичното си слово ректорът на МУ-Варна, проф. д-р Красимир Иванов. Парична награда от ректора на университета получиха всички 41 отличника на Випуск’ 2018 на Факултета по медицина. Районната колегия във Варна на БЛС предостави парична награда за трима от завършващите медици. Д-р Климентина Мончева бе удостоена с наградата на името на бележития варненски лекар, д-р Никола Сираков. Паричната награда се дава за втора поредна година и се присъжда на абсолвента с най-високи постижения в областта на науката по време на следването си. Препълнената зала стана свидетел и на тържествения ритуал по предаване на университетския жезъл, символ на силата и авторитета на ректорската и академичната власт на университета.", "date": "2018.11.10", "title": "155 лекари от 11 държави се дипломираха във Варна"}
{"url": "https://www.monitor.bg:443/bg/a/view/bojko-borisov-zaminava-za-sa-sht-dogodina-149187", "text": "Премиерът Борисов ще замине на официално посещение в САЩ в началото на 2019 г., обяви външният министър Екатерина Захариева. Захариева се завърна от визита в САЩ вчера.   Външният министър обясни, че САЩ искат да работят с България и връщат интереса си към нашия регион. „Много пъти по време на посещението чух благодарност към България за конструктивната роля, която играе в региона, Желание на САЩ да работи заедно с нас за това да укрепим сигурността в нашия регион и нашите съседи да имат европейската перспектива. (...) Изключително позитивна оценка и дори искане и мнение за ситуацията в региона присъстваше в разговорите. Ангажирани са, не мисля, че не са. Може би е имало периоди, в които не е изглеждало така, но определено това, което аз усетих сега в това посещение във Вашингтон, усилията, които България полага, са много високо оценени и дори има желание, получих предложение, за сътрудничество с двата института по техни програми и България в региона на страните от Западните Балкани“, обясни Захариева. По време на посещението е повдигнат и въпросът с българските визи в САЩ. Това, което остава като неизпълнено условие, за да паднат визита, е отказите да намалеят пдо 3 процента. Всяка година процентът падал, но все още сме далеч от тази цифра, добави министърът.  ", "date": "2018.11.10", "title": "Бойко Борисов с официално посещение в САЩ догодина "}
{"url": "https://www.monitor.bg:443/bg/a/view/asistenstska-podkrepa-za-vyzrastni-bez-telk-149181", "text": "Релгаментират асистентска подкрепа за възрастни хора без ТЕЛК-ови решения в проектозакона за социалните услуги. За първи път се създава законов ред за предоставяне на такъв вид подкрепа за пенсионерите, които не могат да се обслужват сами и нямат медицинска експертиза, обясни заместник-социалният министър Зорница Русинова по време на семинар. Право да ползват асистент ще имат и хора с увреждания, само обаче ако не ползват такава подкрепа по друг закон. Услугата ще се финансира от държавния и общинския бюджет. Със закона кметствата се задължават да организират предоставянето на асистентската подкрепа, така че тя да подмомага хората чрез извършването на различни дейности в домашна среда. Асистентът трябва да улеснява ежедневните дейности на човек - не само в домашна среда, но и да го придружава до болница или учреждение. Насочването към този тип помощ се извършва единствено от общината, която предоставя услугата. Тя ще е безплатна за хората без доходи, останалите ще заплащат различна сума от таксата. Сумата ще се определя по индивидуална оценка за всяки случай, която ще се прави от общински служители. Зорница Русинова подчерта, че до момента всичко, което е правено в сферата на домашните и лични асистенти до голяма степен е било подчинено на програми. Вече половин година експертите на социалното министерство работят по въпроса как асистентската подкрепа да стане държавно делегирана дейност, разработен е дори и стандарт за финансиране, добави Елена Кременлиева, която е директор на дирекция „Социално включване“ към МТСП. С мащабната реформа в политиките за хората с увреждания асистентската подкрепа се урежда в два закона – в този за личната помощ и в този за социалните услуги. Докато в първия тя е изцяло насочена към хора с увреждания, то във втория целевата група са възрастните хора, които не могат да се обслужват сами. Двата типа услуги ще бъдат ползвани по различен начин. Общото между тях е, че няма да има вече заповеди за настаняване или направление за ползване. Сега ако човек иска да ползва социална услуга, финансирана от държавата, трябва да отиде в дирекция \"Социално подпомагане\", за да му се издаде заповед за настаняване. Тя е валидна 3 месеца, докато в новия закон ограничението за валидност отпада. Насочването за специализираните услуги ще се състои в подкрепа за информиран избор, а не задължаване за ползването дадена услуга. Потребителят сам ще избира от какво се нуждае. До сега дирекция \"Социално подпомагане\" настаняваше в конкретни места и насочваше към услуга. Сред новите моменти са и правото на избор на доставчик на услугата. Ако има две възможности за резидентна грижа, човек ще може да се запише в списък за чакащи за определена услуга. Към настоящия момент таква опция няма, защото в заповедта за настаняване се посочва конкретен център.", "date": "2018.11.10", "title": "Асистенстска подкрепа за възрастни без ТЕЛК"}
{"url": "https://www.monitor.bg:443/bg/a/view/desetki-ubiti-pri-teror-v-mogadishu-149178", "text": "39 души бяха убити при нападение от атентатори самоубийци и въоръжени бойци срещу популярен хотел в сомалийската столица Могадишу. Ранените са 40. Охраната на хотел \"Сахафи\" и на съседната следствена служба откри огън след взривяването на две коли бомби вчера следобед. Трета експлозия на бомба, разположена в триколка близо до хотела, също засегна оживената улица. Властите предупреждават, че броят на загиналите може да се увеличи. Отговорността за нападението пое ислямистката група \"Аш Шабаб\", свързана с Ал Каида.", "date": "2018.11.10", "title": "Десетки убити при терор в Могадишу"}
{"url": "https://www.monitor.bg:443/bg/a/view/200-meraklii-za-bezplatno-gorchivo-se-konkurirat-na-ostrov-langkavi-149184", "text": "100 двойки от цял свят, които биха искали сватбеното им тържество да мине  безплатно ще пробват късмета си в  сървайвар -състезание по плажовете и джунглата на малоазийския остров Лангкави на  8 декември.   100 двойки от цял свят, които биха искали сватбеното им тържество да мине  безплатно ще пробват късмета си в  сървайвър -състезание по плажовете и джунглата на малоазийския остров Лангкави на  8 декември. Нестандартната идея  набрала скорост за броени седмици и  месец преди  старта на надпреварата има свободни едва десетина места, коментира Прия Миниам , маргетинг-мениджър на ваканционен  4-звезден комплекс на брега на тюркоазеното  Андаманско море. Регламентът изисква  участниците да са навършили 21 години; да не канят повече от 200 гости за празника си и да приемат официалните доставчици на комплекса. Характерната за някои родни ресторанти  такса „тапа“ за внесени „отвън“ високоградусови напитки просто е непозната за региона. Няма ограничения за религиозната принадлежност, но пък има предупреждение че организаторите не са склонни да осигурят церемонията по размяната на венчалните халки да се случи по 125-метровото трасе на превърналия си в легенда Небесен мост. Последното е заради случка отпреди две години, когато заради сватбата на наскоро изгряла индийска филмова звезда мостът бил затворен за час, а лифтът до него возел само гостите. Прищявката на ВИП-персоната отключила истинско цунами от гневни реплики в социалните мрежи. Стигнало се дори до заплахи за дела в международни съдилища за …пропуснати ползи. От тогава мениджърите на пуснатата  в действие през 2003 година планинска туристическа атракция  не искали  и да чуят за подобни екстри. Организаторите на  естравагантния кастинг пазят в тайна какви точно изпитания  са подготвили за кандидат-женихите и бъдещите им пъртньорки , но са отправили авансово предупреждение че всички трябва да бъдат в добро физическо и психическо здраве. Притежанието на шофьорска книжка и умението да караш автомобил с десен волан не са предимство,желаещите да се бракосъчетаят за сметка на комплекса ще трябва да ползват задължително осигурен им на място транспорт. Те ще трябва да подпишат и декларация, че няма да търсят обезщетения за евентуална …злополука  по трасето.   Защо в  Лангкави?   Островчето с територия малко над 470 кв км е част от едноименен архипелаг от общо 99 /104 при отлив/ късчета земя, на него живеят около 95 000 души, а през миналата 2017-а е привлякло близо 3 милиона туристи . Намира се на около 30 км от  континенталната част на Малайзия , в миналото е бил предпочитано място за отдих на корабните екипажи , пътуващи от Китай към Индия и обратно , но твърде бързо привлякъл вниманието на пиратите, които го превърнали в основно своя база.Това разбира се накарало търговците да променят маршрута си, като предпочели да пътуват по-дълго, но да акостират в далеч по спокойните за бизнеса им пристанища на Сингапур и Пенанг. Времената обаче се менят, а с тях и туристическите дестинации-през 1990-а година каращият поредния си мандат премиер на Малайзия Махатхир  Мохамад решил да подпомогне родствениците си от провинция Кеда и наложил късчето суша за безмитна зона. В добавка няколко големи държавни и частни компании „налели“ известно количество рингити, като по този начин от „рай за крокодилите и местните биволи“ го превърнали в рай за туристическата индустрия. За да бъде удобно за всички за по-малко от две години построили летище , от чийто писта през 30 минути през цялото денонощие излитат пътнически самолети. Пак по идея на премиера вдигнали Небесния мост, който  свързва на височина 712 метра два от хълмовете на местната баир-планина Мат Чичанг. Начинанието се проточили точно 12 месеца, като стоманата швейцарско производство била окомплектована в подножието,а до местоназначението си стигнала със специално пригодени за превоз на …танкове руски хеликоптери. Кабинковият лифт, проектиран и изпълнен разбира се от австрийци осигурява изкачване от кота 0 до върха за 15 минути, две от кабинките за ВИП-персони, в съседство има и зъбчата железница.   Изловили шимпанзетата , за да не се …стресират   По далеч непълни пресмятания всичко това струвало 1,8 млн долара. В сметката влизало и „преселението“ на няколкото стада шимпанзета, които влезли в полезрението на международна екоорганизация. Над 100 маймуни без извозени далече от шума на машините и върнати обратно след като лентата била официално прерязана.  Вложението било „избито“ през първите 6 месеца след официалния пуск през януари 2003-а. Междувременно майсторите на пи-ара успели да включат иначе скромното откъм инженерни параметри съоръжение в няколко световни класации , в които фигурират  норвежкият „Леонардо Да Винчи“, английският „ Ролинг бридж“, грузинският „Мост на мира“ и френският „Гюстав Флобер“. Към моста и многокилометровите плажове със снежнобял пясък добавили противоречивите  легенди за  красавиците Махсури и Дайана. Първата, жена от народа ,  била  осъдена на смърт през ХVІІ век по обвинение от съпруга й в…изневяра. Когато я посекли публично от тялото й потекло бяла кръв, доказателство за невинност. Преди да издъхне младата жена проклела жителите на острова на безплодие за 7 поколения напред. Клетвата отпаднала с признаването независимостта  на Малайзия през 1957-а, кълнат се майсторите на засуканите  истории. Втората била принцеса от харема  на управлявалия през ХІV в първи султан  Парамесвара. Дълго време не успявала да стане майка  и най-после чудото се случило след като се потопила в топлите води на изворче насред малко островче край Лангкави. Разказвачите спестяват подробностите около зачеването , но с охота споделят, че откак се помнят нямало …рекламация от пробвалите изворчето гостенки от близо и далеко.    И султан да си не е работа     И така и така сме отворили приказката за султаните и техните наложници, нека напомним, че Малайзия си е конституционна монархия , в която има цели 9 султана. Управляват на ротационен принцип с 5-годишен мандат, но един от тях,Абдул Халим шах изкара два след тайно гласуване на Съвета на управителите през 2011 година. След кончината му през 2016-та на трона седна крал  Мохамад V , а премиер и де факто истински управляващ е 93-годишният Махатхир Мохамад, който е и най-възрастният премиер – министър в света.Преди броени дни той къде на шега, къде сериозно заяви, че е възможна промяна в пенсионното законодателство на страната, която да позволи оставането му на този пост до 95-годишна възраст. \"Надявам се да поработя до пенсия, а когато навърша 95 години ще подам оставка. А може и да повишим пенсионната възраст.Не работата, а болестите убиват хората. Важно е не само да тренираме мускулите си, но постоянно да работим и с главата\",споделя той , цитиран от световните информационни агенции на 1 октомври т.г. Впрочем през далечния си първи мандат премиерът разпоредил един ден в седмицата всеки държавен чиновник да бъде облечен в традиционна батик-дрешка. На който не му се нрави – да си търсел прехраната на частната нива. И казват че разпоредбата се спазва! Май и у нас е имало нещо подобно, при управлението на Стамболийски, който дори разпоредил на чиновниците си да облекат сюртюци от тъкани в Габрово и Сливен шаяци, ама всичко било от ден до…пладне. Колкото до султаните – и тяхната не е много за завиждане, ако вярвам на таксиджията ни Анеф. Според когото не е работа само да ядеш и да пиеш и да чакаш…да ти дойде ред! Отгоре на всичко всички изповядващи исляма имали право на три съпруги, а на султаните се разрешавало само по…две. А защо през декември ли? Ами защото тогава е зимата за екваториалния остров и тропическите дъждове съвсем разбираемо охлаждат ентусиазма на туристите да прелетят 5-6 000 км, а това за собствениците на ваканционното селище  си е чиста …загуба. Любители на аритметиката пресмятат, че обещаната  безплатна сватбена вечеря с преспиване на новобрачните  и гостите им всъщност се покрива от …таксата за участие в кастинга от по 1 300 рингита. Опитите да разберем дали сред записалите се за лангкави –сървайвара има и българска двойка удариха на камък.Анонимността на участниците била елемент от договора и фирмената политика, категорични организаторите на изпитанието.Разкриването на самоличността можело да стане само с изричното съгласие на мераклиите и то чак месец след приключването му.И все пак, от уважение към единствените българи в курорта към този момент намекнаха, че сред записалите се имало и със звучащи като нашите  имена.   Челен опит   Идеята за безплатно сватбено тържество всъщност не е нещо чудо-невиждано в тези географски ширини:достатъчно  е да припомним за практиката на корейския проповедник Сан Мьон Муун, който събираше по стадионите хиляди женихи и невести, за да чуят едновременно благослова му! Почти в мания се превърнало  връчването на пръстен с брилянт в някоя от гондолите на високото 165 м сингапурското  Виенско колело, а само на 15 октомври в храма на сина на Буда Муруган насред пещерите Бату  авторът на тези редове изброи поне петдесетина булки да изкачват 297-те стъпала към олтара. Специални отстъпки и бонуси получават новобрачните за разходките с корабчетата по водите на река Сингапур в месеците с по-ниска посещаемост , а от ухо на ухо вече се носи мълвата, че за откриването на новия небостъргач „Мердека 118“ /644 метра/ в центъра на малайзийската столица Куала Лумпур през 2021 година вече вървял кастинг за първи сватбари  на покрива му.", "date": "2018.11.10", "title": "200 мераклии за безплатно „Горчиво!“ се конкурират на остров Лангкави "}
{"url": "https://www.monitor.bg:443/bg/a/view/edva-800-chirpanlii-iskat-ulica-nikola-manev-149183", "text": "Едва 800 пълнолетни жители на Чирпан са подкрепили подписката на местната организация на ГЕРБ централната улица на града да бъде преименувана и от „Георги Димитров“ да стане „Никола Манев“ , призна лидерът на структурата Христо Стефанов. Едва 800 пълнолетни жители на Чирпан са подкрепили подписката на местната организация на ГЕРБ централната улица на града да бъде преименувана и от „Георги Димитров“ да стане „Никола Манев“ , призна лидерът на структурата Христо Стефанов. Той се оплака, че председателката на чирпанския парламент от БСП неглижира настояването на обществено обсъждане на идеята и с различни административни „хватки“ не вкарва предложението в заседание. Междувременно зад идеята за преименуването застанаха от Съюза на българските художници, Комисията по културата и медиите в Народното събрание и от няколко сдружения. Народният представител от ГЕРБ Маноил Манев е категоричен, че  преименуването на централния булевард на името на наскоро споминалия се живописец е „каузата, която истински си струва усилията, а не безсмислените политически спорове“. Вносителите на предложението отново подчертаха, че за чирпанлии няма да има никакви документални или финансови проблеми при промяна на името на булеварда, показвайки официални документи от отговорните институции. Очаква се окончателното решение да бъде взето на следващата сесия на Общинския съвет в Чирпан в края на месеца.", "date": "2018.11.10", "title": "Едва 800 чирпанлии искат улица „Никола Манев“"}
{"url": "https://www.monitor.bg:443/bg/a/view/cherno-more-otnovo-nokautira-levski-149182", "text": "\"Черно море\" отново се превърна в кошмар за \"Левски\". \"Моряците\" нокаутираха \"сините\" след победа с 1:0 на \"Тича\" в мач от 15-ия кръг на Първа лига. Така десет дни, след като Илиан Илиев и момчетата му изхвърлиха столичани от Купата на България, отново разплакаха 26-кратните шампиони на България. Единственото попадение беше дело на Жоржиньо в 22-ата минута. Жерсон Кабрал пък в рамките на две минути си изпроси два жълти картона, оставяйки \"сините\" с десет човека в 68-ата минута. Столичани бяха подкрепяни от огромна агитка, която дори беше приготвила хореография за местната фракция \"Ултра Варна\": \"Варна е синя, защото Левски го има! 25 години вярност!\"", "date": "2018.11.10", "title": "\"Черно море\" отново нокаутира \"Левски\""}
{"url": "https://www.monitor.bg:443/bg/a/view/uchrediha-fondacija-na-imeto-na-viktorija-marinova-149170", "text": "Близки и приятели учредиха фондация на името на зверски убитата телевизионна водеща Виктория Маринова. Това съобщи пред „Монитор“ съпругът й Свилен Максимов, който бе сред участниците, включили се в днешното бягане по обичайния й маршрут. Инициативата „Виктъри рън“ е организирана в нейна памет и идеята е стартовете да се провеждат всеки месец. Със средства на основателите на фондацията е изградено осветление и видеонаблюдение на бетонната алея край Дунав, където Вики бе убита на 6 октомври, докато спортува. Изсечени са и храстите, което осигурява безопасността на хората, които тичат там или карат велосипед. Максимов съобщи още, че благотворителният концерт в памет на Виктория ще се състои на 2 декември в „Арена Монбат“. Изтъкнати наши изпълнители като Георги Христов, Йорданка Христова, Орлин Павлов, Дичо, Силвия Кацарова, Теди Кацарова и други са потвърдили, че ще участват в инициативата под мотото „Направи добро на непознат“. „Концертът ще е едно продължение на това, което Виктория правеше. Всеки ще може да си купи сертификат за дарение за фондацията, като тези пари ще се използват по Коледа и Нова година за добрини на непознати хора. Разбира се, който няма възможност да направи дарение, ще може да влезе в залата свободно и да гледа концерта“, обясни Максимов. Първото издание на „Виктъри рън“ се проведе в три дистанции – 1 км, 3 км и 5 км. Организатор е клубът по бегови спортове „Рънърс ъф Русе“. За участниците е предвидена томбола и награди, а телекомуникационният оператор „Нетуоркс“, на който Свилен Максимов е собственик, прави отстъпка от 10 процента от месечния абонамент на всички, завършили успешно избраната от тях дестинация.", "date": "2018.11.10", "title": "Учредиха фондация на  името на Виктория Маринова"}
{"url": "https://www.monitor.bg:443/bg/a/view/sydiite-na-zadkulisieto-na-tajna-sbirka-149185", "text": "Съдиите на задкулисието от грантаджийския Съюз на съдиите в България се събраха на тайна сбирка в софийския хотел „Метрополитън“ в жк „Младост“. Обслужващите олигархията магистрати провеждат този уикенд годишното си отчетно-изборно събрание подобно на сектантска сбирка. Вместо публичност и прозрачност, както изисква Етичният кодекс на магистратите, съдиите на задкулисието предпочетоха да се покрият в малка заличка в приземния етаж на хотела. Медийният интерес към събитието беше пресечен изключително безпардонно. Лично председателят на ССБ Атанас Атанасов влезе в ролята на селски пъдар, преследваше всеки появил се журналист из фоайето на хотела, гонеше репортерите из коридорите и ръкомахаше, за да пречи на фотографи и оператори да снимат лицата на обслужващите задкулисието магистрати. Сред присъстващите бяха скандални съдии като Мирослава Тодорова, Весислава Иванова и Нели Куцкова, както и дузина спорни магистрати от различните апелативни райони в страната. Поведението на Атанасов обаче шашна дори пиколото и служителите от рецепцията, невидели досега съдия да деребейства срещу представители на свободното слово. Зает с ролята си на куче пазач, Атанасов така и не отговори на въпросите защо над четири месеца бави мотивите си за оправдателна присъда на депутатката от БСП Светла Пиралкова. Тези дни главният прокурор Сотир Цацаров сезира Инспектората на Висшия съдебен съвет с искане да провери причините за забавянето на мотивите. През юни тази година Атанасов призна депутатката за \"невиновна\" по обвинението, че през 2009 г. като председател на управителния съвет на Селскостопанската академия е сключила неизгодна сделка за академията за малко над 1,3 милиона лева. Това обаче не бе единствената причина за гоненето на медиите от задкулисната сбирка. Атанасов, който няма право на повече мандати начело на тайната съдийска организация, се оказа, че осигурява коридор на сочения за фаворит да оглави грантаджийския кръг в Темида Калин Калпакчиев. Известният в Съдебната палата като прислужника на Лозан Панов скандален магистрат бе предупреден за медийното присъствие в хотела. За да го избегне, Калпакчиев се промъкна покрай външната ограда на сградата и мина през храстите на едно дере в задната част. След това ловко притича по козя пътека, шмугна се между кашпите с декоративен смърч и влезе в хотела през един от санитарните изходи. Подобна партизанска стратегия приложи и самият съдия на олигархията и слуга на задкулисието Лозан Панов. Няколко минути след Калпакчиев и Панов притича по същата козя пътека, изниквайки от храсталаците в жк „Младост“, и бързичко се покри, избягвайки медиите. Появата на Панов беше знак в подкрепа на Калпакчиев за очаквания избор по време на отчетно-изборното събрание на ССБ. Известно е, че съдията на олигархията Панов и довереникът му Калпакчиев оказват изключителен натиск върху съдиите. Панов обслужва интересите на олигарси като Иво Прокопиев и Огнян Донев, които го използват като марионетка в ръцете си, за да се измъкнат безнаказано от подсъдимата скамейка за кражбата на милиони. Името на Панов лъсна в стенограмите на „АГРО-гейт“ като спрягано от Прокопиев и ортаците му за евентуален кандидат-президент. Политическият му напън бе препънат единствено заради репутацията на Черния лебед – половинката на Панов Бети Панова. Заради гигантските си афери олигарсите трябваше отдавна да са осъдени и да са влезли в затвора, където им е мястото. Намесата на скандалния шеф на съдиите Панов, пионката му Калпакчиев и задкулисния им кръг от членовете на тайната грантаджийска организация ССБ обаче е препятствие за това.", "date": "2018.11.10", "title": "Съдиите на задкулисието на тайна сбирка "}
{"url": "https://www.monitor.bg:443/bg/a/view/merkel-i-makron-otkriha-plocha-za-primirieto-ot-1918-g-149186", "text": "Френският президент Еманюел Макрон и германската канцлерка Ангела Меркел откриха заедно паметна плоча за примирието от 1918 г. на церемония на Поляната на примирието в Северна Франция, където бе отбелязан краят на Първата световна война, предадоха ДПА и Франс прес.   Това е първият път от 1945 г., когато на Поляната на примирието се срещат френски президент и германски правителствен ръководител. На тази поляна в гората на Компиен на 11 ноември 1918 г. във вагон-ресторант съюзниците и Германия подписват примирието, сложило край на конфликта, който е взел 18 милиона жертви. Паметната плоча бе поставена пред съществуващия надпис, който определя поляната като мястото, където \"престъпната горделивост на Германската империя бе победена от свободните народи, които се надяваше да пороби\". Новата паметна плоча носи следния надпис на френски и немски: \"На стогодишнината от примирието от 11 ноември 1918 г. Еманюел Макрон, президент на Френската република, и Ангела Меркел, канцлер на Федерална република Германия, потвърдиха тук ценността на френско-германското помирение в служба на Европа и мира.\" Двамата лидери се прегърнаха за кратко преди да положат венец на паметника, а след това застанаха мирно за тръбния зов за загиналите и националните химни на двете страни. Церемонията завърши с детски хор, който изпълни песен в прослава на мира с мелодията на европейския химн.", "date": "2018.11.10", "title": "Меркел и Макрон откриха плоча за примирието от 1918 г. "}
{"url": "https://www.monitor.bg:443/bg/a/view/rusenci-pomosht-trovjat-ni-149177", "text": "Русенци се вдигнаха на протест за чист въздух. Това бе поредният им вик за бъдат чути, че искат да живеят и дишат спокойно, както и опит да привлекат вниманието към екологичните проблеми на града. Според замерванията показателите на атмосферния въздух са в нормални граници, а в същото време не минава и вечер без да се усети неприятна задушлива миризма. Хората се събраха на паркинга срещу Паметника на Альоша. Много родители бяха довели и децата си. Повечето от протестиращите бяха с маски на лицата. С тях те се качиха в автомобилите си и преминаха по централните улици на града, като се движеха със скорост 20 километра в час, след което се отправиха към Дунав мост. На кръговото кръстовище при Граничния пункт „Дунав мост“ те блокираха движението в продължение на 45 минути, като скандираха „Чист въздух“, „Мафия“, „Русе се събуди“. Недоволството от страна на шофьорите на стотиците чакащи леки автомобили и тирове нарасна и протестиращите се качиха в колите си и се отправиха към завода за автомобилни части „Монтюпе“, който смятат за основен замърсител на въздуха. Напрежението се увеличи, когато в района бе усетена специфичната за производството миризма. Хората започнаха да викат: „Чест въздух“, „Убийци“, „Мирише“ и очакваха някой от завода да излезе. След като това не се случи, потеглиха към центъра на града и се събраха пред сградата на общинската и областната администрации. „Хората трябва да разберат, че е крайно време да изкажат страховете си, да излязат от тях и да заявят с открито сърце желанието си да дишат спокойно“, каза Галичка Николова, която бе един от организаторите на протестния автопоход. „Министърът на околната среда трябва да осъзнае, че русенци не могат да живеят по този начин. Ако той не е способен да се справи със ситуацията, някой да дойде на негово място. Екоинспекцията в Русе имитира дейност, казва, че всичко е точно, но не е точно. Имам и съвсем добронамерена критика към журналистити да бъдете по-настоятелни и да преследвате отговорните лица с това какво се случва“, каза пък Владислава Гарвалова, която бе и с двете си деца на протеста.", "date": "2018.11.10", "title": "Русенци:  „Помощ, тровят ни“"}
{"url": "https://www.monitor.bg:443/bg/a/view/4-godishno-zagina-pri-katastrofa-s-migranti-v-gyrcija-149176", "text": "Тежка катастрофа с микробус, пълен с мигранти, стана в Гърция.   Дете на 4 годинки е загинало, 27 души са ранени. Петима от ранените също са деца, едното е с черепно-мозъчна травма, съобщи солунското електронно издание Thestival.gr. Състоянието на двама е сериозно. Катастрофата станала преди 21 ч. снощи на изхода от Солун при Враснон. Микробусът се блъснал в товарен автомобил, докато се опитвал да избяга от преследващата го полиция. На мястото пристигали 12 линейки и откарали жертвата и пострадалите в солунски болници. Там са и двама трафиканти от микробуса.", "date": "2018.11.10", "title": "4-годишно загина при катастрофа с мигранти в Гърция"}
{"url": "https://www.monitor.bg:443/bg/a/view/globiha-sys-7-hil-lv-obshtina-dupnica-zaradi-gorjashto-smetishte-severina-dimitrova-149173", "text": "7 хил. лв. глоба отнесе Община Дупница от РИОСВ - Перник. До издаването на наказателно постановление се стигна след сигнал, препратен от МОСВ до РИОСВ - Перник за горивен процес в депото за отпадъци. „Длъжностни лица са извършили проверка на място, при която е установено, че самата площадка е подравнена, но от насипа на депото излизат димни газове, като в основата на депото е установен и слаб горивен процес. В хода на проверката била представена отчетна книга за депото, от която било установено, че за периода 1-5.09.2017г. са приети битови отпадъци, но няма отбелязване, че е извършено запръстяване на същите“, се посочва в материалите по делото. От своя страна РИОСВ – Перник състави акт на кмета на Община Дупница, инж. Методи Чимев. Последва обжалване пред Районния съд в Дупница, пред който Чимев заяви, че е извършвано ежедневно запръстяване на отпадъците, макар и да не е отбелязано в отчетната книга. Въпреки това обаче наложената санкция в размер на 7 хил. лв. беше потвърдена от Районния съд в Дупница. Решението на магистратите не е окончателно, то подлежи на обжалване пред Кюстендилския окръжен съд.  ", "date": "2018.11.10", "title": "Глобиха със 7 хил. лв. Община Дупница заради горящо сметище  "}
{"url": "https://www.monitor.bg:443/bg/a/view/kubrat-pulev-neochakvano-v-plovdiv-pridrujavashe-go-andrea-149168", "text": "Претендентът за световната титла по бокс Кубрат Пулев дойде неочаквано в съботния ден в Пловдив. Заедно с него бе и половинката му Андреа.  Но докато Кобрата с удоволствие се снимаше с всеки свой фен, а те не бяха никак малко, то любимата му избягваше фотообективите и камерите. Кубрат Пулев бе в Пловдив, за да разгледа спортната зала \"Колодрума\". Причината е, че в началото на следващата година се очаква там брат му Тервел да има мач. Кобрата бе посрещнат пред спортната зала от зам.-кмета по спорт и младежки дейности Георги Титюков, който бе довел и 5-годишния си син Митко, както и от шефката на залата Галя Китина.  „Перфектно. Чувствам се супер. Занапред предстоят още мачове, битки, тук в Пловдив и в Щатите”, каза Кубрат Пулев, визирайки последния двубой с британеца Хюи Фюри, срещу когото спечели убедително по точки. А на въпроса кога се очаква да бъде мачът му с Антъни Джошуа, отговори, че трябва да мине известно време. „Предстои известно време да мине, за да може той да се настрои и просто да дойде моментът. Иначе аз съм готов. Във форма съм. Тренирам. Дотогава ще направя 1-2 мача, които ще бъдат в Щатите”, каза още Пулев. По думите му мачът с Джошуа най-вероятно ще бъде в края на тази година или най-късно в началото на следващата. Първият му мач в САЩ се очаква да е през февруари – март догодина. „Може би във Вегас. Не е изключено и в Чикаго. Там също има уникални зали, които са по-евтини от „Арена Армеец”. Там ни предлагаха за 5 000 долара или дори нищо да не плащаме, само да се платят разноските. До такава степен хората са отворени към нас и само и само да направим там мач в една от най-новите и най-хубавите им зали, която е за 15 000 души. Само и само да направим там мач. Американци. Не бяха българи. Предложиха ни почти без пари само и само да направим там мач. Докато тук в „Арена армеец” имаше сериозни преговори и цената е в пъти по-висока”, не скри какво се е случило Кобрата. За това да избере Пловдив припомни, че баща му е от Пловдив и че кръвта му е наполовина пловдивска. „Пловдив е един прекрасен град. Като малки баща ми ни водеше тук и ни показваше къде им е била къщата. Била е в центъра, близо до Тримонциум. Отделно ни разказваше всичко – как и къде е тренирал, разказваше ни за историята на Пловдив. Затова винаги сме били с едно по-различно отношение към Пловдив”, каза още Кубрат Пулев преди да влезе в „Колодрума” и да разгледа спортната зала. Той обеща мачът на Тервел в Пловдив да бъде анонсиран подобаващо, за да стане грандиозно шоу, каквото са направили и в София. „Брат ми може би ще играе догодина тук и смятам, че ще бъде също едно грандиозно шоу, защото той трябва да защити титлата и най-вероятно ще играе за някоя от другите титли, а защо не и за световната”, бе категоричен боксьорът.", "date": "2018.11.10", "title": "Кубрат Пулев изненадващо в Пловдив (ВИДЕО)"}
{"url": "https://www.monitor.bg:443/bg/a/view/makron-posreshtna-trymp-149171", "text": "Френският президент Еманюел Макрон вярва, че европейската отбрана трябва да бъде \"по-добра\", коментира той пред американския президент Доналд Тръмп, който пристигна в Елисейския дворец, за да се срещне с френския си колега, съобщава АФП.   Тръмп от своя страна заяви, че САЩ искат \"да видят Европа силна и да й помогнат\", включително в сферата на отбраната, \"но трябва да бъде при справедливи условия\". \"Аз, разбира се, ще споделя с президента Тръмп моите предложения относно европейския стратегически потенциал за отбрана и необходимостта от поемане на по-голям дял от разходите в НАТО\", допълва Макрон. Тръмп критикува по-рано изявлението на Макрон за европейска армия, но днес зае по-умерена позиция. \"Аз съм в Париж и се готвя да отпразнувам края на Първата световна война. Има ли нещо по-добро за празнуване, от края на война, по-специално тази, която беше една от най-кървавите и най-лошите за всички времена\", написа Тръмп в Туитър. Американският лидер и съпругата му Мелания са за втори път на посещение в Париж след юли 2017 г., когато Тръмп бе гост на Макрон по време на честванията за \"Денят на Бастилията\". \"Много се радвам да приветствам президента Тръмп в Париж. В наши дни ние празнуваме приятелството и солидарността между нашите държави. Ще обсъдим много общи теми - Иран, Сирия, търговски въпроси, Африка, НАТО и сътрудничество в областта на отбраната\", коментира Макрон.", "date": "2018.11.10", "title": "Макрон посрещна Тръмп "}
{"url": "https://www.monitor.bg:443/bg/a/view/prebiha-seminarist-v-lovech-149169", "text": "Ученик от 12 клас на Софийската духовна семинария \"Св. Иван Рилски\" бе брутално пребит в центъра на Ловеч. Момчето е удряно и ритано, основно в главата, с хладнокръвна жестокост от шестима тийнейджъри - някои от които са стари познайници на полицията. След саморазправата Росен Нечов е вкаран в болница в силен шок, а за нараняванията му е освидетелстван от съдебен лекар. По думите на момчето, то с нищо не е предизвикало агресията към себе си. Разказва, че си дошъл от София и вечерта решили със сестра си да се разходят. Внася уточнение, че преди да продължи образованието си в семинарията, имал съученичка, с която били в една компания. Понякога си пишели в менсинджър съвсем обикновени приятелски неща. Като разбрала във въпросната вечер, че Росен си е в Ловеч, тя предложила да се видят в градската градина. Момчето и сестра му отишли на уговореното място, но съученичката я нямало - вместо нея там били няколко момичета. Заедно тръгнали към новия храм \"Св. св. Кирил и Методий\". \"Когато наближихме, бяхме заобиколени от 6 момчета - четирима от тях познавам. Един от тях ме попита какво съм писал на бившата съученичка и аз започнах да му обяснявам\", разказва Росен. Посегнал към телефона си, за да покаже и в този момент заваляли юмруци по лицето му. Росен бил повален на земята и всички се включили в ритането основно по главата му. \"Стига\", молел се той, докато се опитвал да се прикрие с ръце, но ритниците не секвали. Опитал да стане и тогава силен удар го уцелил в устата. \"Припаднах и повече нищо не помня\", разказа още Росен. От сестра си после разбрал, че побоят продължил навсякъде по сгърченото му тяло. Заключението в медицинското свидетелство е, че предните му два зъба са счупени, множество други са разклатени, има синини по цялото тяло. \"Може би това бе постановка, за да ме пребият. Но не разбирам защо, с какво съм провокирал такова зверско отношение\", недоумява момчето. Още по-болно му е, че това се случва пред храма, където е отслужил първата си литургия с отец Михаил. Той е сред добрите ученици в Семинарията и получава стипендия за успех. И тъй като силно вярва в Бога, отдава спасението си на смирението в душата си. За случая са уведомени полицията и Районна прокуратура-Ловеч, където е внесена жалба. Росен и майка му силно се надяват, че побойниците ще получат справедливо наказание, за да не пострада и друг невинен.", "date": "2018.11.10", "title": "Пребиха семинарист в Ловеч "}
{"url": "https://www.monitor.bg:443/bg/a/view/ustrojstvo-prispiva-bebeto-149172", "text": "За родителите, които не желаят многократно да стават от леглото през нощта, за да полюлеят неспокойното бебе, отдавна бебешкото креватче Snoo, оборудвано със сензори, може само да прави това. Новото устройство Sleepytroll има различен подход, като се прикрепя към съществуващите колички или легла, разклащайки ги, когато разбере, че бебето е будно. Създадено от норвежкия предприемач Ståle Flataker, устройството Sleepytroll се прикрепва с ремък за дръжката на количката или рамката на креватчето, след което започва да следи спящото бебе, посредством микрофон и сензор за движение. Потребителите могат да настроят чувствителността на сензорите според размера и теглото на количката / леглото и поведението на бебето. Sleepytroll разполага с три скорости на люлеене, също така, потребителите могат ръчно да активират люлеенето, което спира след половин час. В момента, Sleepytroll набира средства за производство в Kickstarter. Срещу 599 NOK (около € 63) може родителите да притежават устройството, ако стигне до производство. Очакваната продажна цена ще бъде около 1500 NOK (€ 157).", "date": "2018.11.10", "title": "Устройство приспива бебето"}
{"url": "https://www.monitor.bg:443/bg/a/view/fandykova-proverjavame-za-nereglamentirano-gorene-na-gumi-149175", "text": "\"Проверки за нерегламентирано горене на гуми и отпадъци в район “Красна поляна” снощи и рано тази сутрин установиха горене на гуми на едно място и две запалени на открито огнища. Два екипа на дирекция “Аварийна помощ и превенция” на Столична община, екип на Трето районно на МВР и екип на пожарната извършваха обходите\". Това написа във фейсбук кметицата на София Йорданка Фандъкова.   \"По мое искане рано тази сутрин в района измерване направи и мобилната станция на Изпълнителната агенция по околна среда. Проверките продължават и днес с екипите на Столична община - звеното за “Аварийна помощ и превенция” и Столичен инспекторат, като към тях се включват и екипи на Трето районно на МВР и на Жандармерията, която има дежурен пост в района на Виетнамските общежития. Благодаря на гражданите, които ми писаха снощи и които насочваха проверяващите екипи\", допълни още Фандъкова.  ", "date": "2018.11.10", "title": "Фандъкова: Проверяваме за нерегламентирано горене на гуми "}
{"url": "https://www.monitor.bg:443/bg/a/view/shef-silvena-rou-general-majka-i-sestra-v-kuhnjata-149109", "text": "Силвена Роу е име, което всеки запален по кулинарията е чувал. Тя е шеф готвач, автор на няколко книги, писала е кулинарни статии в „Гардиън“ и е гощавала знаменитости от ранга на Клаудия Шифър, Тина Търнър и Шер. Тя е новото лице на MasterChef. Роу е първата жена в историята на формата у нас, която ще застане до шеф-готвачите Андре Токев и Петър Михалчев като член на журито. „MasterChef е може би най-респектиращият от хилядите формати на кулинарни предавания в света. Имала съм телевизионна кариера във Великобритания и САЩ, но сега се връщам завинаги“, заяви пред „Монитор“ тя. Роу е от онези хора, които сравняват храната с порното. През последните години такъв тип предавания гъделичкат любопитството на зрителите повече от сапунките. А изящно ястие, което гали небцето, поставено в добре „плейтната“ чиния, безспорно води до душевен оргазъм. Нейната лична мисия в надпреварата за хоби-готвачи ще е да вдъхнови участниците и ентусиастите пред екрана да обърнат повече внимание на здравословната и вкусна храна. „Нека отново България бъде част, а и лидер в така наречените „сини зони“. Това са определени части от света, известни с най- много дълголетници, с най-здравословен и щастлив начин на живот. България преди години, особено Родопите, бяха една такава синя зона. Аз искам да дам това, с което България ме зареди, докато растях в Пловдив – чистота, здравословно и много, много вкусно хранене!“, споделя тя. Силвена има много роли в кухнята- Тя се определя както като генерал, така и като член от семейството, който винаги ще ти протегне ръка. Налага й се понякога да е твърда като скала като жена, попаднала в глутницата от мъжки вълци, които слагат престилките на шеф-готвачи в световен мащаб. „Аз съм твърда, но справедлива! От световните готвачи само около 5-10% са жени. Кухнята е като бойно поле и главният готвач е генерал! Аз съм генерал, но също така съм и като майка, и сестра на моя състав“, категорична е тя. Роу дава заявка, че ще е строга, но никога груба и безразлична към участниците. В един победител кулинарният гуру ще търси три основни качества - непотушима страст, добра душа и отлична работна етика. Силвена става шеф-готвач от лакомия, а не защото следва рок звезди в кухнята като Марко Пиер Уайт и Антъни Бурдейн. Вдъхновението си тя черпи от всеки човек, дарен с положителна енергия, и от неочаквани места и обстановки. За мен храната, културата и стойността на храненето винаги са били от най-голям интерес. Аз пътувам по света единствено с цел да опитвам различни храни. А готвя с цел да осигуря здраве на хората и да забавя процеса на стареене възможно най-много. Така се и получава, слава на Бога!“, разказа ни тя. За поддържането на безупречната си визия 51-годишната красавица се шегува, че пие кръвта на млади мъже. Любовта й към кулинарията се ражда от детските години, тъй като родителите й също са били майстори в тази сфера. „Моят баща готвеше уникално, а майка ми умопомрачително! Татко беше цар на татарско кюфте и халвата. Мама пък приготвя невероятна мусака от патладжан, пълнени чушки и чушка бюрек“, разказва Роу. Тя продължава семейната традиция. Мъжът й Малкълм и двамата й синове също имат афинитет към кулинарията. Успяла съм да ги „инжектирам“ с моята горяща страст за вкусна храна и здравословен апетит“, намигна тя. Силвена е от Пловдив, но влиза в графата „граждани на света“. В момента тя управлява свой ресторант в Дубай и разпределя времето си между Обединените арабски емирства, София, Ню Йорк и Лондон. „В момента съм влюбена в Дубай, имам корени. Приготвям храна за доста от членовете на кралското семейство. Тук моите ястия се ценят и уважават, както никога досега. Може би затова имам такава силна привързаност към Дубай. Пловдив ще остане завинаги моят роден град, градът на моето детство. А Лондон - там също имам корени…“, заяви пред „Монитор“ още тя. Към момента обаче Роу си пожелава да не пътува много, тъй като е уморително, а безсънието не й отива. От Арабските емирства черпи вдъхновение и за предстоящата си седма книга, след като вече на пазара има успешни шест зад гърба си. Кухнята там е много различна и моята цел е да е привлекателна за западния вкус, а в същото време да е автентична и разпознаваема от местните“, сподели тя. Що се отнася до свободното време на Силвена, тя е запален спортист и често се записва за различни състезания. За финал, няма как да пропуснем любимата рецепта на Роу, въпреки че тя намира нов фаворит ежедневно: Това е един от многото ми беззахарни, безмлечни, безглутенови десерти. Това е да получиш 100% удоволствие, но без захар, без сметани, без яйца, без брашно“.", "date": "2018.11.10", "title": "Шеф Силвена Роу – генерал, майка и сестра в кухнята"}
{"url": "https://www.monitor.bg:443/bg/a/view/es-i-sa-sht-sa-obsydili-vizite-za-bylgari-149174", "text": "ЕС и САЩ са обсъдили отново въпроса с отпадането на визите за гражданите на България, Хърватия, Кипър, Полша и Румъния. На среща във Вашингтон представители на ЕС и САЩ са приветствали напредъка по пътя към премахването на визите, се посочва в съобщение на Европейската служба за външна дейност. В разговорите са участвали и.д. главният прокурор Матю Уитакър и министърът по вътрешната сигурност на САЩ Кирстен Нилсен, както и еврокомисарят по миграцията и вътрешните работи Димитрис Аврамопулос и представители на председателството на Съвета на ЕС, предаде БТА. Били са поставени също въпросите за сътрудничеството в достъпа до електронни доказателства, за охраната на границите и киберсигурността, за защитата на изборите от външно влияние, за обмена на данни за пътниците с въздушни превози. Участниците са обсъдили разпространението на синтетични наркотици. В съобщението се отбелязва, че следващата двустранна среща се очаква догодина в Румъния. ЕС и САЩ разговарят по тези теми два пъти годишно. Миналата година Европейската комисия настоя за \"незабавен напредък\" по въпроса с пълното отпадане на визите за гражданите на ЕС. Досега комисията се въздържа да изпълни задължението си да предложи да бъдат въведени отново визи за граждани на САЩ, които пътуват до ЕС, заради липса на еднаквост в двустранния визов режим.  ", "date": "2018.11.10", "title": "ЕС и САЩ са обсъдили визите за българи "}
{"url": "https://www.monitor.bg:443/bg/a/view/padna-most-v-kavala-149159", "text": "Един от най-натоварените мостове в гръцкия град Кавала се срути, но по чудо няма пострадали. Все още не е ясна причината за тежкия инцидент, предава Канал 3. В момента на срутването на моста на него е имало един кран и един автомобил. Според гръцкото издание \"Та неа\" мостът се е срутил поради пренатоварване. \"Само преди три години точно този мост беше отчасти ремонтиран и модернизиран\", пише още изданието. През лятото в Генуа паднаха 200 метра част от моста Моранди. При инцидента загинаха над 30 души, а десетки бяха ранени и евакуирани. По-късно в Сардиня се случи подобно пропадане, за щастие без жертви. По-късно имаше два такива случая и в Русия. ", "date": "2018.11.10", "title": "Падна мост в Кавала "}
{"url": "https://www.monitor.bg:443/bg/a/view/bezshumnijat-jaguar-i-pace-se-chuva-samo-otvyn-149152", "text": "Британската марка Jaguar проектира уникална система за звуково предупреждение за първия си електрически автомобил, която изпълнява всички изисквания на бъдещото световно законодателство. Инженерите на Jaguar разработиха звук, който може да бъде чут при скорост до 20 км/ч и надхвърля минимума от 56 децибела, поставен от предстоящото европейско законодателство за всички нови електрически автомобили от юли 2019 г. Звукът на новия Jaguar I-PACE беше тестван от членове на „Кучета водачи за слепи хора“ - водеща благотворителна организация във Великобритания за хора с нарушено зрение, като част от изпитванията, проведени от Jaguar. Това бележи началото на дълготрайни взаимоотношения между двете организации. Липсата на традиционен шум от двигателя при електрическите автомобили създава проблем за уязвимите пешеходци, като например хората с нарушено зрение. Това е особено опасно при ниски скорости в градските центрове и на паркингите. Инженерите от Jaguar разработиха системата за звуково предупреждение за I-PACE, за да гарантират безопасността на всички участници в движението. Тази животоспасяваща технология не може да бъде изключена. От Jaguar гарантират, че звуковата система работи безкомпромисно, а доказателство за това са първите тестове с истински хора от водещата благотворителна организация за хора с нарушено зрение „Кучета водачи“. Инженерите на Jaguar са работили цели 4 години за да създадат звук, който се чува, но е дискретен и не може да бъде доловен вътре в автомобила. Първоначалните опити да се създаде звук, вдъхновен от звука на космическите кораби в научната фантастика, е трябвало да бъдат изоставени, тъй като пешеходците са поглеждали нагоре към небето, вместо към пътя, когато автомобилът приближава. Инженерите са тествали звуци в редица среди, включително камера без ехо и в различни градски сценарии, преди да се спрат на финалния звук за I-PACE. Той се излъчва от високоговорител, разположен зад предната решетка, може да се чува във всяка посока и не може да бъде изключен. Звукът увеличава тона и силата си спрямо скоростта на автомобила и при движение на заден ход е придружен от допълнителен звук, указващ смяната на посоката. Системата за звуково предупреждение не е необходима при високи скорости, тъй като има достатъчно вятър и шум от гумите, благодарение на които пешеходците могат да чуят, че автомобилът с нулеви емисии приближава. Jaguar е първата марка, лансирала електрически автомобил, който отговаря на стандартите, преди новото законодателство още да е влязло в сила. По-рано тази година Jaguar представи своя първи изцяло електрически автомобил I-PACE, който предлага устойчива динамика на спортен автомобил, изкуствен интелект от следващо поколение и практичност на 5-местен SUV. Новият Jaguar I-PACE е оборудван със свръхмодерна литиево-йонна батерия с капацитет 90 кВтч, два електромотора и специална алуминиева конструкция, благодарение на които може да ускорява от 0 до 100 км/ч за 4,5 секунди и има автономен пробег от 470 км.", "date": "2018.11.10", "title": "Безшумният Jaguar I-PACE се чува само отвън"}
{"url": "https://www.monitor.bg:443/bg/a/view/cvetanov-borisov-e-cenenijat-faktor-na-stabilnostta-v-evropa-149160", "text": "Премиерът Бойко Борисов е цененият фактор за стабилността в Европа и това дразни президента Румен Радев, а демокрацията е в опасност при служебен кабинет, когато се реализират политики \"на тъмно\", когато се управлява еднолично в лицето на президента, коментира пред БНТ председателят на ПГ на ГЕРБ и зам.-председател на партията Цветан Цветанов. Изказването на президента не е нормално за обединител на нацията, защото имаме парламент, имаме опозиция, парламентарно мнозинство. Имаме най-ниската безработица от последните 12 години, отличното председателство, получаваме доверие от Европа, параметри, които ни отреждат до най-развитите държави в ЕС, обясни Цветанов. \"Румен Радев е президентът на БСП. Когато говорим за прозрачност и устои на демокрацията, да припомним коя е най-непрозрачната президентска кампания\", обясни той и допълни, че Радев е единственият президент, който не е имал обръщение в парламента. Страната ни с всеки изминал ден става все по-хубава. Тук е едно от най-хубавите места за живеене в ЕС, дори в Европа, а опозицията търси пстоянно конфронтация, няма диалог, БСП не са единни, коментира Цветанов.", "date": "2018.11.10", "title": "Цветанов: Борисов е цененият фактор на стабилността в Европа "}
{"url": "https://www.monitor.bg:443/bg/a/view/zapochva-uchenieto-posejdon-149161", "text": "Започна българо-румънското противоминно учение \"Посейдон 2018\", на което българските Военноморски сили и Бургас са домакини. То се проведе в периода 9-17 ноември в териториалното море и прилежащата зона на Република България, в обявените полигони. Учението е планирано и ще се ръководи съгласно стандартите и процедурите на НАТО.   \"Посейдон 2018\" е насочено към усъвършенстване на нивото на подготовката на личния състав от ВМС по планиране и провеждане на противоминни действия в коалиционен формат. В него ще участват фрегата \"Смели\", минният ловец \"Цибър\", базовият миночистач \"Прибой\", рейдовите миночистачи \"Капитан-лейтенант Кирил Минков\", \"Капитан-лейтенант Евстати Винаров\", хидрограните катери \"Контраадмирал Сава Иванов\" и \"Капитан I Ранг Борис Рогев\" от състава на българските Военноморските сили, миночистачът D.Nicolescu от Румънските ВМС, миночистачът Evropi от гръцките ВМС както и корабите от състава на Втората постоянна противоминна група на НАТО (SNMCMG 2) в Средиземно море. В групата освен българският миночистач \"Цибър\" участват флагманът FGS Rhein от германските ВМС, испанският миночистач SPS Turia, и турският миночистач TCG Erdemli. Щабът за контрол на учението се развръща в Пункта за базиране Бургас на Флотилия бойни и спомагателни кораби - ВМС. На 10 ноември от 13 часа до 15 часа в района на Морска гара - Бургас корабите, участващи в учението, ще бъдат отворени за посещение от граждани и гости на града. На 12 ноември от 10 часа в зала \"Петя Дубарова\" на Културен център \"Морско казино\" в гр. Бургас ще се проведе пресконференция на командира на Втората постоянна противоминна група на НАТО и командирите на кораби, участващи в учението.  ", "date": "2018.11.10", "title": "Започва учението Посейдон "}
{"url": "https://www.monitor.bg:443/bg/a/view/kradci-alpinisti-sviha-kasa-s-pari-149164", "text": "Крадци алпинисти задигнаха каса с пари, но няколко дни по-късно бяха разкрити и арестувани от полицията. Кражбата е извършена на 2 срещу 3 ноември от фирмен офис във Велико Търново. Престъпниците проникнали в офиса по алпийски способ, неутрализирали охранителната система и успели да натоварят тежката метална каса, в която имало 35 хил. лв. след подадения от собствениците на касата сигнал, полицаите предприели разследване и бързо успели да вляват в дирите на извършителите. Оказало се, че това са трима мъже на 31, 37 и 41 години, от Елена, Горна Оряховица и Велико Търново. Тримата са криминално проявени и осъждани, предимно за взломни кражби. Задържани са при специализирана полицейска операция без да успеят да ибягат или да окажат съпротива. Привлечени са като обвиняеми. На двамата по-млади е наложена мярка за неотклонение „подписка”, а на тартора на бандата задържане под стража за 72 часа. След изтичането и, от прокуратурата вероятно ще поискат най-тежката мярка, постоянен арест. При обиска по-голямата част от откраднатите пари, които апашите все още не били успели да похарчат, са открити, иззети и върнати на собственика. Работата по документиране престъпната дейност на тримата продължава под ръководството на прокуратурата, съобщават от Областната дирекция на полицията във Велико Търново.", "date": "2018.11.10", "title": "Крадци алпинисти  свиха каса с пари"}
{"url": "https://www.monitor.bg:443/bg/a/view/gruevski-izchezna-149167", "text": "От вчера след обяд никой не знае къде се намира бившият македонски премиер Никола Груевски. Мобилният му телефон е изключен, а неговата съпруга Боркица съобщи, че той не е в дома си в Скопие.  Тази нощ десетки македонски журналисти чакаха пред затвора \"Шутка\" в Скопие, за да заснемат влизането в ареста на Груевски. През нощта куриер на съда на три пъти посети жилището на Груевски, за да му връчи заповедта за задържане, но не го намери в жилището му. След като вчера Наказателният съвет отхвърли и последната жалба на защитата му, Груевски трябва да започне да изтърпява присъдата си. Все още не е ясно дали охраната, която е подсигурена от вътрешното министерство все още е с него. Като бивш висш държавен служител той има право на подобна охрана - 24 часа в денонощието. Последната му публична проява е от преди четтири дни. Груевски вече не пише и в собствения си профил в социалните мрежи. Тази нощ имаше извънредно заседание на Изпълнителния комитет на ВМРО-ДПМНЕ, чийто лидер бе той в продължение на 14 години. Според партията \"Груевски е жертва на политическо преследване\". Груевски получи две години ефективна присъда по делото „Танк“ за закупуването на служебния му „Мерцедес“ за над 650 000 евро, докато беше премиер. По делото „Танк“ бившият министър на вътрешните работи Гордана Янкулоска беше осъдена на шест години затвор. Ако не бъде намерен от съдебните служители Груевски ще получи заповедта си за изтърпяване на наказанието в понеделник, когато трябва да се яви пред съда по друго дело срещу него. Груевски бе министър-председател в продължение на десет години - от 2006 до януари 2016 г. Той бе свален власт след разкритията за тежки корупционни схеми, натиск върху съдебната система, медиите и бизнеса. Република Македония изпадна в тежка политическа криза в началото на 2015 година, която продължи близо три години. След погрома на парламента на 27-ми април 2017 година в страната бе сформирано сегашното правителство на премиера Зоран Заев. От тази нощ в ареста се намира и най-богатият македонец Орце Камчев. Срещу него е наложена мярка за неотклонение \"задържане под стража за 30 дни.", "date": "2018.11.10", "title": "Груевски изчезна "}
{"url": "https://www.monitor.bg:443/bg/a/view/remi-v-pyrvata-partija-za-svetovnata-titla-po-shah-149163", "text": "Защитаващият титлата си Магнус Карлсен (Норвегия) и Фабиано Каруана (САЩ) завършиха реми в първата партия от двубоя за световната титла по шахмат в Лондон. Карлсен игра с черните фигури и имаше предимство в по-голямата част от партията, която завърши на 115-ия ход.а титла.   Втората среща е по-късно през деня в събота. Двубоят за световната титла ще продължи до 28 ноември. Той включва 12 партии по класически шахмат. Наградният фонд на мача е 1 милион евро. 27-годишният Магнус Карлсен е световен шампион от 2013 година и водач в световната ранглиста на ФИДЕ. За последно защити титлата си през 2016 година срещу Сергей Карякин. 26-годишният Фабиано Каруана, американец от италиански произход, през март спечели турнира на претендентите в Берлин и така заслужи правото да играе срещу големия фаворит за световнат", "date": "2018.11.10", "title": "Реми в първата партия за световната титла по шах "}
{"url": "https://www.monitor.bg:443/bg/a/view/world-economic-forum-bylgarija-s-naj-mrysen-vyzduh-149162", "text": "България, Румъния и Унгария са страните с най-мръсен въздух в Европейския съюз (ЕС), показва проучване, направено от Европейската агенция за околната среда и цитирано от World Economic Forum.   Замърсяването на въздуха не е проблем, който съществува само в развиващите се страни, а новите данни от Европейската агенция за околната среда показват, че това е сериозен проблем и за редица държави в Европа. През 2015 г. почти половин милион души са починали в резултат на силно излагане на фини прахови частици, озон и азотен диоксид. Фините прахови частици са най-смъртоносни – около 400 хил. души от ЕС са загинали заради вредното им влияние, показват статистическите данни. Само в Германия, за 2015 г. смъртните случаи от замърсяването на въздуха са били 62 хил. като по този показател страната е на първо сред останалите европейски държави.", "date": "2018.11.10", "title": "World Economic Forum: България с най-мръсен въздух"}
{"url": "https://www.monitor.bg:443/bg/a/view/potop-v-jordanija-desetki-zaginali-149165", "text": "Загиналите при предизвиканите от проливни дъждове внезапни наводнения вчера в Йордания станаха 11. Продължава издирването на изчезнали, предадоха Франс прес и Асошиейтед прес. Вчера наводненията обхванаха няколко района на Йордания, включително в древния град Петра, чиито сгради са построени от розов камък. Стотици посетители на града се насочиха към по-високите места вчера, след като водата покри тесния каньон, водещ до Съкровищницата на фараона. Говорителката на правителството Джумана Гнеймат и представители на агенцията за гражданска отбрана съобщиха, че броят на загиналите е нараснал тази сутрин с откриването на още едно тяло на юг от столицата Аман. Търсенето на оцелелите продължава.  След внезапните наводнения бе затворена магистрала през пустинята, водеща към южните части на страната. Властите съобщиха, че са евакуирали 3762 туристи от различни националности и призовават жителите, намиращи се близо до водни басейни и мостове, да се евакуират преди очакваните нови дъждове, предаде АФП. Преди две седмици наводнения близо до Мъртво море отнеха живота на 21 души, повечето от които деца, припомня АП.", "date": "2018.11.10", "title": "Потоп в Йордания, десетки загинали "}
{"url": "https://www.monitor.bg:443/bg/a/view/izpravjat-na-syd-taksidjijata-bludstval-s-nepylnoletno-momiche-snimal-i-pornografski-klipove-s-neja-149158", "text": "Районна прокуратура – Благоевград е внесла обвинителен акт срещу 46-годишния Янко Тренчев за извършени от него престъпления – изнасилване, блудствени действия и създаване на порнографски материал с участие на непълнолетно момиче, съобщиха вчера от пресцентъра на Апелативна прокуратура - София. Припомняме, че на 23 март 2018 г. 45-годишният таксиджия Янко Тренчев от благоевградския квартал „Грамада“ пребил и изнасилил брутално 15-годишна ученичка, приятелка на дъщеря му.  Същия ден непълнолетната Валерия решила да се отбие до адреса, на който живеела приятелката й, за да си вземе свои дрехи, които по-рано била оставила у тях. Около 14 ч.. тя отишла в жилището, където се намирал само бащата на приятелката й,  който пиел ракия. Първоначално мъжът я разпитвал за жена си и дъщеря си. Впоследствие обаче той се приближил и започнал да я прегръща, опипва и целува. Момичето се отдръпнало и направило опит да се съпротивлява и да го отблъсне. Обвиняемият я бутнал към едно от леглата, свалил дънките й и я ударил по лицето, след което осъществил насилствен полов акт и блудствени действия с петнадесетгодишното момиче. Разгоненият таксиджия не се задоволил само с изнасилването, но и  заснел с мобилен телефон три видеоклипа, съдържащи реални блудствени действия и съвкупление с участието на пострадалата. Мъжът я заплашил, че ако разкаже за случилото се на майка си или на жена му, щял да ги публикува във „Фейсбук“. По време на извършваните от Янко Тренчев престъпни деяния, продължили около два часа, той нанесъл множество удари по различни части на тялото и лицето на детето, дърпал го за косата, заплашвал го с нож и словесно. Същият ден, след като се прибрала вкъщи разплакана, Валерия споделила на майка си за случилото и двете веднага отишли в Първо районно и подали писмена жалба.  Преди това майката завела дъщеря си на съдебен кекар, където 15-годишното изнасилвано момиче било освидетелствано. Обвиняемият Янко Тренчев и пострадалото петнадесетгодишно момиче  се познавали от около девет години, покрай приятелските отношения между семействата им. Тя била приятелка и с по-голямата му дъщеря, с която се познавали от малки. Майките им също били в приятелски отношения, като момичетата оставали да преспиват в къщата на едната или на другата.   От 24 март 2018 г. обвиняемият Янко Тренчев е с мярка за неотклонение „Задържане под стража“. Предстои насрочване на разпоредително заседание по делото.", "date": "2018.11.10", "title": "Изправят на съд таксиджията блудствал с непълнолетно момиче, снимал и порнографски клипове с нея"}
{"url": "https://www.monitor.bg:443/bg/a/view/lusi-djakovska-bylgarite-ne-sa-naucheni-che-muzikata-struva-pari-149142", "text": "- Да. За два месеца отивам да живея там защото започвам от репетиции с Пловдивската опера за една много нестандартна танго-опера - „Мария де Буенос Айрес“ на Астор Пиацола. Премиерата е на 15 януари и вече са планирани 4 представления. Предполагам, че ще излезе и извън Пловдив, защото това е опера, която се играе рядко и на малко места. Дори в Германия в момента се поставя само в Хале. Тя е много комплексен разказ, предаващ по една много различна форма живота, начина, по който е живял, смъртта и прераждането на Исус Христос, в лицето на проститутката от Буенос Айрес. Образът на Мария е като продължение на роля, която съм играла в Германия – проститутката Люси Харис от мюзикъла „Джекил и Хайд“. Операта е моята първа природа. Първото му участие беше, когато бях на 6 и играех Герардино в „Джани Скики“ на Пучини. Така се оказва, че моята кариера е 37-годишна. - Още не сме започнали репетиции заедно и не мога да кажа. Няма да е правилно да кажа, че ще ми е лесно. Но не искам да казвам, че ще ми бъде трудно, защото не това е определението. Ще е по-скоро необикновено и изключително приятно предизвикателство. Ако кажа, че ми е трудно няма да съм правилния човек, който са избрали да го направи. Няма как нещо ново да е лесно, то трябва да е трудно, иначе би означавало, че го неглижираш. Като например моят диско проект. Той е всичко друго, но не и лесен. Това не е просто една музика, която излизаш на сцената и я изпяваш на публиката. Това са песни, всяка от които има послание. Винаги съм била разказвач на сцената и в поп музиката винаги ми е било трудно да остана елементарно неутрално емоционална. - С тези летни проекти се върнах към различната енергия. Всичко започна с проекта за мюзикъл с Плевенската филхармония. Че е успешен е едно на ръка, но той ме срещна с хора от места в България, където никога не съм стигала. Това дори не са далечни точки, но 18-годишна отидох на друго място да реализирам себе си, да науча нещо, което не вярвах, и до ден днешен не вярвам, че това, което получих в Хамбург, може да ми бъде дадено у нас, защото няма такъв тип обучение тук. Затова може би до 95% от точките в България никога не съм била и чрез тези концерти аз стигнах до градове като Тервел, Силистра, Хасково, Благоевград, Димитровград, Видин. А всеки град у нас има толкова много да разкаже, история, която почти не знаем. Основната причина да започна тези мюзикъл-концерти е образователна. Да покажем това изкуство, което на този етап не е много познато в България. - Аз винаги отивам по-рано. Отивам поне на обяд, защото пътувам винаги с кучетата си, а и се опитвам да ми е максимално спокойно, защото винаги имаме репетиции преди представление, а между тази репетиция и спектакъла се разхождам и се срещам с много хора. - Нямаме сцена и нямаме образование, което да подготвя кадри, които да имат задължителен балет и степ, да танцуват по 6 часа на ден, да имат репертоар. Това не е поп-джаз подготовката, която има в Консерваторията, или оперната такава. Мюзикълът е събирателен от всичко. Ти не си класически певец – ти трябва да имаш певческата постановка на поп певец с класическа постановка във високия регистър например, за да може да си мюзикъл изпълнител. До 90-та година нямаше мюзикъли в България. Големите произведения са англоезични и у нас се поставяха само оперети – „Моята прекрасна лейди“ или „Цигулар на покрива“. От друга страна дори в Германия, училищата за мюзикъл са частни, защото само те могат да привлекат американски преподаватели. До 90-та самата Германия няма собствени кадри. През 1998 г. се вкарва квота, задължително в големите продукции да се ангажират германци. До тогава участваха само италианци, англичани, американци и австралийци, защото местните не можеха да се преборят с таланта им. До ден днешен в „Старлайт експрес“ в Бохум, който отпразнува своята 30-та годишнина тази година, артистите не говорят немски. Тоест положението е такова не само в България. След като се вкара обаче тази квотата германците получиха различен стимул да се обучават. Мюзикъл бизнесът в Германия е бизнес за милиарди. Има повече от 20 постоянни мюзикъл театри. Те са специално построени за тази цел. Инвестиция се прави за едно представление, което да влезе вътре. Например „Нойфлора“ – театърът в Хамбург, се строи за „Фантомът от операта“. Представлението влиза 1991-92 г. и излиза 1995-96 г. После влезе „Титаник“, „Танцът на вампирите“. Но Затова целият театър се преработва, ако нужно се изкорубва, за да може новата постановка да се настани. Там има публика, която пълни постановки всяка вечер, от вторник до неделя, като уикенда се играят двойни. В този ред на мисли – нуждата от мюзикъл обучение няма как да я има в България, защото почти няма къде да се играят. Причините са заложени в дейността на културните институти. А оперите, които правят мюзикъли, дори нямат право. Така е измислен законът. В Германия във всеки град има публика, защото има и прииждаща. Но в България хората не са свикнали да пътуват, а за да са успешни големите продукции те не могат да преживяват само на публиката от собствения си град. Имат нужда от туристи. Другото нужно е качество. В културата най-лошото нещо е да научиш хората, че и малкото е достатъчно. - 20 на 80. За съжаление не ходя в Германия, за да живее и да си почина, а само за да работя, и това много ми тежи. Опитвам се да оставам по 1-2 дни допълнително, но не мога да отделя повече време тъй като във всички проекти, които правя тук, съм двигател – аз правя плакатите, програмите, аранжиментите, работя с хората, защото ми имат доверие. - След последния ми концерт в зала „България“ с Плевенската филхармония през юни, който ми беше втори на това място, се срещнах с Найден Тодоров. И той каза, с прекрасното си чувство за хумор, „Време е да спреш да идваш в София с Плевенска филхармония и оттук нататък да си със Софийската“. Което си беше покана. Той ми предостави възможност аз да избера какво да поставя и без да се замисля реших да е Коледен концерт. Искам да доведем хората до размисли с този концерт, до едно по-различно смирение, да им дадем вяра. Коледната музика за мен е много свята, защото по-голямата част от произведенията са писани в крипти, с цел да дадат надежда на хората, да им помогнат в молитвите им. - Не в персонаж. Завършила съм математика и физика, и като човек на точните науки няма как да му дам име. Но няма как да няма нещо. И музиката е това, което, ако успееш правилно да я възпроизведеш, абсолютно го доказва, колко голямо е нещото, в което се намираме, тази галактика под формата на материя. Затова за мен музиката винаги е един импулс, чрез който искам да дам на другите хора възможност да ги дръпне напред, да направят крачка, да се придвижат. Енергиите съществуват. - Може би съм намерила начин да я канализирам. Още от дете. Колкото и да бях експресивна и експлозивна винаги съм знаела къде мога и къде не е редно да бъда такава. Например, като бях в обкръжението на моите родители, по време на репетиция, никога не съм била дете. Музиката винаги ме е принуждавала, в добрия смисъл на думата, да събера енергията си в едно. За мен като дете, най-уникалното нещо беше да ходя с майка ми на репетиции и да наблюдавам работата й. Тя винаги ми махваше с глава и аз отлиствах партитурите. В операта се разписвах, че съм дошла на работа. Когато обаче бях навън да играя това всичкото излизаше – дървета, колелета, тичане. Така се балансирах. Не мисля обаче, че някой ми е показва демонстративно границите. Моето семейство, чак до бабите и дядовците, всички са учители. Може би естествената ми семейна среда е предразположила това развитие. - Тук не се случват нещата, защото българите не са научени, че музиката струва пари. Точка. В началото на 90-те музиката за много дълъг период беше безплатна. Има и друго – успеваемостта на един артист тук рядко се измерва с концерти. Измерва се виртуално. Това никъде го няма. Един артист няма как да е успешен, ако само виртуално е успешен. Ако не се реализира с физическа продажба на музика и концерти, той не се определя като успешен. - Във Франция в края на 90-те се въведе тази квотна политика, тъй като те са големи шовинисти, а без това правило според мен нямаше да оцелеят. Това даде развитието на много техни изпълнители, които излязоха и извън границите на страната. След 2000-та се въведе и в Германия и това даде старта на едно съвсем различно поколение. Немската музика получи своя музикален етикет. Това даде възможност на стотици немски музиканти, т.нар. „дойч поетн“ - поети с китара, да дарят публиката с уникална музика и в момента англоговорящи изпълнители в Германия почти няма. А там до около 2003-та преобладаваха точно те, като на немски се изпълняваха само шлагери и фолк музика. Но, има едно но. В германия хората купуват музика. У нас не се купува и не е въпрос на финансова възможност. Аз мисля че тук все още няма толкова музиканти, които така да влияят на публиката, че да я карат да си купи музика. Любо, Графа, Лили Иванова, Миро, евентуално Орлин Павлов... това са хората. Всички останали албуми остават в нирвана, въпреки че много от тях са стойности. Но има нещо важно – в Германия почти никой от тези успешни музиканти не прави музика за да гъделичка собствено си его. Всички решения се взимат от продуценти, които после дават насока и на звука, така че музиката да е достъпна до публиката. Тук много казват – аз няма да съм слуга, аз съм творец и ще творя. Моят дядо Иван Вълев, който е създател на Северняшки ансамбъл, казваше: „Аз съм слуга на хората (б.а. ансамбъла), не съм им шеф, защото трябва да направя всичко възможно да покажа техният талант“. да ги дарим с емоция, а не да си гъделичкаме егото. Дори да се върнем години назад – класическата музика е създавана по поръчка. Кралят е искал да дари слугите, обкръжението или народа си с нещо. Да отправи послание. - Много се възхищавах на дядо ми. Заставеше пред хора от повече от 30 жени и само леко вдигаше ръката си, а от тях излизаше най-невероятният звук. Много често звънеше на моята класна. Обещаваше да си науча уроците и искаше позволение да ме освободят, за да пътувам с него. Така в месеца по няколко пъти ходех със Северняшкия ансамбъл. Сутрин ходех с него на работа. Сядах в нкабинета му и присъствах на срещите му, слушаш как ги води. Той имаше безусловна любов към хората, човекът като същество. И много обичаше да твори за хората. Постоянно ми разказваше за колегите си. Беше близък с Вили Казасян, с Тодор Колев. Една лоша дума не съм чувала от него за някой, дори за хората, които му причиниха лошо. В своята самота и тишина, може би само там беше тъжен. Трудното признаваше, че човеците могат да бъдат лоши. В някакъв момент обаче се примири, че не може да промени това и тогава тихо си отиде. Всички негови близки днес като ме срещат ми казват как едно време първото, което е правил като ги срещне е да извади моя снимка и да каже „Аз съм дядото на Людмила Дяковска, а не Людмила Дяковска е внучка на Иван Вълев.“ Той ми идваше на всички концерти в Германия. А сега ходим и му разказваме. - Много грешни теми се вкараха отново в устата на хората. Мисля, че днес имаме повече пропаганда отколкото в миналото, заради нелепата смяна на фокуса. Вкараха се термини като джендъри. Започнаха да се набеждават отново определени групи хора, започнаха да се използват отново епитети, които за известно време бяха изчезнали от речника. Върнаха се благодарение на определена група в политическите среди. Аз мисля, че това можеше да се избегне. Даде се огромен кардбланш на нещо, което съм изживяла през 90-те години – елементарното дърпане в дискотеките, мутренските истории, но вече не трябва да си човек в по-силна позиция като тогава, за да си позволиш тези действия. Със и без тази конвенция съдебната система очевидно си каза, че е ок с това. Ние имаме закони, които да наказват тези ясни престъпления и без конвенция. Но съдебната система показва, че почти всеки е над законите. Ако искаха да докажат, че няма нужда от Истанбулска конвенция, просто трябваше да осъдят 10 човека. Усещам го и като единично отношение спрямо мен. Не. Ако бях скрила, нямаше да мога да дам началото на много хора да бъдат откровени със себе си. Когато видяха какво е отношението на моето семейство към мен, много хора си дадоха сметка, че могат и те да живеят по този начин. Много рано осъзнах, че нямам нужда да от раздвояване в тези 24 часа, които са дадени на ден. Това е лесният начин. - Имам много приятели, но нямам партньор до себе си. Може би това е най-лошото нещо, което може да се чуе от жена, но – дадох си сметка, че има много неща, които може би трябва първо да направя с живота си. Имам двама уникални племенника, които са много музикални. Усещам, че може би някой ден, може би не толкова далече, аз ще искам да им помогна. Може би някой ще иска да дойде да живее с мен, да учи някъде другаде. Аз съм на 42, не че е късно, но... Да го кажа така – Никога не съм била човека, който има нужда да премине през това – бременността. Обожавам деца, работя с деца. Дори за догодина планирам с „Фортисимо“ да направим общ проект за най-малките.", "date": "2018.11.10", "title": " Люси Дяковска: Българите не са научени, че музиката струва пари"}
{"url": "https://www.monitor.bg:443/bg/a/view/kejti-holms-i-djejmi-foks-tajna-afera-za-milioni-149112", "text": "Колко струва любовта? Най-дискретната двойка в Холивуд, в лицето на Кейти Холмс и Джейми Фокс, има фиксирана цена - точно 50 милиона долара. Срещу тази нескромна сума красавицата е дала обет да мълчи за връзките си в продължение на 5 години. Вето за публични проявления на чувствата си тя получи от бившия си съпруг – Том Круз. Срокът на акция „Тишина“ изтече в края на миналия юли, но искрите между Кейти и Джейми пламват още през 2013 година. Един интимен танц по време на благотворителен бал в Хемптънс даде повод на по-наблюдателните медии да ги сватосат. За разлика от повечето безпочвени слухове за звездни двойки, родили се след селфи или приятелски разговор, тук попадението е точно. След множество гръмки заглавия по таблоидите, че носителят на „Оскар“ е отнел актрисата от обятията на Круз, Фокс тушира спекулациите казвайки, че двамата са „само приятели”. „Това 100% не е вярно. Всъщност е доста смешно, защото просто танцувахме на благотворително събитие и около нас имаше много хора“, отсече в тв предаването  Entertainment Tonight той. Малко след това Клаудия Джордан, близка приятелка на звездата от „Джанго без окови“, До 2015 година зоркото око на папараците запечата още няколко срещи на двамата, което премахна съмненията, че отношенията им са просто колегиални. Тогава обаче се повдигна въпроса защо актьорите отричат толкова упорито за връзката си. Първо се заговори за договора с Том Круз, който споменахме. На дневен ред се появи и теорията, че новата двойка е инвестирала около 6 милиона долара в различни тактики, целящи да опазят личното им пространство от папараците. В перото от бюджета им влизат а когато някой успее да ги снима заедно адвокатът им със заплата от 100 000 долара годишно урежда никой да не публикува кадъра, изчисли сп. OK!. През лятото на 2017 година те получиха зелена светлина за официално потвърждение на романтичните си отношения. Двамата позволиха да бъдат снимани от папараци край плажна вила в Малибу, където се отдадоха на заслужена почивка. Преди дни снимка на Холмс с годежен пръстен разбуни духовете в социалните мрежи. Мнозина побързаха да поздравят 39-годишната красавица и половинката й за щастливата новина. Говорителят на чаровната брюнетка обаче отрече двамата да се готвят за сватба. „Кейти не е сгодена за никого, освен за екранния си годеник, изигран от Джери О` Конъл“, заяви той. Макар звездата от сериала „Кръгът на Доусън“ наистина да си партнира с О` Конъл за предстоящата лента „Тайната“, не е изключено с Фокс да организират годеж или дори вече да са си казали заветното „да“. Още в края на 2016 г. се заговори, че двамата са вдигнали в Кабо Сан Лука, Мексико. „Те размениха обетите си на частен плаж още в деня на пристигането си. Свидетели на ритуала бяха само децата им, които не биха могли да бъдат по-сладки като шаферки.”, сподели очевидец пред сп. Star.. Фокс има две дъщери – Корин Бишъп и Аналийс, а от брака си с Том Круз актрисата се радва на Сури. Интересен факт е, че звездната двойка все още пази строга потайност относно отношенията си. „Всички знаят, че те са заедно, но още са предпазливи спрямо папараците. След снимките на плажа те се срещаха само в домовете си. Но тази година отидоха няколко пъти на ресторант и дори се видяха с приятели“, издаде близък до актрисата пред сп. People. Наскоро се стигна дотам, че комедиантът избяга от студиото на тв програмата SportsCenter, след като водещият Майкъл Смит спомена името на половинката му и предполагаема съпруга. Зададеният въпрос гравитираше около празнуването на Свети Валентин и появилите се снимки на Фокс и Холмс на баскетболно игрище, но актьорът напусна предаването изненадващо и без обяснение. Договорът за мълчание след развода не е единственото безумно твърдение по адрес на Том Круз. Няколко медии съобщиха, че организация е помагала на звездата от култовата поредица „Мисията невъзможна“ да си търси известна съпруга. Дори изданията The Huffington Post и Тhe New York Post писаха, че се е състояло прослушване от актриси, които биха паснали на имиджа му. В списъка влизат още Скарлет Йохансън и Пенелопе Крус, която беше във връзка с него около три години. В крайна сметка Кейти Холмс е спечелила конкурса. Източник заяви, че победителката е подписала договор за 5 години, който й гарантира плащания на всеки 12 месеца и сочен бонус, ако дари Круз с дете. Носителят на „Златен глобус“ не потвърждава, нито отхвърля твърденията. Единствено Йохансон коментира новината. „Отхвърлям възможността някой да разпространява идеята, че ми липсва достойнство и не мога да сама да си избирам партньори“, заяви пред сп. Hollywood Reporter това лято актрисата.", "date": "2018.11.10", "title": "Кейти Холмс и Джейми Фокс: тайна афера за милиони"}
{"url": "https://www.monitor.bg:443/bg/a/view/ottokyt-na-dunav-namaljava-vodata-se-zatopli-s-1-5-gradusa-149122", "text": "В резултат на климатичните промени и на човешката дейност се наблюдава намаление на водния отток на Дунав и повишение на температурата на водата, коментира пред „Монитор“ изпълнителният директор на Агенцията за поддържане и проучване на река Дунав инж. Павлин Цонев. Статистиката сочи, че през последните 30 години водният отток на реката е намалял с около 500 куб. м в секунда като средно количество, а температурата се е покачила с 1,5 градуса за последните 40 години. Тази есен бяха измерени едни от най-ниските водни стоежи на Дунав. На 1 ноември т.г. нивото при Русе бе минус 41 сантиметра спрямо условната кота нула, което доведе до образуването на и ограничаване на корабоплаването, каза инж. Цонев. Стойностите от 2004 г., когато бяха измерени минус 72 сантиметра спрямо условната кота нула, обаче не бяха достигнати, и сега ситуацията се нормализира, допълни директорът. При Русе днес бяха измерени 145 сантиметра като за последното денонощие имаше покачване от 26 сантиметра. При Силистра също са отчетени стойности от 138 сантиметра с покачване от 30 сантиметра за последните 24 часа. При критичните нива четири основни прага в българо-румънския участък са затруднявали корабоплаването – при Белене, Батин, Вардим и Попина. за да не се блокира движението по реката, и то е дало добри резултати. В момента най-тежка е ситуацията в унгарския участък, където има около 40 прага, каза инж. Цонев.", "date": "2018.11.10", "title": "Оттокът на Дунав намалява, водата се затопли с 1,5 градуса"}
{"url": "https://www.monitor.bg:443/bg/a/view/vremeto-prez-uikenda-denem-toplo-a-noshtite-s-meteoriti-149135", "text": "Днес ще е предимно слънчево, в източните райони - с разкъсана облачност. Ще духа слаб вятър от изток-североизток. Минималните температури ще са от 1 до 6 градуса, а максималните - между 13 и 18 градуса.   По Черноморието ще има разкъсана облачност. Преди обяд на отделни места са възможни ръмежи. Ще духа слаб до умерен вятър от изток-североизток. Максимални температури на въздуха: 15-17 градуса. Температурата на морската вода е около 16 градуса. Вълнението на морето ще е 1-2 бала. В планините ще е предимно слънчево, с повече облаци над масивите в Източна България. Ще духа слаб до умерен югоизточен вятър. Максималната температура на височина 1200 метра ще е около 14 градуса, на 2000 метра - около 6 градуса. В неделя над Източна България ще преобладава облачно време, с намалена видимост, възможно е и да преръмява. Над Западна ще бъде със значителна висока облачност. Вятърът ще е от югоизток, предимно слаб. Максималните температури ще са между 13 и 18 градуса, а преобладаващите минимални - между 2 и 7 градуса. В понеделник значителна ниска облачност и намалена видимост ще има отново над Източна България, сутринта - и по поречието на Дунав. Над останалата част от страната ще бъде предимно слънчево. Дневните температурите ще са малко по-ниски. В нощите от петък до понеделник ще станем свидетели на метеорния поток „Северни Тауриди”. Звездният прах идва от кометата Енке, а потокът е толкова обширен, че падащите звезди могат да се наблюдават от септември до декември. Обикновено се наблюдават между 5 и 10 метеора в рамките на 1 час, а космическите прашинки от потока изгарят зрелищно в небето. Зведопадът може да се наблюдава през късните часове на нощта, като видимостта е по-добра извън големите градове. Според синоптичната прогноза видимостта в нощта срещу събота ще е най-добра в западната половина на България. В нощта срещу неделя звездопадът ще се вижда добре в Източна България. В неделя срещу понеделник видимостта отново ще е по-добра на запад.", "date": "2018.11.10", "title": "Времето през уикенда - денем топло, а нощите - с метеорити"}
{"url": "https://www.monitor.bg:443/bg/a/view/29-godini-ot-nachaloto-na-prehoda-149155", "text": "Днес се навършват 29 години от падането на комунистическия режим и поставянето на началото на демократичните промени у нас. На 10 ноември 1989 година се провежда пленум на Централния комитет на Българската комунистическа партия, на който от поста генерален секретар е освободен Тодор Живков – човекът, управлявал еднолично страната в продължение на 33 години.   Ден преди това в Германия е съборена Берлинската стена – тоталитарния символ на разделението и Желязната завеса. Тодор Живков не е освободен по негово собствено желание. Той е принуден да се оттегли от властта, като за основни организатори на промяната се смятат Петър Младенов, Андрей Луканов, Добри Джуров и армията. Пленумът на ЦК на БКП взема и още едно важно решение – да предложи на парламента да освободи Тодор Живков и като председател на Държавния съвет на България. Негов наследник и на двата поста е Петър Младенов. Няколко дни по-късно – на 17 ноември, се премахват от Наказателния кодекс текстовете, които забраняват критиката към комунистическата партия, а на 15 януари 190 г. пада и член първи от тогавашната Конституция за ръководната роля на БКП, така комунистическата партия се отказва от еднопартийния модел на управление. Тоталитарният режим у нас, а и изобщо в Източна Европа, рухва под натиска на Запада и Съединените щати след изтощителната икономически Студена война. Истина е и че България по това време е във фактически фалит. През юни 1990-а пък в България се провеждат и първите многопартийни парламентарни избори след 45 години управление на репресивния комунистически апарат.", "date": "2018.11.10", "title": "29 години от началото на прехода"}
{"url": "https://www.monitor.bg:443/bg/a/view/naj-malko-petima-zaginaha-pri-pojarite-v-kalifornija-149156", "text": "Американски звезди на шоубизнеса са сред хилядите, които бяха евакуирани заради огъня, избухнал в средата на седмицата в калифорнийския окръг Вентура. Най-малко девет души загинаха. Те са били намерени в колите си. Сред напусналите домовете си в Малибу са телевизионната водеща и модел Ким Кардашиян, певиците Лейди Гага, Иги Азалия и Шер, както и режисьорът Гийермо дел Торо. Огънят се е разпространил на територията, където се намира къщата на Кардашиян, но пожарникарите са успели да го овладеят преди да нанесе щети на дома й. Лейди Гага съобщи, че напуска района в петък сутринта. Тя публикува в Инстаграм снимка на небе, закрито от дим. \"Аз се притеснявам за дома си, но не мога да направя нищо. Къщите на мои приятели вече изгоряха\", пише Шер в Туитър. Певицата Иги Азалия и звездата от сериала \"Charmed\" Алиса Милано също съобщиха, че домовете им са в опасност. Холивудският режисьор Гийермо дел Торо е евакуиран от своя дом, наречен \"Bleak House\", където е изоставил колекцията си от книги, фигурки на чудовища, ескизи на филми и костюми и предмети от филмов реквизит. \"Мрачната къща\" и нейната колекция може да са в опасност, но аз ще спася живота си\", пише той в Туитър. Къщите на няколко знаменитости вероятно вече са изгорели в пожара. \"Ние загубихме дома си, но сме в безопасност и това е най-важното нещо\", пише в Туитър режисьорът на фантастичния екшън \"Доктор Стрейндж\" (2016) Скот Дериксън. Според портала Ти Ем Зи вилата на американската телевизионна звезда Кайли Дженър е изгоряла в петък. Горският пожар, който избухва в средата на седмицата в калифорнийския квартал Вентура, продължава да се разпространява бързо, покривайки около 4 000 хектара. По-рано властите обявиха евакуацията на 200 000 души в районите на Лос Анджелис и Вентура. Издадена е заповед за евакуиране на жителите на Малибу. Повече от 3 300 пожарникари се борят с огъня, но досега не са успели да овладеят разпространението на огъня.", "date": "2018.11.10", "title": "Холивуд гори, деветима загинали в пожара в Калифорния"}
{"url": "https://www.monitor.bg:443/bg/a/view/trymp-se-obidi-na-makron-za-evroarmijata-149157", "text": "Американският президент Доналд Тръмп изтълкува желанието на френския си колега за създаване на европейска армия като враждебност към САЩ. В постинг в Туитър той го определи като обидно. \"Френският президент Макрон току-що предложи Европа да създаде собствени въоръжени сили, за да се защитава от САЩ, Китай и Русия. Това е много обидно, но може би Европа първо трябва справедливо да плати своя дял от НАТО, който САЩ субсидират щедро.\" - гласи публикацията на Тръмп. На 6 ноември Макрон заяви в ефир ана радио \"Europe 1\", че европейците няма да могат да се защитят без \"истинска европейска армия\". Френският президент поясни, че това се налага с оглед на поведението на Русия и Китай и дори САЩ, тъй като ЕС не може \"да разчита само на САЩ\" - без да поставя САЩ под общ знаменател с Русия и Китай и без да предполага военно противопоставяне с американската страна.", "date": "2018.11.10", "title": "Тръмп недоволен от Макрон и евроармията"}
