{"url": "https://www.monitor.bg/bg/a/view/leo-di-kapiro-spasjava-planetata-ot-nosa-na-titanik-163045", "text": "Американският рапър и комик Лил Дики публикува видео към написаната от него песен Earth, посветена на Деня на Земята 22 април и спасяването на планетата от пагубните резултати от човешката дейност. За над 7-минутния клип, който се родее с късометражно анимационно филмче, Дики е събрал цял отбор от близо 30 известни имена. Сред тях са Ариана Гранде, Снууп Дог, Сиа, Кейти Пери, Ед Шийрън, Майли Сайръс, Рита Ора, както и актьорът Леонардо ди Каприо, открай време ангажиран с проекти за опазване на околната среда. За няколко часа видеото стана „заразително“ и хаштагът #WeLoveTheEarth, както се казва и сайтът, свързан с песента, се превърна в тенденция в Туитър и много известни личности споделиха посланието на Лил Дики. 31-годишният музикант, чието истинско име е Дейвид Андрю Бърд, е последният човек, от когото би могъл да се очаква подобен жест. Често критикуван заради изказвания, преминаващи границата на политическата коректност, през 2016 г. той самият се определя като „активно дезинформиран“ по всякакви политически и социални въпроси. С Earth Дики демонстрира друга страна от характера си, създавайки ода за планетата – сериозна кауза, в която успява да въвлече доста от звездите на момента с цел набиране на средства и разяснителна работа по проблемите на съхраняването на природата и климата. Клипът започва с кадри на горски пожари, които обхващат Лос Анджелис и околностите му. Група деца обръщат контейнер с отпадъци на улицата, но се сблъскват с Лил Дики, който ги кара да съберат боклуците. След серия взаимни обиди само едно момче се залавя да почиства и намира вълшебна книга, която, щом се отвори, пренася всички в нещо като анимирана савана, а Дики, представен като полугол туземец, прегръща земното кълбо. На рапъра припяват Джъстин Бийбър в образа на павиан, Ариана Гранде като зебра, Ед Шийрън като коала, Сиа като кенгуру, Майли Сайръс като слонче, Рита Ора като вълк и т.н. Леонардо ди Каприо се появява към края на видеото – пак е на носа на „Титаник“, но този път не прегръща Кейт Уинслет, а миниатюрен глобус. „Това може да стане любимата ми песен“, казва Лео на Дики. Споделяйки в своя профил в Туитър снимка на Лил Дики, прегърнал Земята, актьорът пише: „Благодаря на Лил Дики и на всички артисти, които са допринесли за реализирането на Earth. Средствата, набрани от парчето, от видеоклипа и от мърчандайза, ще бъдат предоставени на партньорски организации на фондацията на Леонардо ди Каприо, които са на първа линия в търсенето на решения относно климатичните промени“. На сайта на инициативата – welovetheearth.org, са описани начините, по които тя може да бъде подпомогната. Гледането на видеото е първата крачка. В YouTube то вече е събрало близо 3 300 000 гледания.", "date": "2019.04.19", "title": "Лео ди Каприо спасява планетата от носа на „Титаник“ (ВИДЕО)"}
{"url": "https://www.monitor.bg/bg/a/view/srutila-se-ograda-na-kazarma-ubi-myj-v-haskovo-163048", "text": "Срутила се стена на изоставено военно поделение се срути и уби случаен минувач в Хасково. Трагедията се случи по време на извилата се гръмотевична буря и силен вятър около 18 часа в петък на ул \"Ком\" в Хасково. Загиналият е бил затиснат от падналата стена и е издъхнал от многобройните си травми. До късно вечерта в петък улица \"Ком\" в Хасково остана затворена, а районът е отцепен от полицаи. Пожарникари разчистват отломките от срутената стена. Мъжът е над средната възраст, самоличността му засега все още не е установена. Според очевидци преди стената да рухне се чул силен гръм. Все още не е ясно дали на мястото на срутването е паднала мълния или стената е рухнала от силния вятър. Стената отдавана е маркирана като опасна, оградена е от общината. Не се знае причината, поради която мъжът е влязъл в означения като опасен периметър. Стената е подкопана от многобройни ромски набези, които къртят от нея тухли и камъни. Преди 6 години при срутване по време на буря тежко пострадаха две преминаващи момичета.  ", "date": "2019.04.19", "title": "Срутила се ограда на казарма уби мъж в Хасково"}
{"url": "https://www.monitor.bg/bg/a/view/sedmichen-horoskop-za-20-26-april-163053", "text": "Овен 21 март – 20 април 20-и е ден на огромните апетити. Всеки иска най-доброто за себе си, за празника и за близките си. Очертават се сблъсъци на интереси, внимавайте и на пътя. Венера навлиза в Овен, а Слънцето го напуска. Тази рокада ще ви донесе любовна емоция, която може да обърка живота и деловите ви връзки. Денят ще донесе краткотрайно удовлетворение последвано от дни на разочарования. Неделята ще е ведра и спокойна. Цветница е, почитаме празника на близките ни с имена на цветя. Денят се свързва с човешката душа. Правете това, което ви идва от вътре. На 22-и всичко предприето ще ви носи късмет и утвърждаване в бизнеса и в обществото. Ще получите предложения и новини, за които ще почерпите. Стартирайте нови проекти, започнете нова работа и дейност. 23-и е денят на леденото сърце. Всеки мисли само за себе си и не е склонен на отстъпки. Ще имате шанс да изпреварите колега и да се внедрите на престижна позиция. Родените около 5-10 април ще получат чудесна възможност за публична изява и печалба в бъдеще. На 24-и е вероятно да попаднете в мрежите на хитри мошеници. Това е може би най-рисковият ви и неблагоприятен ден за периода. Не предприемайте и не планирайте нищо сериозно и важно. На 25-и може да постигнете важна цел, но на висока цена. Отложеното за 26-и ще ви донесе радост, любов и придобивка. Чакат ви чудесни празнични дни. Слънцето навлиза в Телец на 20-и в 08ч. 56 мин. по Гринуич. Малко преди обед е съвпадът му с Уран, който действа магично, магнетично и носи мълниите в живота ни. Нещо ще се промени, може да се наложи пътуване в различна от предвидената посока. Ще уловите тенденциите къде е по-голямата полза за вас, но не и къде са истинските чувства. Луната ви гледа в опозиция през уикенда. Ще се почувствате емоционално подтиснати и ще изпитвате някаква вина. Важното е в събота да не предприемате важни стъпки и да не се обвързвате с никого за нищо. На 22-и може де получите новини, за които да почерпите. Всяка стъпка ще е важна. Не се спирайте и ограничавайте, тръгнете в посоката на успеха, амбициите и постиженията. На 23-и ще се получава по заслуги. Падат маските, виждате реалноста в отношенията и на 24-и правите ход, без да се притеснявате и съобразявате с никого. Мислете и действайте самостоятелно, не споделяйте идеи и намерения, ако искате да спечелите. Може да накарате някой да свърши вашата работа, а парите и наградите да останат за вас. Хвърляте мрежата и хващате риба-баламурник. 25-и дава криле на амбицията ви. Всяка цел е лесно достижима. За петък ограничете контактите. Едно пътуване може да се провали или да не ви отведе там, където сте планирали. Чака ви тежък Великден. Съобразете се с близките. На 20-и лесно може да се скарате с всички и то по незначителни поводи. Денят е зареден с агресия. Натрупаният стрес ви кара да се държите агресивно, а и отсрещната страна няма да спазва правилата. Обърнете вмнимание на сънищата си, в тях е закодиран проблемът, който трябва да решите. На Цветница не си нарушавайте спокойствието на никаква цена. Всичко да се дели поравно. Посетете роднини и близки, разпределете времето си поравно за всички, които обичате. На 22-и ви чакат тежки битки, компроматна атака и опити за противопоставяне. Важното е първи да получите важна информация, за да изпреварите конкуренцията. Печелят тези, които първи научат истината. 23-и е денят на ледените сърца. Конкуренцията прави обединяващ силите си ход и увеличава натиска. Очертават се проблеми на работното място, Луна и Юпитер са в опозиция на Марс от вашия знак. „Ритате срещу ръжена”. Вероятно е да не овладеете нервите си и да кажете нещо, за което ще съжалявате или някой може да ви потърси сметка. 24-и ден на мрежата. Няма други роли освен тези на паяка и заблудената муха. Дано знаете какво правите. Не се препоръчва сключване на нови договори и брак. 25-и ще определи нова цел и посока, преградите лесно се преодоляват. На 26-и ви очакват пътувания. Идват празнични моменти и незабравими срещи. Чака ви приятен уикенд. Ще се окажете на точното място. С лекота може да заемете мястото на някой друг на семейната или приятелска трапеза. 20-и е ден на големите амбиции, дано успеете да реализирате своите. Пътувайте, гостувайте и се забавлявайте на Цветница. Старайте се да огреете навсякъде, да не забравите близък с име на цвете и да разпределите подаръците по братски. Денят носи хармония между астралното и физическото тяло. Дано и в живота ни присъства тази хармония. 22-и дава шанс на големите амбиции. Ще осъществите преспективни връзки, ще получите информации, които ще позволят да извадите късмет и да направите правилния избор в точния момент. Нека чувството за мярка да не ви напуска. Планирайте среща с евентуални спонсори вечерта. 23-и показва на кого и какво вече не може да се разчита. Маските падат. В следващите два дни ще ви е трудно и може да се очакват проллеми на различни нива. Най-рисковият ви ден за периода е 24-и. Лесно може да попаднете в капани за наивници, да ви излъжат при покупки и доставки, да си дадете парите на вятъра, да влезете в обсебващи и вредни връзки. Най-лошият ден за годежи и сключване на брак. 25-и позволява да се постигнат високи цели, а в петък е време за пътуване и гостуване, за големи покупки и приятелски срещи. Не се претоварвайте. Очертава се рискова събота за родените в първата декада. Слънце, Уран и Луна образуват кармичен кръст с вашето Слънце. Тези аспекти провокират неприятни срещи и междуличностни конфликти. Не поемайте излишни рискове. Отварят се огромни апетити, но не само по отношение на храната. Ще се опитвате да поставяте условия, ще се държите ултимативно и не е изключено да загубите ценно партньорство. На Цветница природата се стреми да запази статуквото на пълнолунието. Не си нарушавайте спокойствието на никаква цена. 22-и ще ви донесе късмет, новини и срещи, които ще носят възможности за издигане в работата и в обществето. Ще получите предложение, за което ще почерпите. Всичко предприето ще носи ползи. На 23-и ще елиминирате враг и ще се наложите при преговори. Край с маскарада, кажете на всеки в очите от какво сте недоволни и какво изисквате. На 24-и не сключвайте нов договор, не се обвързвайте нито на думи нито с документи и ограничете контактите особено с непознати. Ден на зарибяващи и подвеждащи срещи. Нищо не е такова, каквото изглежда и се предлага. Не правете големи покупки и инвестиции. На 25-и ще отхвърлите съмненията и ще вземете важно решение. Тази вечер може да си поръчате сън-прогноза. В петък рискът отново ви диша във врата. Внимавайте при пътувания, контролирайте се максимално. В събота сте лесно податливи на внушения и съблазни. Искате най-хубавото от живота, но то ще ви се поднесе с неприятна гарнитура. Претенциите към вас ще се увеличат, ще се почувствате ощетени след приятните на пръв поглед срещи. В неделя обстановката е омиротворяваща. Не си нарушавайте спокойствието и това на другите. Цветница е, празнувайте с близки и любими. В този ден крясъците разболяват. За вечерта се очертава нещо неприятно или обаждане, което ще ви разстрои. На 22-и лесно се отива в крайности, ако  приемаш нещата прекалено лично. На 23-и в хороскопа ви се образува планетен кръст. Може да се наложи да прекратите някои връзки поради открити лъжи и предателства. Маските падат, виждате някого в истинската му светлина, но и вашите грешки и лъжи ще станат достояние на тези, от които зависите. В този ден на всички нива се води компроматна война, която на 24-и ще отстреля и отстрани от играта най-невнимателните и тези, които доста са прекалили с права и общи ресурси. Не се обвързвайте с нови договори и обещания, които ще ви затруднят и вкарат в рискове. 25-и ви носи победи, награди и финансово стимулиране. Ще се справите с неприятните положения. Вечерта си поръчайте сън, в който да получите съвет за важен избор. В петък пътувайте, освободете се от неприятни ангажименти, не замествайте колега. От събота Венера ще ви гледа в опозиция от знака на Овена, но пък Слънцето ще навлезе в Телец, така че ще имате шанс за творчески и делови напредък, за професионален възход, но на фона на проблеми в любовта. Смирете апетитите. Вероятни са изневери, които ще ви докарат повече неприятности, отколкото лично удовлетворение и любов. В този ден тенденцията е всичко да се предозира и пресолява. В неделя ще е много по-спокойно и ведро. Ще имате чудесни мигове. Посрещнете празника с любимите ви хора с имена на цветя. Пътувайте, посетете близки, с които отношенията са поохладнели. 22-и дава шанс за нещо приятно, за предложение, което ще ви издигне на престижна служебна позиция и за покани от чужбина. Не бързайте да се хвалите докато рибата е още в морето. В следващите дни открито ще ви се вреди. 23-и изисква нов подход в променящата се ситуация. Ще се наложи да се откажете от някои илюзии. Всичко важно да се проверява. Не оставайте друг да ви движи отговорната работа. На 24-и може да попаднете в мрежите на хитри мошеници. Не сключвайте нови договори и брак. Търсете задкулисни мотиви във всичко, което ви казват и предлагат. На 25-и преградите са повече пред родените около 10-15 октомври. В петък пътувайте, пазарувайте, настройте се на празнична вълна. Неприятностите ще се забравят. През уикенда Луната е във вашия знак. Очертават се пътувания, в които интересите ви ще се сблъскат с тези на близки и приятели. Всеки тегли в неговата посока. Слънцето навлиза в знака на опозицията ви Телеца, а това ще носи и финансови притеснения. Не се изхвърляйте много с подаръците за близките. 20-и е денят на огромните апетити не само по отношение на храната, а по всички линии на живота. Вероятни са конфликти и остро противопоставяне. В неделя е по-спокойно, но ако повишете тон магията на празника ще се развали. 22-и ви дава шанс за напредък и професионален възход. Може да ви възложат преспективна поръчка и работа. Планирайте за следобед среща със спонсори. 23-и е ден за презареждане, за поставяне на условия и ултимативна игра. Всеки ще получи по заслуги, ще си дадете сметка в какво сте постигнали напредък и къде сте се издънили. На 24-и не приемайте на гола вяра новите идеи. Тенденцията е всичко, което ви кажат или предложат в този ден да е лъжа и измама или поне да не съдържа цялата истина. Лош ден за запознанства и брак. 25-и ви приближава към заветна цел, която ще ви постави на завет от поблемите. Всичко предприето ще има успех. В петък ще имате притеснения около пътувания.  Родените в първата декада да не рискуват излишно. Внимавайте къде какво оставяте и какво взимате със себе си, за да не се връщате. На 20-и се активизира змеят на желанията ни. Апетитите са огромни, всеки иска и претендира и не е склонен да се съобразява с изискванията и нуждите на другите. Внимавайте и се постарайте да туширате скандалите в зародиш, за да не си развалите презниците. Вечерта ще сънувате пророчески сън. На Цветница в живота ви ще настане омиротворение, ще ви движат благи и жезнеотвърждаващи импулси, агресията ще се стопи. В понеделник всеки ще получи това, което е заслужил в миналите дни на старание или безотговорност. Луната е във вашия знак на 22-23-и. Вечерта на 22-и не коментирайте неприятни за близките ви теми. За 23-и определете среща с евентуален благодетел. Преговорите на всички нива ще са трудни, но ако точно знаете какво искате ще го постигнете. Откажете се от една илюзия, не позволявайте да ви объркват чужди влияния и на 24-и, когато с лекота може да бъдем зарибени и употребени. В този ден се залагат мрежи за наивници на всякаква възраст. Не подписвайте нови договори и не приемайте нови оферти. Не давайте пълномощия на никого да се разпорежда с делата ви. Отложенто за 25-и ще ви донесе пари и предимства и ще отвори за вас нови хоризонти в работата, бизниса и живота. В петък не е ден за работа, нещо може да се обърка. Не замествайте колега. Пътувайте следобед. 20-и е ден на голямата лакомия, на големите претенции и изисквания не само от ваша страна, но и от страна на околните към вас. Венера вече ви гледа в пречупващ аспект от знака на Овена, така че в емоционолен план нещата може да излезат от контрол. Не взимайте пребързани решения за събиране с един или за раздяла с друг. Родените в първата декада вървят към тотална промяна в начина си на живот. Сутринта Слънцето навлиза в знака на хармоничния ви Телец и някаква невидима сила започва да действа във ваш интерес. Може в любовта да си имате проблеми, но в материален план вървите към сталбилизация, към придобивки и по-висок стандарт на живот. Ще го почувствате в неделя, когато нещата ще се успокоят и дано настъпи хармония и примирие и при вас. 22-и идва с предложения и вести, които ще ви зарадват. На 23-и длъжници ви се издължават, но и вие трябва да го направите. Изпитото ще бъде платено. На 24-и притискате околните и се държите ултимативно. Ако помогнете на някой изпаднал в криза ще си спечелите доверен човек за цял живот. На 25-и ръцете ви са развързани и сърцето е свободно. Може да направите силен ход, да обезпечите бъдещето си с нови договори или старт на нови дейности и връзки. В петък пътувайте, пазарувайте, радвайте се на живота, планирайте посещения и чакайте приятелски визити. 20-и е ден на конфликти поради повишените ни изисквания един към друг. Родените до 1 февруари ще изживеят тежки и мъчителни моменти. Нещо неочаквано може да промени добре подредената ви програма. Луна, Уран и Слънце сключват пречупващи аспекти със Слънцето ви. Туширайте разправиите в зародиш и ще имате приятни празнични дни. Спазвайте правилата на пътя. Чакат ви промени в начина ви на живот и някакво важно за бъдещето ви гостуване. Ще ви търсят по няколко линии не само за удоволствия, но и за работа. 21-и е ден за прочистване на терени и отношения. Празникът сближава сърца и съдби, но някой ще си поплаче, ако е далече от близките си. На 22-и излизате от примката на негативните събития, получавате покани и работата ви се отпушва. 23-и носи заслужени награди за старанията в миналото. Ледовете се топят. В този ден е трудно да скриеш истинските си мисли и чувства и ако изпитваш към някого симпатия или антипатия ще си проличи. Вероятно е да привлечете спносори и благодетели, които да ви осигурят защита за бъдещето. На 24-и всички се нуждаем от защита. Очертават се опити за манипулация и въздействие. Останете където сте, не правете крачка в нова посока и не се обвързвайте с никого на никаква цена. На 25-и губят хората с комплекси. На 26-и Луната навлиза във Водолей, пътят пред вас се изчиства. На 20-и може да се събудите с пророчески сън, който ще ви помогне да решите проблемите, натрупани в миналото. В този ден е противопоказно да влизаш в скандали. Бъдете дипломатични и ще постигнете максималното. Печелят тези, които могат да ни „вадят душата с памук”, които знаят слабите ни места и съкровените ни желания. Венера напуска вашия знак, някой може да се почувства самотен и изоставен. На Цветница ще изживеете приятни моменти, ще пътувате и ще ви гостуват. Бъдете близо до хората, които обичате и ви обичат истински и това ще ви донесе успокоение. 22-и е ден на професионални битки особено за родените до 1 март. В следващите два дни може да влезете в обвързващи положения и да сключите неравностойни договори. 23-24-и са заредени с някаква агресия и опасност. Очертава се компроматна атака, опити за намеса в делата ни както в професионален, така и в интимен план. Не предприемайте нищо важно и на 24-и не се обвързвайте с никого. На 25-и поне една цел може да бъде постигната, но пак с цената на компромиси от ваша страна. Хората с комплекси лесно могат да бъдат манипулирани. Време е да излезете от опасна и вредна за вас среда. 26-и ви освобождава от грижи, проблеми и задръжки. Обърнете гръб на всичко, което ви затормозява и се отдайте на презничната атмосфера. Чака ви чудесен Великден.", "date": "2019.04.19", "title": "Седмичен хороскоп за 20-26 април"}
{"url": "https://www.monitor.bg/bg/a/view/kak-pechalbarstvoto-se-nastani-po-pytja-kym-vyzkresenieto-163047", "text": "В неделя е празникът Вход Господен в Йерусалим, наричан също Връбница или Цветница. Шестата седмица от началото на Великия пост. Всъщност това е пътят, който въвежда Страстната седмица. Цветница обаче ни напомня и за победата, която ни очаква във възкресението и която се постига чрез кръста. Един нелек път, който онагледява римската поговорка: „Per aspera as astra”, която означава „през трудностите към звездите“. Но неделя е празник - тогава Исус Христос е посрещнат в Йерусалим с палмови клонки и с възгласи “Осанна!” Тълпата е уверена, че в този ден се осъществява пророчеството на Захария, който пише: “Ликувай от радост, дъще Сионова, тържествувай, дъще Иерусалимова: ето, твоят Цар иде при тебе, праведен и спасяващ, кротък, възседнал на ослица и на младо осле, син на подяремница”. Това е вярата в доброто. В чудото, което ще спаси човеците. В същото време в съвремието си нелепо превърнахме вярата в печалбарство. В уродливо явление, опорочаващо дори съкровено място като храма. Имам предвид грозната картина с търговците, които продават върбови клонки и цветя дори пред църквата, където отиваш за молитва. И нетърпеливо чакат всеки празник, за да вдигнат цените. Също като онези, които Исус Христос изгонил от Йерусалимския храм, защото бил превърнат в тържище. Тъжно е как историята се повтаря, нали? Страшно е да търгуваш с вяра. Или може би още по-страшното е да поставяш знак за равенство между тях. А дори не помним, че точно край храма Исус излекувал хора, които били слепи и сакати. А когато малките деца видели това, започнали да го възхваляват. В този ред на мисли ние сами решаваме дали ще повярваме като децата. И ние сме тези, които решават дали вярата ще е продукт за продан. Независимо дали става дума за защитен вид цветя, върба или здравец. Може би това нямаше да е така, ако бяхме повече вярващи, а не суеверни. Ако предпочитаме да останем в храма на литургия, вместо просто да си купим върба, която да отнесем набързо вкъщи, вярвайки, че ще ни пази от зло. Странно е, че си мислим, че получаваме индулгенция за греховете си, когато плащаме за нещо. Видиш ли, направили сме нещо за Бог и той ще ни прости. В момента сме в периода на Великия пост. Нека обърнем поглед към себе си. Да помислим с какво сме сгрешили, кого сме наранили - с думи, действия или помисъл. Волно или неволно. И да се покаем. И ако не носим вярата в себе си, едва ли купувайки върбово клонче на Цветница, можем да измием това. И да се замислим, че само след Цветница идва Велики понеделник и започва Страстната седмица. Време, за да изгоним търговците от храма.", "date": "2019.04.19", "title": "Как печалбарството се настани  по пътя към Възкресението"}
{"url": "https://www.monitor.bg/bg/a/view/suhindol-pravi-tyrg-za-kosmicheski-korab-vtora-ryka-163043", "text": "Вече са налични за ползване и тестване първите 16 от 32-та модула в новата електронна платформа за възлагане на обществените поръчки. От възможността за прозрачно провеждане на търг сред първите желаещи са общинския съвет на Сухиндол, който са обявили процедура за доставка на космически кораб. Обществената поръчка е с прогнозна цена 100 000 лева, като от документите става ясно още, че се търси машина втора употреба, защото Дали на шега или наистина общинарите търсят оферти за рядко срещаните машини, по думи на учените от БАН и НАСА, остана неизяснено. В общината никой не отговаряше на телефоните в последния работен ден от седмицата. Иначе системата за електронно възлагане работи в тестови режим, а до края на годината ще бъде пусната и останалата част от системата, обеща в петък финансовият министър Владислав Горанов. Така ще се електронизира целият процес на възлагане на търгове. Изисква се всички документи, които имат правна сила, да бъдат подписани с квалифициран електронен подпис По думите на Горанов е-системата няма да позволява манипулиране на документите нито от страна на възложителите, нито от страна на участниците. генерирани автоматично от системата. Те от своя страна ще се криптират чрез уникален ключ, генериран в интернет браузъра на потребителя, който ще бъде известен само на участника. Технически е невъзможно да се отвори заявление или оферта в системата, без изрично допълнително действие по предоставяне на ключа за декриптиране от страна на стопанския субект - участник в процедурата. На пазара на обществените поръчки в страната има повече от 6500 възложители и над 29 000 изпълнители и всички те следва да бъдат обучени за работа със системата, както и разяснителни кампании, издаване на указания и др.", "date": "2019.04.19", "title": "Сухиндол прави търг за космически кораб втора ръка"}
{"url": "https://www.monitor.bg/bg/a/view/predi-cvetnica-rozite-vyrvjat-po-2-lv-163019", "text": "Цветарите на пазара препоръчват да се взимат готови букети, чиято цена варира между 5-10 лв.. По-големите - с около 10 малки или 5 по-големи цветя може да стигнат и 30 лв. При някои букети от рози цветарите слагат същия цвят хартия, за да може цветето да изглежда по-живо и да не си личи, че е увехнало. Лалетата масово се внасят от Холандия, а фрезиите и герберите са български, твърдят търговците. На първите цената варира - те се продават по 1 лв., а 10 бройки струват за 7-10 лв. Фрезиите и герберите се търсят от по-възрастни дами като там сумата също е различна - на едно място 20 фрезии са 10 лв., а на друго - 12 лв. На трето връзката е 8 лв. Други Основно обаче се купуват готови букети с хубава опаковъчна хартия и панделки. По-младите майки търсят орхидеи. Търговците на дребно най-често на самия празник оскъпяват розата например от 50 стотинки до левче над стандартната всекидневната цена, каза за „Монитор“ Йоана Томова, председател на Асоциацията на флористите в България. По думите й, цените от 8 март насам не са паднали и за това не може да се очаква рязък скок. „Поскъпването идва от вносителите, т. е. от конюнктурата в Холандия, която е най-голямата борса и цветята от там се разпределят по целия свят. 80% от цветята у нас се внася от там. Има и българско производство, но делът не е голям, защото трайността на нашите цветя е по-малка. Холандска или еквадорска роза може да издържи във ваза в магазина между три и четири седмици, а българската - максимум – една“, обясни Томова и добави, че.у нас има много производители на далия (тя е късно лятно-есенно цвете), на рози, гладиоли, еустома. Българската еустома, доста често е по-качествена и от холандската. Тя обясни кога в Холандия и съответно в останалите страни цветята поскъпват. и се работи, на принципа на часовника и върви надолу. Търговците, търсещи малки количества чакат тя да падне. Има случаи обаче, когато се появява голяма поръчка и тя обикновено се плаща по най-високата цена, като на практика спира часовника При следващото завъртане, което се прави до изчерпване на количествата, останалите търговци вече са наясно от по-слабото предлагане и за това и те плащат по високата цена, за да изпълнят поръчките си. Това се случва на всички големи празници като Свети Валентин, 8 март, първи учебен ден. Красимира Илиева, собственик на градински център в София каза за „Монитор“, че заради хладното време хората още не са започнали да купуват цветя за засаждане по дворовете си. „Очакваме като се постопли ще започнат да вземат пролетни цвета. Най-търсени са петуния, сакъзче, бегония. През лятото по-малко купуват цветя, а повече храсти като рози, защото цъфтят целогодишно.", "date": "2019.04.19", "title": "Преди Цветница розите вървят по 2 лв."}
{"url": "https://www.monitor.bg/bg/a/view/es-ulesnjava-izdavaneto-na-shengenski-vizi-za-disciplinirani-turisti-163046", "text": "Европейският съюз възнамерява да улесни издаването на шенгенски визи за туристи без регистрирани нарушения на визовите норми, съобщи пресслужбата на Европейската комисия. Съответното законодателно предложение вече е одобрено от Европейския парламент и сега предстои да получи одобрението на всичките 28 страни членки на ЕС, шест месеца след което то ще влезе в сила. \"Може да се очаква, че новите визови правила ще влязат в сила до края на тази година\", отбеляза пресслужбата. Според документи на ЕК новите норми ще позволят на туристите да подават документи за виза в електронен вид половин година преди пътуването, което в момента може да става не по-рано от три месеца. Туристите, заминаващи на морско пътешествие, ще могат да подават заявления девет месеца по-рано. За туристите, които вече са получавали шенгенски визи и са с безупречна визова история, ще бъде предвидено издаване на многократни визи, чийто срок ще се увеличава с всяка следваща молба - от едно до пет години. Нововъведението ще се заплаща от самите туристи - стандартната консулска такса ще нарасне от 60 на 80 евро, а за страните, с които ЕС има споразумение за опростен визов режим - от 30 на 40 евро. Консулската такса ще се преразглежда на всеки три години. По данни на Европейската комисия в момента от визи за пътуване в страните от Шенгенското пространство се нуждаят гражданите на 105 страни.", "date": "2019.04.19", "title": "ЕС улеснява издаването на шенгенски визи за дисциплинирани туристи"}
{"url": "https://www.monitor.bg/bg/a/view/mashinata-na-prokopiev-prepira-lozan-prez-chujbina-163051", "text": "Подсъдимият олигарх Иво Прокопиев впрегна освен медиите си у нас и де що има връзки с чуждоезични издания, за да лъска имиджа на шефа на ВКС Лозан Панов. Причината са разкритията по аферата „Апартаментгейт“, от които лъсна, че половинката на Панов – Елисавета Панова, известна в обществото с прякора Черния лебед, всъщност е рекордьор по евтин имот. Тя е закупила четиристайно жилище на 4 пъти по-ниски цени от пазарните. Макар жилището да е придобито именно от фирмата, озовала се във вихъра на скандала - „Артекс“, а самите собственици на дружеството да са кумове на Лозан и Елисавета Панова, в статия в австрийското издание „Дер Щандарт“, се твърди, че шефът на ВКС бил „изкуствено“ пришиван към скандала. Същата теза отстоява от самото начало на скандала за жилището, което в момента се обитава от семейство Панови, цялата медийна машина за манипулации, създадена от Прокопиев, воглаве с флагмана му „Капитал“. Тъй като фалшивата опорка не хвана каквато и да било вяра на родна почва, явно в момента разградският олигарх се опитва да я пробута по любимия си метод – през чужбина, в опит да й придаде по-достоверен вид, след което веднага я публикува вече препрана от задграничните издания през медии от машината си за манипулации. Така в материала на „Дер Щандарт“, носещ заглавието „Българското правителство превръща един скандал в политически инструмент“, се прокарва вече познатата опорка, че скандалът с жилището на Панова се правел, за да „отклони вниманието от „Апартаментгейт“, с който нямал нищо общо, защото при закупуването на апартамента Елисавета и Лозан още не били двойка. В материала е цитиран и самият Панов, който заявява „целта е да се отърват от мен“, но няма и думичка за факта, че в момента съдия №1 живее в това жилище, че самият той има вила на морето, закупена отново на цени под пазарните, че му е съставен ревизионен акт за над 100 000 лева укрити доходи и че е глобен за опит да прикрие имуществото си от Сметната палата. За сметка на това абсолютно изкуствено и без грам връзка е замесено името на основния враг на Прокопиев, както и на другарите му олигарси Цветан Василев, Огнян Донев и Сашо Дончев – депутата и издател на „Телеграф медиа“ Делян Пеевски. Както може да се очаква, материалът беше препечатан веднага от „Капитал“ и подет ден по-късно от българската секция на „Дойче веле“, която по традиция обслужва интересите на Прокопиев у нас и чиито автори редовно се изявяват като „пера“ в медиите му и тези, финансирани от Василев, Донев и Дончев. Във варианта на БГ секцията на „Дойче веле“ обаче „анализът“ бе разширен за по-голяма тежест с още една статия – в немскоезичния сайт „Телеполис“, също посветена на „Апартаментгейт“. Любопитното е, че авторът на материала в „Телеполис“ – фрийленсърът Франк Щир, стана познато име у нас преди 3 години, когато пусна статия срещу Пеевски, отново без грам доказателства и с твърдения, базирани изцяло на изявления с Прокопиев. „Дер Щандарт“ пък бяха запомнени в България с няколко материала от старта на аферата „КТБ“, които бяха изцяло в линията, лансирана тогава от Цветан Василев и хората му. На този фон далеч не е чудно, че същите тези „герои“ изскачат насред скандала с Лозан Панов. За Прокопиев, както и за останалите подсъдими олигарси у нас като Цветан Василев Панов е ключова фигура, защото оглавяваният от него ВКС се явява последна инстанция по делата им. Но не само – именно чрез него и грантовия Съюз на съдиите в България те прокарват интересите си и на по-долни инстанции в съдебната система. Самият Панов ясно демонстрира връзките си с олигархията у нас, като се изяви в качеството на гост-лектор на форум в средата на седмицата, организиран от прокарващото интересите на банкера беглец Цветан Василев сдружение БОЕЦ.", "date": "2019.04.19", "title": "Машината на Прокопиев препира Лозан през чужбина"}
{"url": "https://www.monitor.bg/bg/a/view/lukojl-s-nov-upravitel-163052", "text": "Според прессъобщението, заедно със зам.-председателския пост в надзорния съвет на \"Лукойл Нефтохим Бургас\", на новата си позиция Златев ще координира цялостната дейност на двете дружества от групата ЛУКОЙЛ и ще осъществява контролни функции над работата им, свързана с мястото им в социално-икономическия живот на страната.", "date": "2019.04.19", "title": "Лукойл с нов управител"}
{"url": "https://www.monitor.bg/bg/a/view/4-vida-vyrba-zabraneni-za-brane-po-cvetnica-163050", "text": "Четири вида върба са забранени за бране по Цветница. Защитени от закона за биологичното разнообразие са видовете – петтичинкова, тъполистна, розмаринолистна, ксантийска, научи „Монитор“. За кършенето и нерегламентираната им продажба се налагат сериозни санкции. Експерти по биологично разнообразие напомнят, че е незаконно да се продават букетчета или части от защитени растения за украса направени с видове от дивата природа, показа проверка на „Монитор“. При констатирани нарушения се налагат глоби – на физически лица от 100 до 5000 лева, а на юридически – от 500 до 10 000 лева. От 30 януари тази година пък е в сила и заповед на министъра на околната среда и водите Нено Димов, с която се определя специален режим на опазване и ползване на лечебните растения през 2019 г. На Цветница сериозен проблем обаче създават търговците, които продават върбови клонки. Те нямат разрешения и не разполагат с никакви документи за произход на стоката. Само в София Столичният инспекторат съставил над 1200 акта за нерегламентирани продажби на върбови клонки и цветя миналата година. Глобите са били съставени основно около Цветница и Великден. Това става ясно от изпратена до „Монитор“ справка за констатираните нередности около празниците, изготвена от Инспектората. Според цифрите съставените актове за административни нарушения са 1233, а констатираните нередности са 4021. Общо събраните пари от глоби пък са 21 140 лева. Те са основно за търговия на открито без разрешение, издадено от кмета на съответния район. Най-често се срещат нарушители в район „Триадица“, район „Средец“, район „Възраждане“.  „Нарушението е функция на потребителя, т.е. колкото повече потребители има, толкова повече нарушения има“, обясняват от Столичния инспекторат. „Цветница е пролетен празник. Най-продаваните стоки са цветя. Контролът започва от 7 часа на територията на цветната борса в район „Възраждане“ и продължава до 13 часа. Търговската дейност се извършва от територия на „Пазари Възраждане“. Столичният инспекторат осъществява контрол по прилежащите територии към пазара – тротоар и пътно платно. Също така контролира и забраната да се паркират автомобили на тротоарите, както и предотвратяване на замърсявания по прилежащите територии към пазара“, обясниха за „Монитор“ от Столичния инспекторат. В широката градска среда в повечето случаи районните кметове издават разрешения за извършване на търговия на открито с цветя. Инспекторите предварително, по документи, са се запознали с местата и площите които се заемат от търговците с разрешения. Излизайки на терен, проверяващите първо се насочват към безспорните нарушители.Те се санкционират според „Наредбата за реда и условията за извършване на търговска дейност на територията на Столична община“. Много са случаите при които редовните търговци посочват нередовните и то съвсем коректно. Цветница и Великден се отбелязват с изобилие от цветя и билки, но и зачестяват случаите на нерегламентирана търговия. Затова гражданите е добре да следят за нарушения и да сигнализират за тях на 16-те регионални инспекции по околната среда и водите, припомнят експерти.", "date": "2019.04.19", "title": "4 вида върба забранени  за бране по Цветница (ТЕМАТА)"}
{"url": "https://www.monitor.bg:443/bg/a/view/7-godishnata-stojanka-ne-dochaka-novo-syrce-i-majchina-miluvka-163044", "text": "Сърдечно болната 7-годишна Стоянка, изоставена от родителите си в пловдивската Детска кардиология, не дочака майчина милувка и трансплантация на сърце. Момиченцето е издъхнало около 16,30 часа на 19 април в лечебното заведение, съобщиха оттам. „Къде е мама? Кога ще дойде, мама, да ме види?”, питало всеки ден детето лекарите и медицинските сестри. С въпросите си и с искрената си надежда да получи майчина милувка и любов, късало сърцата на медицинския персонал. Стоянка била изоставена от майка си преди около три седмици в детската кардиология на УМБАЛ „Св. Георги”. Жената казвала, че има още три други деца и че трябвало да се грижи и за тях. Семейството на Стоянка от панагюрското село е от ромски произход и нямало средства да се грижи за тежкоболното си детенце. Заболяването на Стоянка било открито миналия август. Била й поставена диагноза „Дилатативна кардиомиопатия”, като не била ясна причината за възникването на болестта.Днес следобед състоянието й рязко се е влошило, получила е белодробен оток, който е бил следствие на основното й заболяване, съобщиха трафикнюз. Лекарите са я преместили в интензивния сектор на Детската клиника, но за съжаление, Стояна не е успяла да се пребори с усложненията. Докато бе в болницата в Пловдив, Стоянка имала всичко необходимо – доброволци от фондация й осигурявали храна, дрехи, медикаменти, които ги няма в болничната аптека и витамини. Оттам дори купили таблет на Стоянка, за да има с какво да се забавлява. \"Нося му витамин В-5 в момента. Прекрасно момиченце, много хубава, тя просто отслабна напоследък. Подписали са документи пред социалното, че нямат възможност да му осигурят лечение\", коментира Емилия Христозова – доброволец от Фондация “Българска памет“. „Всичко си има детето, само майчина ласка си няма”, казваха майки на деца от съседните легла.  ", "date": "2019.04.19", "title": "7-годишната Стоянка не дочака ново сърце и майчина милувка"}
{"url": "https://www.monitor.bg:443/bg/a/view/italianka-rodi-bliznaci-s-razlichni-zodii-163034", "text": "Италианците Лучия и Серджо от намиращия се югоизточно от Милано град Лоди станаха родители на близнаци, които са с различни зодии. Алесандро е „Козирог“, а Андреа е „Риби“, като разликата им е цели 97 дни. Първият малчуган вижда бял свят на 24 декември 2018 г., а вторият – на 22 февруари 2019 г. Невероятната, но в същото време драматична история заради твърде вероятната опасност за здравето на майката и децата, се завихря в средата на миналия декември. Бременната в седмия месец 40-годишна жена започва да губи течност и е приета по спешност в родилното отделение на болницата „Сан Джерардо“ в град Монца. Там на 24 декември се пръква по естествен път „седмакът“ Алесандро, който тежи едва 800 грама, но Андреа въобще не иска да излиза навън. Тук според специалистите истински подвиг прави асистиращата раждането акушерка, която успява да остави в утробата на Лучия плацентата и пъпната връв на братчето. Алесандро е настанен в кувьор и расте под грижите на повикан специално от Милано лекарски екип, който започва да чака Андреа да се пръкне всеки момент. Само че той предпочита да си изчака на топло полагащите му се 9 месеца и проплаква за пръв път чак в края на февруари. Ражда се бебе за чудо и приказ, тежко цели три кила! Междувременно Алесандро почти го настига по тегло и ръст, като тези дни ще бъде изписан и Лучия и Серджо ще си го приберат вкъщи при брат му. Щастливите родители обаче имат проблем – в общината на Лоди още не са решили дали да запишат братчетата като близнаци или не. Отсега им се очертава и друго главоболие – ако се спазва стриктно закона, Алесандро ще трябва да се заучи една година преди Андреа. Но както се казва в такива случаи – нека да са живи и здрави, другото ще се оправи!  ", "date": "2019.04.19", "title": "Италианка роди близнаци с различни зодии"}
{"url": "https://www.monitor.bg:443/bg/a/view/uvelichenie-na-aktove-svyrzani-s-narkotici-otchita-apelativnata-prokuratura-vyv-varna-163038", "text": "Броят на внесените в съда прокурорски актове през 2018 г. за престъпления, свързани с наркотици и прекурсори, е нараснал с почти 12 процента. Изводът от анализа на специалния надзор за този вид престъпления сочи доста добра ефективност при противодействието на деянията по член 354 „а“ – 354 „в“ от НК, въпреки ясно изразената тенденция след 2010 г. за съществено нарастване на броя на тези дела. Само през 2018 г. в апелативния регион са били образувани нови 1130 досъдебни производства за извършени престъпления, свързани с наркотични вещества. 53 са наказателните производства на специален надзор през 2018 г. За целия апелативен регион, който обхваща 6 окръжни и 20 районни прокуратури във Варна, Добрич, Шумен, Търговище, Разград и Силистра, през отчетния период са осъдени и санкционирани общо 5 022 лица, от които във варненския район те са били 1 620, в добричкия – 862, в шуменския – 784, в разградския – 656, в търговищкия – 561, а в силистренския район – 539 лица, посочи в отчетния си доклад за работата на прокурорите от апелативния регион, административният ръководител на Апелативната прокуратура във Варна, Владимир Чавдаров. За поредна година прокурорите от региона на Апелативната прокуратура отчитат увеличена активност на НАП при подаването на сигнали. Ако през 2017 г. оттам са постъпили 186 сигнала, то през миналата година в прокуратурите са заведени 443. От този показател може да се направи логичният извод, че държавата с всички свои инструменти оказва необходимото противодействие на опитите за увреждане на фискалната политика. Благодарение на активността на приходната агенция са образувани и значителен брой досъдебни производства, какъвто никога досега не е бил достиган, а в резултат- са внесени и повече актове в съда за реално пресичане и наказване на тази престъпност. През 2018 г. са намалели сигналите от ДАНС, но е останала висока активността на дирекция „Вътрешна сигурност“ на МВР. За поредна година не е постъпил нито един сигнал от Агенцията за следприватизационен контрол. В апелативния регион най-голям дял в структурата на престъпността заемат престъпленията против собствеността и особено кражбите. Висок остава и относителният дял на разследванията на общоопасните престъпления, особено на пътно-транспортните, въпреки усилията на държавата за увеличаване на санкциите на водачите за нарушения по Закона за движение по пътищата. Непроменен в сравнение с 2017 г. е и броят на делата за шофиране след употреба на алкохол. Престъпленията против личността през 2018 г. са били 1 603, като броят на умишлените убийства в региона на Апелативната прокуратура във Варна е 23, а причинените телесни повреди - 467.", "date": "2019.04.19", "title": "12 на сто повече дела за наркотици, отчита Апелативната прокуратура във Варна "}
{"url": "https://www.monitor.bg:443/bg/a/view/medvedev-detronira-djokovich-v-monte-karlo-163037", "text": "Данийл Медведев поднесе голямата изненада на 1/4-финалите на тенис турнира \"Мастърс 1000\" в Монте Карло с награден фонд 5,585 млн. евро. Руснакът, 14-и в ранглистата на АТР, детронира двукратния шампион и №1 в света Новак Джокович, като го надигра с 6:3, 4:6, 6:2. Медведев, който е победител от \"София Оупън\" 2019 г., успя да направи два пробива в първия сет, които ме осигуриха успеха с 3 гейма аванс. Във втория Ноле намали грешките си, показа класа и успя да се върне в мача. В третия обаче сякаш всичко беше срещу него, най-вече собствените му грешки, които изобилстваха. Медведев му дръпна с 5:1 и до края двамата доиграваха почти формално останалото време. Това е първа победа на Медведев над Джокович и с нея той стигна за първи път до полуфинал на турнир \"Мастърс\". Днес първата ракета на Русия ще излезе срещу друг дебютант на \"Мастърс\" полуфинали - сърбина Душан Лайович, който отстрани Лоренцо Сонего (Ит) с 6:4, 7:5. Преди това той победи Давид гофен и Доминик Тийм на този турнир. На полуфинал е и 31-годишният Фабио Фонини, спрял 10 г. по-младия от него Саша Зверев (Гер), №3 в света, със 7:6(6), 6:1. Фонини ще играе срещу хърватина Борна Чорич, който победи с 6:4, 6:2 Пиер-Юг Ербер (Фр). Последната 1/4-финала двойка е Рафаел Надал - Гуидо Пейя. Младата ни тенис надежда Адриан Андреев пък се класира за 1/4-финалите на тенис турнира на червени кортове в Ориндж Парк (Флорида, САЩ) с награден фонд $15 000. Андреев победи с 6:1, 6:4 румънския квалификант Драгош Константин Игнат за точно два часа игра. В първия кръг Адриан разгроми участващия с \"уайлд кард\" представител на домакините Роналд Хохман с 6:1, 6:2. За място на полуфиналите 17-годишният българин ще играе срещу Дмитрий Попко (Каз), който е стигал до №178 в световната ранглиста, а през тази година е спечелил 5 титли от турнири на ITF.", "date": "2019.04.19", "title": "Медведев детронира Джокович в Монте Карло"}
{"url": "https://www.monitor.bg:443/bg/a/view/sydijata-skara-cska-i-levski-163035", "text": "Съдията Станислав Тодоров се превърна в основна тема на медийните престрелки между ЦСКА и „Левски“ преди вечното дерби на Националния стадион „Васил Левски“. „Сини“ и „червени“ ще мерят сили в събота от 17:15 часа, като срещата има далеч по-голяма тежест за ЦСКА. Играчите на Любослав Пенев водят люта битка с „Лудогорец“ за титлата и изостават на 3 точки, като евентуален неуспех срещу „Левски“ може да сложи край на надеждите им за първото място. По традиция преди важен мач треньорът на „армейците“ отправи атака към съдията. Пенев бе категоричен, че има заговор срещу клуба, а в комплота участва „Левски“ и още няколко клуба от първата шестица. \"Няма да спра, ако продължават по този начин, избухна Пенев на пресконференцията преди двубоя. - Не искам да се правят подаръци. Ако съперникът е по-добър, нека спечели, но не чрез подарък от съдията. Съдиите пречат. Лошото и жалкото е, че го правят нарочно, с цел. Затова футболът е на доста ниско ниво - и клубен, и национален. Има съдии, които се държат много нагло и арогантно, усмихват ти се тъничко и знаят, че няма да отсъстват от терените. Има и отбори, които са съюзени и играят срещу нас. Те са от топ 6 на първенството, но ние няма да паднем от двата стола на земята“, заяви още треньорът на ЦСКА. Колегата му в „Левски“ Георги Дерменджиев на свой ред отрече „сините“ има имат пръст в какъвто и да е съюз с други клубове срещу ЦСКА и призова Пенев да спре с атаките към съдиите, за да не се насажда напрежение преди двубоя. „Любо Пенев е добър треньор, но искам да го призова да остави съдиите да свирят нормално. Много се коментира тази тема преди и след мачове, а така се насажда излишно напрежение“, сподели Дерменджиев, според когото няма фаворит в мача и силите са изравнение. Символичен домакин в това дерби е ЦСКА, заради което агитката на „червените“ ще бъде настанена в секторите „А“ и „Г“. Тази на „сините“ пък ще е във „В“ и „Б“. Прогнозите са за посещаемост от около 15 000 зрители, а билети в деня на мача няма да се продават, защото двубоят е определен като рисков от полицията.", "date": "2019.04.19", "title": "Съдията скара ЦСКА и „Левски“ преди дербито"}
{"url": "https://www.monitor.bg:443/bg/a/view/bodurov-si-pojela-kysmet-ot-gerena-otrekoha-za-novi-163033", "text": "Капитанът на ЦСКА Николай Бодуров си пожела късмет преди сблъсъка с „Левски“. Защитникът бе категоричен, че именно липсата на шанс е била ключова за загубата в предишното дерби срещу „сините“. \"Нещастно губим, да. Надявам се този път късметът да е на наша страна и да победим. Мисля, че сме готови да излезем да играем това, което можем. Добър отбор сме, добър футбол играем, надявам се този път и късмет да имаме и да победим, защото имаме нужда от тези три точки. Знаете, че се борим на два фронта, не е тайна за никого, че скамейката ни е къса, но ние няма да се откажем до края. Каквото и да става, ще се борим до края. Ще видим, божа работа е, каквото стане”, сподели Бодуров пред „Диема Спорт“. Ръководството на „Левски“ пък се опита да успокои страстите и взе отношение по писанията за двама нови играчи. „Сините“ бяха категорични, че спряганите за трансфер на „Герена“ Жуниор Мапуку и Даниел Кайзер (вратар на „Ботев“ Пд) към този момент не отговарят на истината. Черната сила сам издаде преди няколко дни, че е пред завръщане в „Левски“. Договорът на Кайзер с „жълто-черните“ пък изтича след края на сезона и той може да дойде при „сините“ без трансферна сума.", "date": "2019.04.19", "title": "Бодуров си пожела късмет, от „Герена“ отрекоха за нови"}
{"url": "https://www.monitor.bg:443/bg/a/view/uchenicheska-firma-za-krushki-s-kameri-pobeditel-v-tf-fest-163036", "text": "Големият победител в 22 издание на изложението на учебно-тренировъчните фирми ТФ ФЕСТ 2019 е за електрически крушки с камери. Тя се на учениците от фирма „Соларис 13“ от Професионалната гимназия по икономика и управление „Елиас Канети“ в Русе. Учебната фирма  предлага осветителни тела, като сред иновативните им продукти са електрически крушки с камери за видеонаблюдение, с възможност за комуникация с телефон, както и такива с вградена безжична тонколона, която може да смени озвучителната инсталация в дома. На второ и трето място се класираха компанията за шоколадови изделия „Monde de chocolat“ на НТБГ и за производство и търговия с вина „Мезешка крепост“ на Професионалната гимназия по селско стопанство и икономика „Христо Ботев“ в Свиленград. Зам.-министърът на образованието Деница Сачева награди най-добрите ученически колективи. Според нея за всеки ученик в училищата. „Обучението дава възможност за творчество и креативност. Учебно-тренировъчните фирми са местата, където може да се раждат идеи за иновации“., каза тя.  Наградата за най-добра учебна банка пък взе „Перпера банк“ на НТБГ, която предлага банкови услуги за незрящи и за хора с увреден слух. Сачева поздрави учениците за социалната инициатива и дори стана акционер в банката.  Сред най-впечатляващите предприятия бяха още за   и за еко хостинг. Децата от втората фирма са преценили, че с топлината, произведена от устройствата за разпространение на интернет и сървърите, може да се затопли водата на цял блок за месец. Идеята в момента се проучва от русенски фирми, споделиха те.", "date": "2019.04.19", "title": "Ученическа фирма спечели приз за крушка с камера"}
{"url": "https://www.monitor.bg:443/bg/a/view/ambyr-hyrd-lishi-djoni-dep-ot-kon-i-dve-kucheta-163028", "text": "Актрисата Амбър Хърд лиши бившия си съпруг Джони Деп от кон на име Ароу (Стрела) и два йоркширски териера, наречени Бу и Пистъл. За това съобщава „Дейли Мейл“, позовавайки се на документи от бракоразводното им дело. 55-годишният холивудски ас е изплатил на 32-годишната си екс съпруга 7 милиона долара. Освен това след развода тя е получила „Рейндж Ровър“ от 2015 г., „Форд Мустанг“ от 1968 г., мебелите от имението им в Лос Анджелис, както и трите четириноги. В документите е отбелязано и настояването на Хърд, според което в процеса на развода Деп не бивало да се доближава на по-малко от 100 м до кученцето Пистъл. Съдът не удовлетворил това искане, тъй като актрисата не обяснила защо питомецът се нуждае от такава защита. Амбър Хърд и Джони Деп сключиха брак през февруари 2015 г. През май следващата година Хърд подаде молба за развод, а няколко дни след това разказа, че мъжът й я пребивал. Малко по-късно звездата от „Карибски пирати“ заведе ответен иск за 50 милиона долара против бившата си заради статия, в която тя нарича себе си „жертва на домашно насилие“. В отговор актрисата повдигна нови обвинения и заяви, че в състояние на алкохолно и наркотично опиянение иначе симпатичният на зрителите Джони я влачил за косите и я душил.", "date": "2019.04.19", "title": "Амбър Хърд лиши Джони Деп от кон и две кучета"}
{"url": "https://www.monitor.bg:443/bg/a/view/temenujka-petkova-energetikata-se-se-upravljava-dobre-163039", "text": "Министърът на енергетиката Теменужка Петкова е категорична, че енергийният сектор се управлява добре и се правят неверни твърдения, че правителството е некомпетентно в тази област. Това заяви тя на пресконференция в сградата на ведомството. Изказването на министър Петкова беше провокирано от изявлението на депутата от левицата Таско Ерменков на брифинг по-рано днес. В тази връзка Теменужка Петкова припомни, че в края на 2014 г. дефицитът на Националната електрическа компания /НЕК/ е бил над 800 млн. лева. Междуфирмената задлъжнялост е надхвърляла 1 млрд. лева. Освен това през ноември 2013 г. е имало решение на бившата ДКЕВР, с което служебно е била намалена цената на тока на двете американски централи, но в същото време беше задължила НЕК да изкупува електрическата енергия от двете централи по договорените цени. В резултат на това решение на ДКЕВР само за няколко месеца НЕК са били в дефицит от 300 млн. лева. \"Когато става дума за некомпетентно управление, нека да се върнем малко назад и когато говорим за това какво се случва днес, нека да бъдем реалисти\", призова Теменужка Петкова. По думите й изказването на Таско Ерменков е предизборен трик - да се постави в центъра на вниманието цената на тока. Теменужка Петкова определи като неверни твърденията на Ерменков, че НЕК е поискала повишение на тока от 50 процента и това може да се провери лесно. Освен това тя бе категорична, че Комисията за енергийно и водно регулиране /КЕВР/ ще реши самостоятелно каква да бъде цената на тока. Петкова изтъкна, че председателят на КЕВР Иван Иванов вече е бил заявил, че повишението на тока от юли ще бъде в рамките на годишната инфлация. По отношение на продажбата на активите на ЧЕЗ в България, Петкова подчерта, че това е сделка която се реализира от чешката държава и страната ни няма възможност да се намеси. Във връзка с твърдения на БСП, че от левицата са искали винаги държавата да придобие дял в електроразпределителните дружества и по конкретно в ЧЕЗ, Петкова припомни, че през 2003 г. тогавашното правителство е разработило стратегия за приватизация на електроразпределителните дружества. Тогава от БСП са имали представители в правителството, които са защитили необходимостта от приватизация на дружествата. Новоизбраният председател на Комисията по енергетика в парламента Валентин Николов заяви, че от БСП оказват политически натиск върху КЕВР. По думите му по отношение на цената на тока се правят внушения и натиск. \"Предупреждавам, че това клати много сериозно именно темата енергетиката и доверието в този сектор, което успяхме заедно с тях да изградим. Това е опасен прецедент\", заяви Николов. По повод продажбата на активите на ЧЕЗ в България Николов коментира, че КЕВР може да не одобри сделката. КЗК също трябва да се произнесе. Той увери, че всичко в законодателната част е направено, за да се защитят българските потребители. Той призова и ДАНС отсега да се опитат да установят капиталите на \"Еврохолд\".", "date": "2019.04.19", "title": "Теменужка Петкова: Енергетиката се управлява добре"}
{"url": "https://www.monitor.bg:443/bg/a/view/shefyt-na-api-podade-ostavka-163042", "text": "Дончо Атанасов подаде оставка като член на управителния съвет на Агенция \"Пътна инфраструктура\". Вчера срещу Атанасов беше повдигнато обвинение за катастрофата край Своге, при която загинаха 20 души.  Според държавното обвинение Атанасов и вече бившият шеф на АПИ Светослав Глосов не са изпълнили служебните си задължения и така са допуснали облага за фирмата, ремонтирала пътя Своге - Нови Искър. Тя трябвало да отстрани дефекти по отсечката за своя сметка. Атанасов и Глосов са с мерки за неотклонение \"парична гаранция\" в размер на 10 000 лева.", "date": "2019.04.19", "title": "Дончо Атанасов подаде оставка от АПИ"}
{"url": "https://www.monitor.bg:443/bg/a/view/zarabotiha-novite-traseta-na-gppp-dunav-most-163027", "text": "Заработиха в тестови период новите трасета в реновираната зона „Изток“ на Граничния контролно-пропускателен пункт „Дунав мост“. Те са общо осем – четири за товарни автомобили и още толкова – за леки. Предстои обектът да бъде открит официално. Зона „Изток“, която е изградена преди повече от 20 години, но не е използвана, бе тествана и в началото на миналата година. Очакваше се тогава да заработи постоянно, но това не се случи. Новите трасета ще поемат целия входящ трафик от Румъния, а през зона „Запад“ ще преминават автомобилите, които излизат от страната. Досега входящият и изходящият трафик преминаваше само през тази зона. Очакваният ефект е увеличаване на пропускателната способност и повишаване на ефективността на митническия и граничния контрол. През последните години опашките от чакащи автомобили на ГКПП „Дунав мост“ са обичайна гледка.", "date": "2019.04.19", "title": "Заработиха новите трасета на ГКПП „Дунав мост“"}
{"url": "https://www.monitor.bg:443/bg/a/view/osydiha-povtorno-pensionerka-iznudena-da-stane-mule-163021", "text": "Втора присъда получи в Стара Загора пенсионирана библиотекарка от Хасково, която застана пред Темида за съучастие в ало-измами през м.г. Съдебният състав групира предходното наказание от 10 месеца затвор с новата присъда и постанови 76-годишната Маргарита Д. да изтърпи общо 16 месеца зад решетките като отложи изтърпяването на наказанието за срок от 3 години. Старицата призна вината си, че на 25 май м.г., изпълнявайки указания на останало неизвестно лице прибрала 6 500 лв и множество бижута на обща стойност 8 791 лв от старозагорец, който бил впримчен в ало-измама по схемата  „МВР търси съдействие от гражданите за залавяне на опасни престъпници“. Дългогодишната служителка в хасковски културен институт е обвиняема по още 3 дела за телефонни измами , като във всички случаи е играла ролята на муле. По нейните признания приела тази „задача“ след като самата тя изгоряла с 50 бона в края на миналата година. Парите били дадени след продажба на фамилен имот в Свиленград и обаждане на по телефона от „старши комисар Георгиев“. Преди това пенсионерката получила серия от заплахи, че ще бъде отвлечена, бита, насилвана и накрая разфасована ако не плати. При прибирането на парите тя използвала такси от Хасково до Стара Загора, сумите оставяла на различни места по пътя, които й били съобщавани по мобилния телефон буквално минути преди това. За себе си жената задържала 10-процентова комисионна. С едногодишна условна присъда се размина и друг участник в телефонни измами, неосъждания до сега Д. Д, който в ролята на муле прибрал от жителка на старозагорското село Самуилово на 12 май м.г. 10 000 лв. В този случай измамната схема била свързана с обаждане на мним доктор , който твърдял че парите са нужни за закупуване на „златни пирони“ и направа на животоспасяваща операция за дъщерята на жертвата.  ", "date": "2019.04.19", "title": "Осъдиха повторно пенсионерка, изнудена да стане муле"}
{"url": "https://www.monitor.bg:443/bg/a/view/nad-8-4-mln-leva-zadignati-prez-2018-godina-ot-alo-izmamnici-163026", "text": "Ало измамниците у нас задигнаха над 8,4 млн. лева през 2018 г. Това съобщиха на национално съвещание на ръководството на МВР, където бяха представени резултатите от успешни акции. На 18 април беше разбита най-голямата досега група за „ало“ измами, като престъпниците са действали в България и Румъния. Претърсени са 17 адреса, намерени са 132 мобилни телефона и 137 сим карти. Над 25 българи бяха задържани в операцията, която полицията нарече „Ринг Ринг“. Службите представиха статистика, според която през 2017 година регистрираните телефонни измами са 1325, разкритите са 171. През 2018 година са регистрирани 1097 телефонни измами, разкрити са 201. Така през изминалата година регистрираните измами намаляват, а разкритите- се увеличават. През 2018 година най-голяма концентрация на телефонни измами има в София. Миналата година причинената вреда от „ало“ измамите е в размер на над 8,4 млн. лева. За първите три месеца на тази година вредите са над 2,2 млн. лева. От Агенция „Митници“ отчетоха разкриваемост на големи пратки наркотици, на „сложни“ тайници и схеми, както и разплитане на престъпни вериги. През 2018 година граничните власти са задържали над 1 тон хероин, 959 кг. марихуана, 349 кг. синтетични наркотици и 6088 таблетки, над 21 кг. кокаин. До 15 април тази година задържаният хероин е 342 кг., марихуаната- 1,7 тона, синтетичните наркотици- 81 кг., кокаинът- 217 кг. „Рекордни са задържаните количества хероин, марихуана, кокаин и синтетична дрога“, заяви на националното съвещание премиерът Бойко Борисов. „Фактите и количествата задържани наркотици са налице“, подчерта той.  , а по цялата престъпна схема. Той изтъкна добрата работа на службите по разбиването на групата за „ало“ измами, действала в България и Румъния. Главният прокурор Сотир Цацаров заяви, че освен арести и системни операции, трябва да се полагат и усилия за превенция срещу телефонните измами. По думите му това се налага заради размера на щетите от тези измами, както и че жертвите са най- уязвимите групи от обществото. Зам. главният прокурор Иван Гешев обяви, че в борбата с телефонните измами е предприет различен подход на работа, с който се цели обхващане на цялата престъпна структура от най-ниското до най-високото ниво. С безвъзмездната помощ на трите национални телевизии са изготвени два клипа за превенция на „ало“ измамите.", "date": "2019.04.19", "title": "Ало измамници задигнаха над 8,4 млн. лева през 2018 г."}
{"url": "https://www.monitor.bg:443/bg/a/view/lekuvat-spinalna-muskulna-atrofija-v-4-nashi-bolnici-163024", "text": "Спиналната мускулна атрофия вече ще се лекува в България в четири болници, то се финансира от Националната здравноосигурителна каса, съобщиха от там. Това са Педиатричната, Александровската, тази по неврология и психиатрия „Св. Наум“ в София и Пловдивската университетска болница. За терапията са осигурени квалифицирани лекари. Тя ще се осъществява с медикамент, който се прилага в България от скоро. Откакто Фондът за лечение на деца беше закрит, от началото на април, а функциите му поети от НЗОК тя е издала разрешение за лечение на две деца с тази диагноза. Приключени са 51 случая от прехвърлените към НЗОК от фонда 146 неприключени преписки. 86 случая са в процес на окомплектоване на документите. 35 броя са новопостъпилите заявления в Националната здравноосигурителна каса. Заявленията вече са разгледани от Комисията. Има 24 неприключени заявления от Комисията за лечение към МЗ. Едно от тях е насочено към Специализирана комисия за издаване на формуляр S2. За други 8 а изпратени писма до Изпълнителна агенция „Медицински надзор“, до външни експерти, до профилната комисия по трансплантология и до заявителя. След 1 април в НЗОК е постъпил един случай, който е разгледан от Специализираната комисия, като е изпратено писмо до заявителя за отстраняване на непълноти в документацията. Издадени са два формуляра S2 на деца, чиито заявления са постъпили в НЗОК по линия на фонда. Издадени са и два форкасата по линия на Комисията за лечение в чужбина към МЗ.", "date": "2019.04.19", "title": "Лекуват спинална мускулна атрофия в 4 наши болници "}
{"url": "https://www.monitor.bg:443/bg/a/view/pravjat-kampanija-za-kryvodarjavane-na-cvetnica-163031", "text": "Традиционната кампания за кръводаряване на Цветница ще се проведе в неделя, в София. Това съобщиха от БЧК заедно с Националния център по трансфузионна хематология е организатор на проявата. Пунктовете ще бъдат до православните храмове „Св. Неделя“, „Св. Седмочисленици“, „Св. Параскева“ и „Покров Богородичен“ от 9.00 до 13.00 ч. ще се проведе традиционната кампания за доброволно кръводаряване. Всеки, който желае да дари кръв, може да го направи и в сградата на Националния център по трансфузионна хематология, ул. „Братя Миладинови“ № 112, от 9:00 до 15:00 часа, както и във временните пунктове в близост до храм „Света Неделя” – в аулата на Богословски факултет, на пл. „Св. Неделя” № 19, от 9:00 до 13:00 часа; храм „Свети Седмочисленици”– в сградата на VI ОУ „Граф Игнатиев”, от 9:00 до 13:00 часа; храм „Света Параскева” – в Дарби колидж (в двора на храма), бул. „Г. С. Раковски” № 58 от 9:00 до 13:00 часа и в храм „Покров Богородичен”– в Енорийския център „Покров Богородичен” зад хотел „Родина”, от 9:00 до 13:00 часа.", "date": "2019.04.19", "title": "Правят кампания за кръводаряване на Цветница"}
{"url": "https://www.monitor.bg:443/bg/a/view/tieri-fremo-skorseze-iskashe-da-predstavi-irlandecyt-v-kan-163025", "text": "Мартин Скорсезе е искал да представи най-новия си филм „Ирландецът“, в който участват Робърт де Ниро и Ал Пачино, извън конкурсната програма на фестивала в Кан. Това обяви артистичният директор на перстижния кинофорум Тиери Фремо ден, след като бе обявена по-голямата част от програмата. Противно на очакванията, до отсъствието на „Ирландецът“ от екраните на френската Ривиера през май се стигна не заради обтегнатите отношения между организаторите на фестивала и Netflix, които продуцират заглавието, а заради продължителния процес по монтиране на филма. Но Марти е като Федерико Фелини. Получи „Златна палма“ и не се върна повече нито веднъж в състезанието. „Ирландецът“ е филм, предназначен за извънконкурсната ни програма. Предвид, че Марти не искаше да се съревновава за награда, щеше да е лесно да убедим и Netflix „Ирландецът“ да се появи на фестивала“, обясни Фремо пред The Hollywood Reporter. Той добави, че има диалог с представители на стрийминг платформата, но за стопляне в отношенията не може да се говори, защото не са влизали в преговорни отношения за настоящото 72-о издание на феста. „Трудно се влиза в програмата на Кан, а Netflix нямат готова продукция, достойна за фестивала“, подчерта Фремо. Припомняме, че преди седмици стрийминг гигантът сам оповести, че няма да излъчи „Ирландецът“ на френския кинофорум, защото филмът все още не е завършен. Въпреки това мнозина заподозряха, че реалният повод за липсата на заглавието от програмата е именно напрежението с организаторите. Междувременно, след успеха на „Рома“ от миналата година, Netflix ще пуснат и новия филм на Скорсезе за голям екран. Очаква се „Ирландецът“ да се върти за максимално около месец в отбрани кина, след което да се появи на стрийминг платформата. Въпреки че не посочват конкретна премиерна дата, от компанията посочиха, че филмът ще е факт през последните месеци на годината, което непременно ще го направи и сред основните фаворити за следващите награди „Оскар“. Сред причините за забавянето се предполага, че е „подмладяваща“ техника, с която според слуховете Скорсезе си служи при постпродукцията. Сред изненадите в обявената програма за феста в Кан несъмнено е и отсъствието на „Имало едно време в Холивуд“ на Куентин Тарантино. Лентата с Брад Пит и Леонардо ди Каприо в главните роли, оказва се, също не е готова за премиера през май във Франция. Бяхме изключително фокусирани върху това той да завърши филма си навреме, защото според нас той е толкова важен за киното, което някога беше и Орсън Уелс“, категоричен е още Фремо.", "date": "2019.04.19", "title": "Тиери Фремо: Скорсезе искаше да представи „Ирландецът“ в Кан"}
{"url": "https://www.monitor.bg:443/bg/a/view/policijata-razdelena-na-3-za-derbito-163030", "text": "3, а не 2 агитки ще пазят служителите на МВР около вечното дерби между ЦСКА и „Левски“. Причината за това е разделението между „сините“ ултраси, които на предното дерби се сбиха помежду си, а в мелето пострадаха двама полицаи. Така на практика униформените ще дебнат освен за традиционните сблъсъци между левскари и цесекари, така и за конфронтация вътре в агитката на символичните гости. От СДВР обявиха и традиционните засилени мерки за сигурност. От полицията са категорични, че ултраси със съдебна забрана за посещаване на спортни мероприятия ще бъдат разпознавани и няма да бъдат допускани на територията на Националния стадион. Малолетни могат да влизат само с пълнолетен придружител и предварително попълнена декларация, която може да бъде изтеглена и от интернет. Униформените ще следят за недопускане на зрители във видимо нетрезво състояние, както и за носене на забранени предмети и вещи (огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри). Ангажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост Вратите за посетители ще бъдат отворени в 15.15 часа, добре е зрителите да се възползват от тази възможност, за да не се получи струпване пред входовете на стадиона в последния момент, призовават от СДВР. Във връзка с организацията на мача в следобедните часове е възможно да възникне временно затруднение в движението в централната градска част, допълват от СДВР.", "date": "2019.04.19", "title": "Полицията разделена на 3 за вечното дерби между \"Левски\" и ЦСКА"}
{"url": "https://www.monitor.bg:443/bg/a/view/marica-pokazva-trofeite-ot-zlatnija-dubyl-nasred-plovdiv-163029", "text": "Женският волейболен отбор на \"Марица\" ще покаже трофеите от златния си дубъл за сезона - шампионската титла и Купата на България в понеделник в сградата на община Пловдив. На срещата с медиите и феновете ще се явят всички волейболистки и треньорския щаб. Това обявиха в официалния сайт на тима след спечелването на Купата във финала с \"Берое\" в пловдивската зала \"Колодрума. Пловдивчанки буквално разгромиха съперничките си с 3:0 (15, 13, 7), с което станаха носителки на приза за трети пореден и общо пети път. Преди това те станаха и шампионки за пети пореден път в началото април, като отстраниха \"Левски\" с 3-0 победи. Този сезон \"Марица\" стана носител на Купата на България без загубен гейм. На финала шампионките триумфираха само за 58 минути игра пред 1200 зрители. Те доминираха по всички елементи срещу \"Берое\", като взеха 37 точки от атака срещу 16 за старозагорки, а ефективността по този елемент беше 49:20 процента за тях. От блокада съотношението е 5:5, а от сервис - 9:2 аса. Най-резултатна за победата беше Александръ Холстън с 12 точки (2 аса), Дженифър Крос завърши с 10 (4 блока), 10 направи и Мирослава Паскова (1 ас), а капитанката Нася Димитрова завърши с 9 (2 аса, 1 блок). За \"Берое\" най-резултатна със 7 т. (1 ас, 1 блок) беше Ваня Върбанова. „Спечелването на всеки трофей е трудно само по себе си, коментира старши треньорът на \"Марица\" Иван Петков, който е и селекционер на националния тим. - Може днес и вчера да е изглеждало лесно, но зад това стои много труд. На този етап наистина нашият тим е с класа над съперниците ни. Важно беше да показваме нашето превъзходство, като го облечем в резултат. Бях притеснени след евротурнирите, че малко изпуснахме парата, но когато става дума за финал, нещата са по-различни....Аз съм човек максималист. Това, че ние постигнахме победа, само по себе си е историческо, но бих желал да сме още по-голям фактор в Европа. Говоря за средното ниво отбори“. Наставникът на \"Берое\" Петър Дочев пък не ски разочарованието си: \"Изобщо не влязохме в този мач, каза той. - Категорично \"Марица\" беше по-добрият тим и трябва да си го признаем. Тръгнахме колебливо на посрещане, оттам нататък станахме пасивни в атака и лесна плячка за отбора на \"Марица\". Във всички елементи ни превъзхождаха. Трябва да им отдадем заслуженото. Съжалявам, че не показахме и 50% от възможностите си. Това беше целогодишен труд, заслужаващ по-красив и стойностен волейбол.“", "date": "2019.04.19", "title": "\"Марица\" показва трофеите от златния дубъл насред Пловдив"}
{"url": "https://www.monitor.bg:443/bg/a/view/iskren-tonchev-iskrata-smehyt-syshto-podleji-na-avtorsko-pravo-163032", "text": "Хитмейкърът Искрен Тончев-Искрата прекрачи отново прага на класната стая. Повод за това му даде кампанията „В час по интелектуална собственост“, на която той бе специален гост в рамките на нейното „издание“ в Националната професионална гимназия по полиграфия и фотография. Изпълнителят на Chica Tranquila призова учениците да следват мечтите си в изкуството, независимо от обстоятелствата. В тази една година търсех алтернативно лечение, оправих се и напуснах университета по възможно най-категоричния начин. Дойдох в София, за да се отдам на 100 процента на страстта си към музиката.“, сподели Искрата. Той добави, че съвременните технологии позволяват на всеки желаещ да оборудва свое мобилно студио и да създаде звукозаписи с отлично качество дори по пантофи. В дома му се раждат хитове за артисти като Павел и Венци Венц, Дара, а с Папи Ханс забъркват и хитовата си рецепта за „Кекс“. посочи Искрата. Какво представлява авторското право и как се защитава то в дигитална среда? Отговори на тези въпроси учениците получиха чрез кратка и забавна презентация в началото на „часа по интелектуална собственост“. „Предстои ви да влезете в тежък бизнес контекст, в една джунгла на професионални отношения, в която ще бъдете изгубени, ако не се държите за правата си. В това е и смисълът на срещата ни - да поговорим за вашите права като творци. За това как да ги отстоявате, използвате и монетизирате.“, обясни пред възпитаниците на гимназията Ина Килева, изпълнителен директор на Българската асоциация на музикалните продуценти. Велизар Соколов - Заки, който бе модератор на срещата, се обърна към присъстващите и като към ползватели на защитено съдържание. Вие сте творци. И следващия път, когато решите да си изтеглите нещо от пиратски сайт, искам да си зададете въпроса: „А как ще се почувствам аз, ако работя две години върху един албум, вложил съм сърце, пари и време в него и на финала всички решат, че им се полага безплатно, едва ли не по рождение?“ Уважавайте творчеството на другите, като им давате възможност да живеят от това, което създават!“, каза Заки. Цялото събитие бе заснето репортажно от учениците, а след часа те направиха и импровизирана сесия на шампиона по бийтбокс – Искрата. Кампанията „В час по интелектуална собственост“ продължава на 23 април, когато в столичното училище по приложни изкуства „Свети Лука“ ще влезе фронтменът на една от най-обичаните рок банди у нас - Дидо от D2. Във втория си етап образователният проект на БАМП ще обхване и музикалните училища в страната.", "date": "2019.04.19", "title": "Искрен Тончев-Искрата: Смехът също подлежи на авторско право"}
{"url": "https://www.monitor.bg:443/bg/a/view/zadyrjaha-rusi-polkovnika-i-sinyt-mu-stojan-stamata-gledat-utre-merkite-im-163022", "text": "63-годишният Руси Динков-Полковника и 40-годишният му син Стоян Динков-Стамата са двамата тартори на разбитата вчера мрежа за разпространение на наркотици във Варна. Окръжният съд в морския град ще гледа мерките им, заедно с 54-годишният Кирил Д., 34-годишният Константин К. и 51-годишният Росен К., които са задържани по обвинение за държане на високорискови наркотични вещества с цел разпространение. Заседанието е насрочено за 20 април от 13,30 часа в Първа наказателна зала, съобщиха от съда. Както вече информирахме, в четвъртък е проведена специализирана полицейска операция на ОД на МВР-Варна за противодействие на наркоразпространението в морския град, при която са задържани 13 души. Като обвиняеми са привлечени 5 от тях, начело с Полковника. Сред иззетите по време на операцията наркотични вещества са над 350 грама марихуана, над 600 мл. течност и над 44 грама кремообразна маса, съдържащи активното вещество тетрахидроканабинол, и 3,27 грама амфетаминопроизводни. Част от течния наркотик, получен по иновативна технология, бил поставен в спринцовки, като извлечената субстанция е известна като масло от марихуана. Цената на една спринцовка се търгувала на уличния пазар по 1500 лева. От 1 кг. тревиста маса (марихуана) по тази технология се получавали по около 60 мл. наркотична течност, известна като масло от марихуана. В един от претърсените 11 адреса е било установено и неправомерно присъединяване към електропреносната мрежа, както е намерен и казан за изваряване на ракия и около 220 литра готова продукция.  За тези престъпления ще бъдат повдигнати допълнителни обвинения. Претърсени са още и 6 автомобила и е извършен обиск на 8 лица. При операцията е иззета и голяма сума пари. Окръжната прокуратура във Варна внесе искания във Варненския окръжен съд за вземане на постоянни мерки за неотклонение „Задържане под стража“ на петимата участници в пазара на наркотици във Варна. Предвиденото наказание в НК за този вид престъпление е лишаване от свобода от 2 до 8 години и глоба от 5 хиляди до 20 хиляди лева.  Известният във Варна Руси Динков-Полковника и синът му бяха арестувани във Варна при подобна акция на спецпрокуратурата и ГД БОП преди 3 години. Заедно с тях бе задържан още един мъж. И тогава обвинението срещу тях беше за участие в организирана престъпна група за разпространение на наркотици в морската столица и региона, която действала от началото на 2014 г. Занимавала се е с разпространение на различни видове наркотици, предимно кокаин и марихуана, като е използвала конкретни дилъри. При извършените претърсвания и изземвания в помещения и автомобили на участниците бяха открити и иззети над 40 000 лева, наркотици, везни за разфасоване и други веществени доказателства. Руси Полковника се прочу във Варна, след като преди години се зае със спонсорството на закъсалия финасово футболен клуб „Спартак”. Преди това той е бил шофьор на клубния автобус. Животът около Полковинка и Стамата е доста динамичен. Три пъти са взривявани офисът и автомивката им, която се намира във варненския кв. „Владислав Варненчик”. Първата атака бе през 2008 г., а следващата през 2009 г. Същият сценарий се повтори и през 2011 г., но Динкови се правеха, че не разбират откъде идват неприятностите им. За първи път се заговори открито, че се занимават с наркотици през май 2014 година, когато 40-годишният барман Еди беше пребит с метални тръби, заради опита му самостоятелно да разпространява хероин в кв. „Владиславово” и объркал бизнесплановете на Полковника. „Имам чист и прозрачен бизнес, занимавам се със строителство и давам хляб на 120 души. Синът ми е съдружник, освен това има и собствена фирма за авторемонт. Никога не се е занимавал и не се занимава с наркотици”, категоричен беше тогава Динков. „Полковника“ обичал да се хвали, че получил прякора си заради работата в службите, в които никога не е бил.", "date": "2019.04.19", "title": "Задържаха Руси-Полковника и синът му Стоян-Стамата за наркотици"}
{"url": "https://www.monitor.bg:443/bg/a/view/sedmichen-monitoring-15-19-april-163014", "text": "Дума на седмицата – присъди. По-точно – две на брой. Топли, топли, още парят. Присъдите на бившата кметица на „Младост“ Десислава Иванчева и нейната заместничка Биляна Петрова разбуниха духовете. Особено сред една категория протестъри, които редовно се бунтуват срещу липсата на правосъдие. Надигат плакати по темата и искат присъди. Сега пък не искат такива. И пак са навирили плакати: „Ние сме Десислава Иванчева и Биляна Петрова“. Присъдата в случая е не само решение на съда, но и диагноза на една категория хора, които според случая извъртат позициите си на 180 градуса. Последно – да има или да няма присъди? Тишината в спалнята на БСП тази седмица е гръмовна. След труса, който разклати столетницата при реденето за евровота, всички са затаили дъх с ухо, прилепнало към стената. Но скандалите при комшиите не са състояние, на което опонентите им в политическото пространство трябва да се радват. И това, че в крайна сметка президентът на ПЕС влиза в евролистата, макар че ще трябва да се яви на балотаж с друг кандидат, продължава да е затишие пред буря. Ситуацията в БСП е наистина шоу на запис. Уж по сценарий, но не съвсем. „Семейни войни“ с вреслив водещ, който се опитва да остроумничи и повтаря като папагал изнервящи реплики: „Попитахме 100 човека...“. Питали сте, ама друг път! Този, който съчинява въпросите, дава и отговорите. Иди доказвай обратното. Сто човека да искат изхвърлянето на Станишев от официалната листа от 17 имена? Да бе, да! Отстрани погледнато, това си беше индивидуално решение на соцлидерката Корнелия Нинова. Нещо като тропане с крак, за да се види кой е мъжът в семейството. Ей така пък ще бъде! И ръце на кръста в характерната за феминистките поза „Ф“. А ревизията на това решение, предшествана от размяна на реплики на висок тон, както и счупената посуда при семейния спор, която тепърва ще бъде лепена, наподобяват на типичната форма на сдобряване в класическите семейства. С други думи – Сергей и Корнелия се гушнаха в кревата, оставиха го да поскрибуца малко, за да предизвикат завистта на съседите и да ги поизнервят. А на другия ден всичко си продължи по старому. Защото в семейните войни няма победители и победени. Тръгне ли се веднъж на такива отношения, краят е предизвестен. И това е кофти за всички останали в блока, които са се радвали на конфликтите в левичарското семейство. Налагането на единичната воля води до промяна във формата на съжителстване и до подялба на семейното имущество и на децата. Затова временното затишие в съседската спалня не трябва да радва никого. А да е за урок! Бившият главен прокурор Никола Филчев се възмути публично, че експремиерът Иван Костов е плагиат. Изкопирал части от негови статии и книги по наказателно право и ги включил в книгата си. Която, както отбеляза шоуменът Слави Трифонов, е в пъти по-скъпа от цената на харизания за жълти стотинки металургичен комбинат „Кремиковци“. Една от значимите реплики на прехода: „Кажи си, Иване!“ продължава да не е тема на Костов. Но пък „родените“ по негово време олигарси до живот ще му целуват ръка. И „учениците“ на драгалевската школа ще ходят на поклонение на всички свързани с него мероприятия. Десетки хиляди севернокорейци почетоха паметта на свои държавни ръководители по случай Деня на Слънцето. Така в Корейската народнодемократична република (КНДР) се нарича националният празник - рожденият ден на основателя и първия президент на страната Ким Ир-сен. Група тукашни повтарячи, начело с класната си Екатерина Михайлова, се поклониха на Драгалевското слънце по време на премиерата на книгата му. За разлика от всички нас, те знаят каква е Цената на прехода. Но не са я плащали. Двете осъдени каки – Десислава Иванчева и Биляна Петрова, седнали и написали едно писмо бързешком. Пълно с епитети и алегории. Не са сами. И Николай Банев пише, та се къса от ареста. Те недоволстват от крушките, той се ядосва на слънцето, че не му огрява килията. Иванчева имаше проблеми с акнето, Банев мери фините прахови частици. Хора без работа. С много ангажименти. Трудно се пада от високо. Съскащо откровение на Иванчева от ареста: „Змията хапе най-силно, когато знае, че умира!“. Това от личен опит ли го знае? За непредубедената публика, която не развява спонтанно плакати на организирани мероприятия: Иванчева е онази бивша кметица, която не пипа нещо, за което не знае, че е в колата й. Рушвет се има предвид в случая. Млад меринджей, получил нареждане да подготви вътрешнокорпоративен правилник, се съветва с шефа си как да конкретизира клаузата за корупция: - Обяснете ми, моля, по какво се различава понятието „подкуп” от корупция? - Много просто! Подкуп е, когато вземеш и го направиш. А корупция – когато вземаш, но не го правиш! Бързият седмичен прелет над печата ни запрати в окултното. Де що пророк е имало по света и у нас, се пробуди, за да се потупа в гърдите, че е познал пожара в катедралата „Нотр дам“. Нострадамус и Ванга бяха редом едни до други буквално навсякъде из печата, но техните заложби не са нищо в сравнение с тези на „Репортери без граници“, които пророкуваха за пореден път достойна за отразяване в медиите на подсъдимите олигарси класация. Да се чуди човек кой ги прави тези класации, че са като по калъп. Само едно липсва в тях – обективната истина. Иначе на цвят и на мирис са ги докарали до консистенцията на нещо, което се оттича в улея, когато се пусне водата. Включването на „репресирания“ олигарх Прокопиев в „независимата“ репортерска класация, както и изкривяването на фактите в частна угода, е диагноза: остър дефицит на професионализъм и морал. Това безгранично репортерско състояние не се лекува! Още една съвременна гадателка и пророчица взима горно „до“ - водачът на листата на БСП за евровота Елена Йончева. Тя хвърля боб над проблема с насилието над жени в „Дума“, постигайки неподозирани висоти. Проблемът, ако не знаете, бил свързан с бедността. Демек, ако разбираме правилно, само бедните бият жените си. В богатите семейства нежните половинки млатят мъжете си. Успокояващото е, че следващият състав на ЕП, в който Йончева се надява да се намърда, щял да разгледа някакъв виртуален „стълб“, който да реши веднъж завинаги проблема с бедността, а оттам и с насилието над жените. В „Сега“ са проспали грубата цензура над свободното слово, упражнена по време на един форум, на който те са причислени към „правилните“ медии, но пък пророкуват дали премиерът Борисов ще обяви гладна стачка срещу себе си. А пък миксът от интерпретации, който са забъркали от интервюто на зам.-главния прокурор Гешев, е достоен за нивото на гадателските им способности. Нещо като нищо. Отзвук от сряда, когато Европарламентът забрани двойния стандарт при храните. Чудо голямо! Загрижили се там някакви евродепутати какво да ядем. Двойните стандарти са неприемливи, стига да не са национална черта. А ние определено се изживяваме като „второ качество“ хора. Ако е вярно, че ти си това, което ядеш, отражението в огледалото е трагично. Отсреща стои едно унило същество, подпухнало като превтасал самун. От ония рязани хлябове, с които българинът се тъпче, за да притъпява глада. Филиите вървят добре, обилно намазани с дебел слой маргарин „с масло“, който на вкус се доближава до този на крема за пети, предполагам. Маргаринът и рязаните самуни са от категория „родно производство“, така че много не бива да им търсим кусури. Темата е за двойния стандарт при храните, а спрямо чужбинското производство – претенции бол. Рупаме вносни козунаци, залежали от миналия Великден, и си въобразяваме, че щом срокът им на годност е толкова дълъг, значи са направени много добре. Същата работа и със снаксовете, които понамирисват на гранясало олио. Това си е жива отрова, ако питате експертите, но за децата е занимавка, така че родителите много не се замислят, когато им „угаждат“ с тях. В групата на отровите попадат и всякакви кубети, пелети, брускети и други подобни, натъпкани със сол и консерванти. Няма никакво значение какво е решил Европейският парламент по отношение на двойния стандарт при храните. Тутакси можем да го оплюем. Много им е лесно на евродепутатите да натискат копчетата. Да дойдат тук и да видят какво ни е. Тогава не само няма да говорят за нелоялна търговска практика от страна на производителите към потребителите, но и няма да се замислят по темата. Хич няма да им е до това. Принудени да се съобразят с тукашните стандарти на живот, ще ядат каквото намерят. И ще са това, с което се хранят. Този режим на оцеляване ние сме го отработили, за разлика от тях. Всъщност, ние сме в ролята на онези бавноразвиващи се, на които трябва да им се обяснява непрекъснато, че на момченцата им никнат цици от евтините пилешки кълки, с които ги тъпчем, а от наблъсканите с консерванти вносни салами на момиченцата им избуяват косми на горната устна, иначе казано – мустаци. Тези храни са не второ, а пето, ако не и десето качество, така че последствията от тях са непредвидими. Евродепутатите много добре осъзнават какво гласуват, за разлика от нас. Ама ние акъл от чужбина не щем. И гласуването ще мине и замине, а двойните стандарти ще си останат.", "date": "2019.04.19", "title": "Седмичен мониtоринг  (15 – 19 април)"}
{"url": "https://www.monitor.bg:443/bg/a/view/s-novo-obvinenie-za-opit-za-ubijstvo-se-sdobiha-vyoryjeni-grabiteli-163013", "text": "С ново обвинение- за грабеж в особено големи размери в условията на опасен рецидив, придружен с опит за убийство, се сдобиха Джамал Аликов от Пещера, аржентинецът Фернандо Кастро и Васил Атанасов от Пловдив. Това стана по време на поредното заседание по делото в пазарджишкия Окръжен съд, по което прокуратурата измени първоначалното обвинение спрямо тримата, които са се опитали да убият бизнесмена Тодор Николов.  Въоръженият грабеж беше извършен във вечерните часове на 21 декември 2015 г. в офиса на братята Спас Спасов и Тодор Николов близо до гарата в Пазарджик, когато нападателите са отнели чужди движими вещи – мобилен телефон, около 1 кг златни накити и 23 500 лева, от двамата бизнесмени чрез използване на сила. Те са били въоръжени и при извършване на грабежа ранили Спасов в крака, а Николов в ръката и крака. Според обвинението отмъкнатите накити и пари са на обща стойност 66 714 лева, а Аликов и Кастро участвали в грабежа във времето на влезли в сила срещу тях условни присъди, наложени им в Испания. Произведените изстрели и раняването на Николов пък реално застрашили живота му, което бе използвано в мотивите за предявеното ново обвинение от прокурора по делото.  ", "date": "2019.04.19", "title": "Обвиниха за опит за убийство заловени за въоръжен грабеж"}
{"url": "https://www.monitor.bg:443/bg/a/view/glavnijat-prokuror-na-rumynija-osvoboden-ot-dlyjnost-163009", "text": "Румънският президент Клаус Йоханис е подписал днес указ за освобождаване от длъжност на главния прокурор на страната Аугустин Лазар, съобщава Аджерпрес. Според съобщение на президентската администрация мандатът на Аугустин Лазар ще приключи на 27 април, когато той излиза в пенсия. Сайтът Зиаре съобщава, че прокурорската секция във Висшия съвет на магистратурата е решила да делегира на този пост за два месеца прокурор Богдан Лику - втория заместник на Лазар. Лику ще встъпи в длъжност като временен главен прокурор от 28 април.  Зиаре напомня, че Лику е заемал временно този пост след оставката на бившия главен прокурор Тибериу Ницу през 2016 г. Тогава той е поискал ново разследване по делото \"Революция\", което неотдавна бе изпратено в съда.  Аугустин Лазар съобщи в сряда, че е подал молба за пенсиониране, като уточни, че мандатът му в главна прокуратура изтича на 27 април. Миналата година министърът на правосъдието Тудорел Тоадер, който снощи подаде оставка, поиска отстраняване от длъжност на главния прокурор, обвинявайки го в различни злоупотреби. Президентът Йоханис обаче отказа да даде ход на процедурата. Аугустин Лазар се кандидатира за втори мандат като главен прокурор, но на събеседването на 10 април министърът на правосъдието отхвърли и четиримата кандидати за поста. Неотдавна някои медии обвиниха Лазар, че е отказал на два пъти да освободи антикомунистически дисидент в средата на 80-те години. По това време той е бил прокурор в комисията, която взема решения за условното освобождаване в затвора Аюд. Лазар отхвърли тези твърдения и уточни, че никога не е бил офицер, агент или сътрудник на бившата тайна служба Секуритате.", "date": "2019.04.19", "title": "Главният прокурор на Румъния освободен от длъжност"}
{"url": "https://www.monitor.bg:443/bg/a/view/bydeshti-shampioni-se-pokloniha-pred-pametnika-na-botev-163015", "text": "С рецитал по стихове на Стефан Цанев пред паметника на Христо Ботев в парк „Митрополит Методи Кусев“ отбелязаха 143-та годишнина от началото на Априлското въстание възпитаниците на старозагорското спортно училище „  Тодор Каблешков“. Гимназията е създадена през 1973 година, десет години по-късно е взето решение  революционерът от Копривщица да стане неин патрон, а денят , когато пуква първата пушка и е написано „Кървавото писмо“ да се отбелязва като празник на школото.Десетки са носителите на отличия възпитаници, първата световна титла е донесена от състезателката по акробатика и скок на пътека Пенка Ненова през 1983 година от състезанията в американския град Сидър Рапис.Сега тук се обучават момчета и момичета в 9 спорта: борба, джудо, скокове на батут, футбол, плуване, лека атлетика, конен спорт, художествена и спортна гимнастика.", "date": "2019.04.19", "title": "Бъдещи шампиони се поклониха пред паметника на Ботев"}
{"url": "https://www.monitor.bg:443/bg/a/view/godina-po-kysno-vinoven-za-gibelta-na-trima-zastava-pred-temida-163012", "text": "Точно година по-късно след трагедия на АМ Тракия, където загиват трима души: млад мъж , майка и нямащото й 2  години дете виновникът ще застане пред Темида, съобщиха от сливенската окръжна прокуртура. На подсъдимата скамейка по обвинение за смъртта на трима души по непредпазливост ще застане тогава 55-годишният Радослав Спасов от Варна, чийто лек автомобил „Пежо 406“ е летял по асфалта със скорост от 155 км /час. Трагедията е станала около 02,00 часа на 12 април м.г. на км 267 по аутобана в землището на Сливен, когато пежото буквално помело спрял в аварийното платно лек автомобил „Рено“, нает от младия евангелски пастор Здравко Асенов Стефанов, за да закара приятелката си, 22-годишната Елена Апостолова и дъщеричката й Ейми до летището в София, откъдето трябвало същия ден да излетят за Лондон. Пасторът , който е  от старозагорска евангелска църква ,  няколко часа по-рано отслужил литургия  в родното село на Елена Горно Ботево. Според прокуратурата колата на пастора била спряна в аварийното платно с вкрючени светлини, най-вероятната причина била заради проблем с момиченцето.На предната седалка е бил Здравко, а на задната мълката Ейми и майка й.Предполага се, че до удара се е стигнало заради моментното заспиване на водача на Пежото. Разпоредителното заседание на сливенския окръжен съд е насрочено за 22 април. Междувременно на 19 април в района стана поредно тежко пътно-транспортно произшествие, при което загина 59-годишен водач на „Волво“, а други четири души са били ранени. Сигналът за произшествието е бил подаден към 08,50 часа на главен път І-6 между селата Трапоклово и Горно Александровокъдето са се сблъскали два леки автомобили „Волво“ и „Ситроен“  и камион „Мерцедес Спринтер“, управляван от 33 –годишен водач.", "date": "2019.04.19", "title": "След година шофьор обвинен за три трупа застава пред Темида"}
{"url": "https://www.monitor.bg:443/bg/a/view/1-mln-lv-trjabvat-za-rushashtija-se-hram-rojdestvo-hristovo-v-shipka-163016", "text": "Около 1 млн лв са необходими за ремонта на рушащата се фасада и камбанарията на храма „Рождество Христово“ в град Шипка, съобщи в навечерието на Великден старозагорският митрополит Киприан, който е и говорител на Светия Синод. Точно преди 15 години храмът беше реновиран със средства на петербургската Балтийска строителна компания, тогава беше сложена нова позлата върху кубетата на храма, година по-късно със специален акт на правителството на Симеон Сакскобурготски църквата беше предоставена на БПЦ. Заради лошите метеорологични условия част от тухлената зидария е разрушена, поддала е и една от гредите, на които се държи най-голямата от 17-те камбани греда и на практика тя не може да бъде използвана при служенията. Проблемът е бил поставен наскоро от митрополит Киприан пред премиера Бойко Борисов, който е поел ангажимент държавата да подпомогне  църквата за ремонтите. По думите на старозагорския владика, който е определен да донесе за Великден Благодатния огън от Йерусалим немалка част от над 400 – те храма в епархията му се нуждаят от  спешни ремонти и реставрация. Веднага след Великден владиката и старозагорският кмет Живко Тодоров ще обявят акция за набирането на поне 150 000 лв, с които да бъде довършена зографията в най-новият градски храм „Свети Игнатий Старозагорски“ и той да бъде тържествено осветен за празника на града 5 октомври. С част от събраните средства ще започне и ремонт на 150-годишната черква „Света Параскева“ в село Памукчии, където някога е служил поп Минчо Кънчев, автора на знаменития летопис „Видрица“ и се е черковал дякона на свободата Васил Левски. Митрополит Киприан сподели още че е са започнати действия и около потопения през 60-те години във водите на язовир Жребчево храм на някогашното село Запалня „Свети Иван Рилски“, но все още било твърде рано да се каже как точно ще стане спасяването на останките му. Обмисляло се и цялостното почистване на стенописите в старозагорския храм „Свето въведение Богородично“ в Града на липите, от където през 1912 година цар Фердинанд прочита  Манифеста за обявяване на Балканската война. В навечерието на Великден, на 24 април митрополит Киприан и националният омбудсман Мая Манолова ще зарадват пред катедралната черква „Свети Николай Мирликийски“ около 200 социално слаби миряни с дарове. За Великден службата в наскоро обновената желязна църква „Свети Стефан“ в Истамбул ще служи протосингелът на старозагорската митрополия архимандрит Богослов Димитров с църковен хор от Града на липите.", "date": "2019.04.19", "title": "1 млн. лв трябват за ремонт на храма „Рождество Христово“ в Шипка"}
{"url": "https://www.monitor.bg:443/bg/a/view/predstavjat-54-filma-na-zlatnata-lipa-pod-lipite-163018", "text": "54 игрални, документални и късометражни филма ще бъдат представени по време на седмото издание на кинофеста „Златната липа“, който ще се проведе от 1 до 5 юни в Стара Загора, лентите са подбрани измежду 200 нови произведения на творци от 25 страни. Изпълнителният директор на фестивала Магдалена Ралчева коментира, че и този път входът за зрителите в златите на  оперния театър и регионалната библиотека „Захари Княжески“ ще бъде безплатен, а в  международното жури ще се включи режисьорът Илиян Джевелеков,чийто филм „Вездесъщият“ на миналогодишното издание получи наградата „Златната липа“ заради впечатляващата игра на младия Велислав Павлов.От преминалите първоначалната селекция филми 9 ще вземат участие в конкурсната програма: от България е лентата на  Милко Лазаров „Ага“, като цяло фокусът е насочен  върху мъжете и техния опит да се справят с живота в съвременния забързан свят Зрителите ще могат да видят още  „Далеч от брега“ на Костадин Бонев, дебютния филм „Безкрайната градина“ на работещия във Франция театрален режисьор Галин Стоев, , провокиращият „Ирина“ на  Надежда Косева и други заглавия, сред които и няколко изключително любопитни документални и късометражни филми, коментира Ралчева. На този етап тя не бърза да съобщава при кого ще отиде специалната награда за цялостен принос, чийто носители през изминалите 7 години са били Татяна Лолова, Васил Банов, Джанкарло Джанини, Гинка Станчева, Мария Статулова и Васил Михайлов.Всеки от тях засади липичка край личната си звезда на славата. Ралчева само загатва, че и този път призът ще бъде връчен на на известен и обичан от българите актьор. Неофициално близки до кухнята на фестивала специалисти загатват, че навярно това ще бъде емблематичния поляк Ян Енглерт който изигра ролята на отец  Ередия в култовата лента на Въло Радев от 1975 година „Осъдени души“. 75-годишният Енглерт е директор на националния театър във Варшава и ръководи националната театрална академия, наскоро той бе в България, за да получи отличието Д-р хонорис кауза на НАТФИЗ.", "date": "2019.04.19", "title": "Представят 54 филма на „Златната липа“ под липите"}
{"url": "https://www.monitor.bg:443/bg/a/view/otkriha-tajna-za-20-000-liri-v-evtin-prysten-163011", "text": "Жителка на Великобритания намери в стар пръстен сноп коси, които може би са принадлежали на голямата английска писателка Шарлот Бронте, съобщи „Гардиън“. Находката е показана в тв предаването Antiques Roadshow, което се занимава с издирването на старинни ценности. Жената разказва, че пръстенът е принадлежал на покойния баща на нейния съпруг. Тя забелязала гравюра от вътрешната страна на халката и открила надпис: името на писателката и датата на нейната смърт. „Тръпки ме побиват, когато си помисля за това. Пръстенът има шарнир и вътре се оказаха нечии сплетени коси. Според мен това може да са коси на самата Шарлот Бронте“, обяснява британката. Халката била оценена от бижутера Джефри Мън. По думите му, сама по себе си тя струва не повече от 25 паунда, но надписът и косите повишават стойността и до 20 000 фунта стерлинги. Мън не намира основание да се съмнява, че косите наистина са принадлежали на писателката. Той отбелязва, че през ХІХ век често са се носели украшения, направени от коси, и самата Бронте е имала гривна, изплетена от косите на нейните две сестри Ан и Емили, също писателки. Шарлот Бронте е най-известна като авторка на романа „Джейн Еър“. Родена е през 1816 г. и умира през 1955-а още ненавършила 39.", "date": "2019.04.19", "title": "Откриха тайна за 20 000 лири в евтин пръстен"}
{"url": "https://www.monitor.bg:443/bg/a/view/pametnikyt-na-svobodata-veche-si-ima-dokument-za-samolichnost-163020", "text": "97 години след полагането на основния камък и 85 години след тържественото освещаване Паметникът на свободата на връх Шипка вече има технически паспорт, съобщи директорът на НПМ „Шипка – Бузлуджа“ д-р Чавдар Ангелов. Документацията за моментното състояние на конструкцията е била изготвен за половин година от екип на Център за научни проучвания при УАСГ с ръководител проф. д-р инж. Богомил Петров. Крайното заключение на експертите е, че паметникът е в добро конструктивно състояние. Техническият паспорт е поредната стъпка към изготвянето на инвестиционен проект за реставрационно-ремонтни дейности , преди това паметникът бе нанесен върху геодезическата карта на България и се сдоби с акт за държавна собственост. Директорът на музея , който стопанисва няколко десетки паметника на местата, където са се водили битките през Руско-турската освободителна война се надява до края на годината да бъде направен предварителното проучване за състоянието и да се подготви инвестиционен проект за заличаване нарушенията от времето и метеорологичните влияния. Д-р Ангелов се надява също така през тази година да бъде извършена и консервацията на бронзовия лъв , за което вече е направен проект, но предстои да бъде направен избор за фирма-изпълнител на дейностите. Техническият паспорт на паметника е регистриран вече в община Казанлък, предстои да бъде регистриран и в МРРБ, той ще се съхранява в Агенцията по геодезия,картография и кадастър.По закон всяка една сграда или паметник трябва да притежава такъв технически паспорт, но истината е че строените преди повече от 30-40 години или нямат или документацията им е непълна.Това е допълнителна трудност при извършването на аварийни ремонти или след пожари, наводнения или земетръси, коментират специалистите.", "date": "2019.04.19", "title": "Издадоха паспорт на паметника на Шипка "}
{"url": "https://www.monitor.bg:443/bg/a/view/zakopchaha-shofior-hvyrlil-60-lv-na-chengeta-163001", "text": "Шофьор без книжка, опитал да подкупи пътни полицаи, се озова в ареста, съобщиха от областната дирекция на МВР във Враца. 30-годишен жител на врачанското село Хърлец е спипан да върти волана на лек автомобил „Сеат“ с транзитни регистрационни табели. Ченгетата установили, че водачът не притежава свидетелство за правоуправление, а временната регистрация на автомобила е с изтекъл срок на валидност. Шофьорът бил тестван и за употреба на алкохол, като дрегерът отчел наличието на 0,67 промила.  По време на проверката с техническото средство, нередовният водач отворил врата на полицейския автомобил и поставил в колата три банкноти с номинал от по 20 лв. Мъжът обаче попаднал на неподкупни полицаи и бил задържан в районното управление в Козлодуй.  Банкнотите са иззети, а случаят е докладван в Окръжна прокуратура-Враца. Образувано е бързо полицейско производство, допълват от МВР.  ", "date": "2019.04.19", "title": "Закопчаха шофьор, хвърлил 60 лв. на ченгета"}
{"url": "https://www.monitor.bg:443/bg/a/view/klienti-predadoha-na-policijata-drogirani-servitiorki-163000", "text": "Клиенти на пицария в Кюстендил предадоха на полицията сервитьорки, които по време на смяна се дрогирали. Нелепият случай станал вчера малко след 14 часа, когато двама мъже седнали да хапнат спагети. Още при пристигането им в заведението, забелязали неадекватното поведение на девойките, а след което с очите си видели как една от тях поглъща опиат. Последвало моментално обаждане на тел. 112, а малко по-късно на място пристигнал екип на РУ – Кюстендил. Униформените извършили незабавна проверка в заведението, като само след няколко минути открили в кош за боклук станиолова опаковка с амфетамин. Видът на наркотичното вещество е установен с полеви наркотест. По случая е започнато досъдебно производство, уведомен е дежурен прокурор. „Можете ли да си представите докъде стигнахме. Да влезеш да хапнеш и пред очите ти да се дрогират от персонала на заведението. Да не говорим ако бяхме с децата, какво да им обясним на тях“, гневяха се кюстендилци в социалните мрежи.", "date": "2019.04.19", "title": "Клиенти предадоха на полицията дрогирани сервитьорки  "}
{"url": "https://www.monitor.bg:443/bg/a/view/mihaela-fileva-veche-ne-moje-da-e-inkognito-163003", "text": "Михаела Филева вече не може да е „инкогнито“ (както пее в един от хитовете си) дори да и се прииска. В четвъртък вечер тя заби толкова дълбоко ток в сцената на зала 1 на НДК, че направи последната крачка към категорията „големи български изпълнители“. Заяви се повече от категорично с първия си самостоятелен концерт. И тук не говорим толкова за талант, музика или всичко, което до момента по различни начини е загатвала, че има. А за качество на шоу-програма, каквато само големите артисти дават на публиката си. Разбира се не е за подценяване и факта какъв екип стои зад гърба й и зад този спектакъл, а именно „Монте Мюзик“ на Влади Ампов-Графа и Магдалена Сотирова. Брилянтна сцена, с уникално осветление. Наситена програма – зрелище с много танци (в които певицата беше главно действащо лице), много гости и перфектна музика на живо с нови аранжименти, специален подарък за феновете. Другият факт, който слага корона на главата на поп принцесата, е армията от почитатели, която е успяла да създаде за крехката си 27-годишна възраст. Предимно тийнейджъри, но не липсваха и 20+ и 30+ фенове, които пееха всичките и песни и я награждаваха с бурни аплодисменти във всяка пауза. Повече от два часа Михаела, която е треньор в риалитито „Гласът на България“, изпълни със свои песни, които се оказа, че до една са популярни и се знаят наизуст. По едно рамо й удариха дуетните й половинки през годините – Били Хлапето, Искрата, Павел и Венци Венц, Графа, Прея, Вензи, Дивна, Свилен Ноев от „Остава“, а гърба й пазеха трио „Тринити“ с беквокалите си. Еуфорията от публиката се принесе и на сцената, което накара певицата да направи няколко емоционални изявления по време на концерта, а на финала дори получи подарък от феновете – картина с розово фламинго. След финалните акорди почитателите й се наредиха и чакаха час, за да срещнат любимката си, която отдели цялото необходимо време за да обърне внимание на всички и да раздаде автографи.", "date": "2019.04.19", "title": "Михаела Филева вече не може да е „инкогнито“"}
{"url": "https://www.monitor.bg:443/bg/a/view/gubernatoryt-na-plovdiv-podkrepi-horata-iskashti-da-opazjat-parka-si-ot-stroitelstvo-162999", "text": "Областният управител на Пловдив Здравко Димитров подкрепи протеста на хората от район „Северен”, които вече цял месец недоволстват и искат да опазят парка си с площ от 16 декара. Това съобщи председателят на Инициативния комитет на протестиращите Асен Костов.  „Поканихме г-н областния управител да ни подкрепи и той се подписа под нашите искания за запазване на парка, като зелена площ и да не се допуска строителство там на поредния жилищен мастодонт”, каза Костов. Той уточни, че в подписката – на хартия и онлайн, вече има събрани над 6 000 подписа на съпричастни с каузата хора. Паркът се намира зад хотел „Санкт Петербург” и протестите за неговото запазване започнаха преди около месец, когато в зоната влязоха работници на частна фирма, която по документи се води на името на Байрям Солак. Те изсякоха цели 64 дървета, вместо разрешените им от районното кметство за отсичане 9. Още в деня на изсичането, ден, в който паркът буквално бе обезобразен, живеещите край зелената площ пловдивчани, се надигнаха на спонтанен протест и поискаха от властимащите да откупят от частния собственик парка и да не позволят никога там да има строителство на каквото и да било. Миналата неделя протестът на хората бе подкрепен и от националния омбудсман Мая Манолова.  ", "date": "2019.04.19", "title": "Губернаторът на Пловдив подкрепи хората, искащи да опазят парка си от строителство"}
{"url": "https://www.monitor.bg:443/bg/a/view/hotel-postroen-v-polsha-vdigat-za-90-dni-v-nu-jork-163002", "text": "Гигантът Marriott изгражда най-високия модулен хотел в света в Ню Йорк само за 90 дни. Проектът AC New York NoMad ще бъде с височина 360 метра и 168 стаи за гости, които ще бъдат построени във фабрика в Полша преди да бъдат транспортирани до града, съобщава Bloomberg. Всеки модул ще бъде доставен напълно оборудван с легла, чаршафи, възглавници, подови настилки и дори тоалетни принадлежности 26-етажният хотел се очаква да отвори следващата година. Всички стаи за гости ще бъдат сглобени във фабрика в Полша. След като пристигнат, те ще бъдат събрани само за 90 дни, според информация на Marriott. Покривът и барът на последния етаж също ще са модулни, но ресторантът и лобито ще бъдат построени по традиционния начин. Хотелските компании като Marriott искат да увеличат този тип конструкции в бизнеса, тъй като тя може да им помогне да отварят нови хотели по-бързо, което е ключово към увеличаване на приходите. Методът спестява време, защото строителите могат да работят на място, докато в завода се строят стаи, коментира Ерик Джейкъбс от хотелската верига. Ползата за гостите е, че изградените във фабрика стаи са по-тихи. В традиционното строителство хотелската стая обикновено споделя стена със съседната, но модулните конструкции изискват изолация между помещенията.", "date": "2019.04.19", "title": "Хотел, построен в Полша, вдигат за 90 дни в Ню Йорк"}
{"url": "https://www.monitor.bg:443/bg/a/view/13-zadyrjani-pri-policejska-operacija-sreshtu-narkorazprostranenieto-163005", "text": "13 души са били задържани по време на специализирана полицейска операция за противодействие на наркоразпространението във Варна. Намерени са значителни количества наркотични вещества, съобщиха от Областната дирекция на МВР в морския град. Масираната операция е започнала в малките часове на 18 април и е проведена под ръководството на Окръжната прокуратура във Варна. В резултат на полицейските действия, за срок до 24 часа, са задържани 13 мъже на възраст между 30 и 63 години, добре известни на МВР. За част от тях е установено, че имат действащи структури за разпространение на наркотични вещества на територията на целия град. При действията по разследването са претърсени 11 адреса в града и 6 леки автомобила. Намерени са и иззети значителни количества наркотични вещества и големи парични суми. Три от автомобилите, в които е намерена дрога са прибрани на полицейски паркинг, където остават като веществени доказателства, коментираха запознати, като посочиха, че става въпрос за скъпи автомобили от марките Мерцедес и Ауди. По случая е образувано досъдебно производство. Работата по документиране и доказване на извършените престъпления продължава под надзора на прокурор от Окръжната прокуратура във Варна.", "date": "2019.04.19", "title": "13 задържани при акция срещу наркотиците във Варна"}
{"url": "https://www.monitor.bg:443/bg/a/view/norvegija-vlaga-6-mlrd-v-nahodishte-na-petrol-v-kaspijsko-more-163008", "text": "Equinor, известна преди като Statoil, и нейни партньори ще вложат 6 млрд. долара в строителството на нова петролна платформа на находището Азери - Чираг - Гюнешли край блеговете на Азербайджан, посочва в прессъобщение на норвежката компания. Новата платформа ще може да обработва до 100 000 барела петрол дневно и се очаква за целия период на експлоатацията й да бъдат добити до 300 млн. барела.", "date": "2019.04.19", "title": "Норвегия влага $6 млрд. в находище на петрол в Каспийско море"}
{"url": "https://www.monitor.bg:443/bg/a/view/otlichiha-dobrovolci-remontirali-izgorelija-dom-na-vdovica-163006", "text": "Доброволци и представители на фирми, които напълно безвъзмездно са ремонтирали изгорялото жилище на вдовица от Пловдив, отличи с грамоти кметът на район „Тракия” Костадин Димитров. По време на пожара от миналия 16 август загива съпругът на Мариана Мърцева, която остава сама и без дом. „Телевизорът се запали и мъжът ми започна да го гаси. Аз отидох за одеяло и тогава апаратът избухна”, разказа по време на церемонията в районното кметство Мариана. В този момент съпругът й, който е бил преподавател в гимназията в Садово, загива. След като минало погребението, жената останала без градения с години дом. Тя започнала да спи по пейките в парковете, била приютена временно от приятелки. Живяла малко и в дома на 21-годишната си дъщеря, която е плувкиня в столицата. В момент на отчаяние се обърнала към районния кмет Димитров и му споделила житейските си неволи. Той й обещал, че до Великден тази година жилището й ще бъде ремонтирано. На призива му се отзовали доброволци от блок 213 в района, както и няколко фирми. Всички те, абсолютно безвъзмездно, вложили сили и средства, за да може Мариана отново да има покрив над главата си. „В район „Тракия” неведнъж сме правили чудеса – помагали сме на хора в беда, погребвали сме социално-слаби. Трогна ме разказа на Мариана и решихме да им помогнем”, каза Костадин Димитров.", "date": "2019.04.19", "title": "Отличиха доброволци, ремонтирали изгорелия дом на вдовица"}
{"url": "https://www.monitor.bg:443/bg/a/view/mestan-pak-s-parichna-garancija-ot-10-000-lv-162998", "text": "Лидерът на партия ДОСТ Лютви Местан пак е с наложена мярка за неотклонение „парична гаранция“ в размер на 10 000 лева, след като предишната му беше отменена заради липса на яснота за имущественото му състояние. С постановление на следовател от Окръжен следствен отдел при Окръжна прокуратура – Кърджали по отношение Местан е наложена мярка за неотклонение „парична гаранция“ в размер на 10 000 лева, съобщиха от Апелативна прокуратура-Пловдив днес. Мярката за неотклонение е наложена, като е съобразена с обществената опасност на престъплението, с доказателствата срещу обвиняемия и с имущественото му положение, за което са събрани доказателства. Местан е обвиняем за катастрофата, при която загина 6-месечно бебе. ", "date": "2019.04.19", "title": "Местан пак с парична гаранция от 10 000 лв. "}
{"url": "https://www.monitor.bg:443/bg/a/view/toto-pechalbi-163007", "text": " Числа - (6, 7, 11, 12, 25, 48); 6 - няма, 5 - 21 по 1201,90 лв., 4 - по 39,30 лв., 3 - по 3,20 лв.; ДЖАКПОТ: 2 458 891,45 лв.  Числа - (5, 8, 22, 24, 26, 39); 6 - няма, 5 - 2 по 4582,50 лв., 4 - по 34,90 лв., 3 - по 3,30 лв.; ДЖАКПОТ: 381 253,90 лв.  I теглене - (12, 14, 20, 23, 35); 5 - 1 от 20 855,30 лв., 4 - по 154,30 лв., 3 - по 6,20 лв.; II теглене - (8, 10, 17, 27, 33); 5 - 2 по 10 427,60 лв., 4 - по 107,90 лв., 3 - по 5,30 лв.  Числа - ( 4, 35, 38, 47, 48); Зодия 7 - Везни; 5+1 - няма, 5 - няма, 4+1 - няма, 4 - 1 от 500,00 лв., 3+1 - 20 по 100,00 лв., 3 - 152 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (6, 7, 8); Цифри – (5, 8, 3); 3 - 10 по 2607,60 лв., 2 - 1377 по 18,90 лв.; ДЖАКПОТ: 0,00 лв.  Година 07, месец 10, дата 07, ден 1; I група - няма, II - няма, III - 2 по 169,50 лв., IV - 3 по 70,60 лв., V - 2 по 106,00 лв., VI - 3 по 56,50 лв., VII - 10 по 21,20 лв., VIII - 15 по 11,30 лв., IX - по 3,90 лв., X - по 4,50 лв., XI - по 3,30 лв., XII - по 2,30 лв., XIII - по 2,10 лв., XIV - по 1,20 лв., XV - по 1,30 лв.; ДЖАКПОТ: 1144,19 лв.", "date": "2019.04.19", "title": "Тото печалби"}
{"url": "https://www.monitor.bg:443/bg/a/view/ico-hazarta-sybira-nepravilen-rap-v-samostojatelen-album-162995", "text": "„Неправилен рап“ - такова заглавие ще носи първият самостоятелен албум на Ицо Хазарта. Дискът се очаква да стане пазарен факт съвсем скоро, а изпълнителят ще го представи за първи път на живо на 18 май в столичен клуб. Билетите за събитието са вече в продажба, като се котират на цени между 20 и 33 лв (за ВИП пропуск). Несъмнено място в „Неправилен рап“ ще има и последният сингъл на Ицо Хазарта - „Браво“, който събра над 250 000 гледания в рамките на само 12 часа.", "date": "2019.04.19", "title": "Ицо Хазарта събира „Неправилен рап“ в самостоятелен албум"}
{"url": "https://www.monitor.bg:443/bg/a/view/gazificirat-domakinstva-s-10-mln-evro-ot-fond-kozloduj-162997", "text": "Около 10 000 домакинства ще бъдат газифицирани по програмата DESIREE Gas, която се финансира от Международен фонд „Козлодуй“, администриран от Европейската бака за възстановяване и развитие, Това каза министърът на енергетиката Теменужка Петкова по време на парламентарния контрол днес. По думите й, програмата подпомага преминаването от въглеродни интензивни източници към по-благоприятния природен газ и намаляването на потреблението на енергия, парниковите емисии в жилищния сектор“, посочи министър Петкова. Тя добави, че очакваното намаляване на емисиите на парникови газове е 70 хил. тона въглероден двуокис. „Чрез програмата гражданите могат да получат безвъзмездна помощ за газифициране на своя дом, като общият размер на средствата е 10 млн. евро, които ще бъдат достатъчни за газифицирането на около 10 хил. домакинства“, уточни енергийният министър. Петкова посочи, че потребителите, които могат да се възползват от програмата, са такива, които искат да преминат от дърва, въглища и ток на природен газ. „Срокът на програмата е до юни 2020 г., като заявления за газификация ще се одобряват до изразходване на финансовия ресурс, като принципът е първи по ред - първи по право. До момента са подадени 6753 заявления, като 4637 от тях са изцяло завършени“, обясни Петкова.", "date": "2019.04.19", "title": "Газифицират домакинства с 10 млн. евро от фонд „Козлодуй“"}
{"url": "https://www.monitor.bg:443/bg/a/view/romi-masovo-kradat-tok-v-dupnica-162987", "text": "Роми масово крадат ток в Дупница, алармират местни жители, които вчера заснеха наглостта на двама мъже от Гиздова махала в града. Веднага след случилото се е подаден сигнал на тел.112, а след което и до ЧЕЗ. Срещу ромската фамилия има и пусната жалба в Общината с подписка от всичките им съседи. Те коментират, че в двора на къщата им има сметище и постоянно горят нещо. „Тези хора няма срам. Идват от ЧЕЗ откачат ги и 2 часа по-късно те отново се закачат. Крадат ток на поразия и никой нищо не прави. От ЧЕЗ ми заявиха, че ще направят проверка и до там. Те самите не смеят без полиция да припарят в ромското гето“, гневяха се вчера дупничани. В непосредствена близост до къщата на многолюдната ромска фамилия има образувано сметище. Всичко каквото намерят по контейнерите стоварвали там, а миризмата, която се разнасяла из целия квартал била ужасна. „Ще пламне някоя зараза. И без това вече ни подхвана морбили. Трябва този боклучарник да се изчисти незабавно“, коментираха жителите от Гиздова махала. Само преди три дни стана ясно, че над 11 500 са били кражбите на ток през миналата година, като най-голям е броят им в Западна България - над 6 600. Редица незаконни присъединявания към електропреносната мрежа бяха установени и в ромския квартал „Изток“ в Кюстендил.", "date": "2019.04.19", "title": " Роми масово крадат ток в Дупница"}
{"url": "https://www.monitor.bg:443/bg/a/view/1-mln-lv-trjabvat-za-rushashtija-se-hram-rojdestvo-hristovo-v-shipka-162986", "text": "Около 1 млн лв са необходими за ремонта на рушащата се фасада и камбанарията на храма „Рождество Христово“ в град Шипка. Това съобщи в навечерието на Великден старозагорският митрополит Киприан, който е и говорител на Светия Синод. Точно преди 10 години храмът беше реновиран със средства на петербургската Балтийска строителна компания. Тогава беше сложена нова позлата върху кубетата на храма. Година по-късно със специален акт на правителството на Симеон Сакскобурготски църквата беше предоставена на БПЦ. Заради лошите метеорологични условия част от тухлената зидария е разрушена, поддала е и една от гредите, на които се държи най-голямата от 17-те камбани греда и на практика тя не може да бъде използвана при служенията. Проблемът е бил поставен наскоро от митрополит Киприан пред премиера Бойко Борисов, който е поел ангажимент държавата да подпомогне църквата за ремонтите. По думите на старозагорския владика, който е определен да донесе за Великден Благодатния огън от Йерусалим немалка част от над 400 – те храма в епархията му се нуждаят от  спешни ремонти и реставрация. Веднага след Великден владиката и старозагорският кмет Живко Тодоров ще обявят акция за набирането на поне 150 000 лв., с които да бъде довършена зографията в най-новия градски храм „Свети Игнатий Старозагорски“ и той да бъде тържествено осветен за празника на града 5 октомври. С част от събраните средства ще започне и ремонт на 150-годишната черква „Света Параскева“ в село Памукчии, където някога е служил поп Минчо Кънчев, автора на знаменития летопис „Видрица“ и се е черковал дякона на свободата Васил Левски. Митрополит Киприан сподели още, че е са започнати действия и около потопения през 60-те години във водите на язовир Жребчево храм на някогашното село Запалня „Свети Иван Рилски“, но все още било твърде рано да се каже как точно ще стане спасяването на останките му. Обмисляло се и цялостното почистване на стенописите в старозагорския храм „Свето въведение Богородично“ в Града на липите, от където през 1912 година цар Фердинанд прочита  Манифеста за обявяване на Балканската война. В навечерието на Великден, на 24 април митрополит Киприан и националният омбудсман Мая Манолова ще зарадват пред катедралната черква „Свети Николай Мирликийски“ около 200 социално слаби миряни с дарове. За Великден службата в наскоро обновената желязна църква „Свети Стефан“ в Истанбул ще служи протосингелът на старозагорската митрополия архимандрит Богослов Димитров с църковен хор от Града на липите.", "date": "2019.04.19", "title": "1 млн лв трябват за рушащия се храм „Рождество Христово“ в Шипка "}
{"url": "https://www.monitor.bg:443/bg/a/view/real-uredi-eden-azar-za-100-mln-evro-162988", "text": "Испанските спортни ежедневници в Испания гръмнаха с новината, че белгийската звезда Еден Азар вече е играч на “Реал” (Мадрид). Според информациите преговорите между “Челси” и ръководството на испанския гранд са на финалната права и няма причина трансферът да бъде осуетен. Очаква се споразумението с белгиеца да бъде обявено в началото на май, когато бъдат изчистени и последните детайли. В крайна сметка двата клуба са стигнали до разбирателство за трансферна сума от порядъка на 100 млн. евро. Така Азар ще стане третото сигурно ново попълнение на “Реал” още преди отварянето на трансферния прозорец. Другите са Едер Милитао от “Порто” и Родриго от “Сантос”. Както е ясно, „Реал“ се очаква да счупи всички трансферни рекорди на летния пазар, за да пробва да се върне на европейския връх. Зидан ще разполага с колосалните 300 милиона евро за нови играчи, като тепърва се очакват още звездни сделки.", "date": "2019.04.19", "title": "“Реал“ уреди Еден Азар за 100 млн. евро"}
{"url": "https://www.monitor.bg:443/bg/a/view/grobishtata-na-rim-tajnik-na-kokain-162990", "text": "Бдителни ченгета откриха 100 хиляди дози кокаин, скрити във „вечен дом“ на най-старата част на централните гробища на Рим - Верано. Дрогата била складирана зад мраморна плоча, която на пръв поглед изглеждала здраво зазидана с цимент. Само че каменарът – мраморджия, който стопанисвал скривалището, я отмествал за секунди с малък лост и после я поставял обратно на мястото й, сякаш никога не била пипвана. Дозираният кокаин бил разфасован в малки найлонови пликове, които били удобни за носене във вътрешен джоб на шлифер или яке. Откриването на тайника станало съвсем случайно завчера привечер. Патрулиращите в квартал „Сан Лоренцо“ полицаи забелязали лек автомобил да преминава с бясна скорост през площада пред гробищата и буквално да се забива в тях през служебния вход. Работата им се сторила доста подозрителна, тъй като обикновено никой не бърза да влезе в подобно място и униформените търтили да следят колата и нейния водач. След като я паркирал, той слязъл от нея и тръгнал пеша към старинната част на гробищата, известна с името „Коле дел Пинчето“. Когато стигнал до най-затънтеното място, се спрял пред зазидан в стената гроб и на бърза ръка отместил покриващата го мраморна плоча. После шофьорът извадил няколко плика от оказалия се празен гроб и в момента, в който се готвил да го затвори отново, чул зад гърба си команда: „Стой! Горе ръцете!“ Повиканите междувременно от бдителните ченгета техни колеги закопчали шофьора – бързак с джобове, натъпкани с дрога. Проверката на самоличността му пък показала, че той е един от най-известните в района каменари – мраморджии и търсен майстор на надгробни плочи. Когато полицаите го притиснали с въпроса кои са другите тайници, които контролираш, той ги отвел пред друг старинен гроб. Зад нговата плоча пък имало нов новиничък пистолет и няколко пълнителя. Предстои мраморджията да бъде съден, но не за превишената скорост, която напрактика му изяжда главата, а за тежките подсъдни деяния трафик на наркотици и незаконно притежаване на оръжие.", "date": "2019.04.19", "title": "Гробищата на Рим тъпкани с кокаин"}
{"url": "https://www.monitor.bg:443/bg/a/view/eko-shediovri-ot-shokolad-tvorjat-naj-dobrite-sladkari-u-nas-162996", "text": "Шедьоври от шоколад на екологична тема творят в Пловдив най-добрите сладкари у нас. Конкуренцията помежду им за спечелване на конкурса „Най-добър сладкар на България” в рамките на Националната кулинарна купа, тази година е изключително оспорвана, призна членът на журито шеф Ради Стамболов. Изработването на шоколадовата скулптура бе част от конкурса за най-добрите млади сладкари и хлебари у нас. „Тази година темата на шоколадовите скулптури е „Опазване на околната среда и влиянието на пластмасите в нея”. Повечето от участниците са разделили скулптурите си от шоколад на две части. В едната показват как изглежда незамърсената природа, а в другата – как пластмасата влияе върху околната среда”, обясни шеф Стамболов, който е един от най-добрите майстор - сладкари у нас и е познат на широката публика, като член на журито на първото българско кулинарно състезание “Lord of the chefs”. По думите му тази година има силно участие и от конкурса ще бъдат направени 7 шоколадови скулптури. „Имаме фигура, която тежи над 50 килограма и която е подготвена от кулинари от Варна. Участниците използват много и различни техники, а ние, като жури, търсим да има в творбите им, най-малко три техники”, уточни той. Друго условие към най-добрите млади сладкари е фигурите им да бъдат до 60 сантиметра. Най-важното обаче е, че абсолютно всички компоненти на тяхната шоколадова скулптура могат да бъдат изядени. Чашките с вид на pvc са отлети по истински такива, но са от шоколад. Дърветата и всяко едно листенце по тях, също са шоколадови. Друга атракция в същия конкурс, която започва в петък и продължава в събота, е приготвянето на сватбена торта. Темата е „Лавандула и люляк” и това е една от категориите за излъчването на най-добрия сладкар на България. В останалите категории надпреварата е както индивидуална, така и отборна. Отборите приготвят предястие от патешко филе, основно ястие с червено месо и десерт от сметана, череши, шоколадов блат, черешова ракия или ликьор. Индивидуалните състезатели готвят с рибно предястие и основно ястие от червено месо. Вторият кръг е с название „Черна кутия“, защото участниците получават продуктите в затворен кашон на самия старт, имат само 15 минути да измислят рецепта и 90 минути, за да представят на журито тристепенно меню. Категориите тази година за Националната кулинарна купа са: най-добрият готвач на България, кулинарен отбор на страната, сладкар на България, категории „Телешко”, „Нов прочит на българската национална кухня”, „Паста”, Пица шампионат и за Най-добра сватбена торта. Във всички категории мерят сили над 120 от най-добрите ни готвачи, хлебари и сладкари. Най-голямото кулинарно състезание у нас се организира от Българската асоциация на професионалните готвачи, а партньори на форума са Асоциацията на сомелиерите и Българската асоциация на барманите.  ", "date": "2019.04.19", "title": "Еко шедьоври от шоколад творят най-добрите сладкари у нас"}
{"url": "https://www.monitor.bg:443/bg/a/view/testvat-elektronnoto-vyzlagane-na-obshtestvenite-porychki-162993", "text": "Вече са налични за ползване и тестване първите 16 от 32-та модула в новата електронна платформа за възлагане на обществените поръчки, каза по време на парламентарния контрол министърът на финансите Владислав Горанов. Той отговори на въпрос на народния представител Ирена Димова относно въвеждането на електронната платформа за възлагане на обществени поръчки. От 1 ноември 2019 г. във всички страни на Европейския съюз трябва да има електронни платформи за възлагане на обществените поръчки, припомни Димова. Българската платформа е уеб базирана, направена по европроект от консорциум от няколко фирми, сред които има и утвърдена в тази област холандска компания. Платформата е направена на модулен принцип и може да се ползва само с електронен подпис. Информацията в нея ще бъде защитена и няма да може да се манипулира от нито една от страните. Базата данни ще е в двойно криптиран вид. Взети са мерки срещу злонамерени атаки, осигурено е и архивиране на информацията. Обществени поръчки се правят от 35 000 най-различни администрации, стопански субекти и служби, посочи Ирена Димова. Системата ще е достъпна денонощно, има ръководства за нейното ползване за различните администрации, които правят обществени поръчки, както и обучения за бизнеса. Новата електронна платформа за обществени поръчки ще доведе да повишаване на прозрачността и на конкуренцията за защита на публичния интерес, подчерта Владислав Горанов.", "date": "2019.04.19", "title": "Тестват електронното възлагане на обществените поръчки"}
{"url": "https://www.monitor.bg:443/bg/a/view/bitkite-za-titlite-v-italija-ispanija-i-holandija-po-max-sport-162991", "text": "Поредният кръг на италианската Серия А ще даде отговор на въпроса дали \"Ювентус\" ще си осигури предсрочно осма поредна титла в италианското Калчо. Грандът от Торино има аванс от 17 точки пред втория \"Наполи\" и в събота посреща на „Алианц Стейдиъм” \"Фиорентина\" от 19.00 часа. Ако Кристиано Роналдо и компания вземат победата, те ще бъдат недостижими на върха и ще успеят да зарадват феновете си, които останаха шокирани след домакинското отпадане от Шампионската лига срещу \"Аякс\" през седмицата. Двубоят ще се излъчи пряко по MAX Sport 3. В събота от 21.30 часа, отново по MAX Sport 3, \"Интер\" и \"Рома\" излизат в директен сблъсък, победителят от който ще направи сериозна крачка към място в Топ 4, осигуряващо участие в Шампионската лига догодина. \"Барселона\" отвори комфортен аванс от 9 точки пред преследвача си \"Атлетико\" (Мадрид) 7 кръга преди края на испанската Ла Лига. Лео Меси и компания имат наглед лесната задача да запишат поредните три точки в актива си в домакинството срещу \"Реал\" (Сосиедад). Двубоят е в събота от 21.45 ч. и ще се излъчва пряко по MAX Sport 4. След 30 мача, \"Аякс\" и ПСВ Айндховен си поделят първата позиция в холандската Ередивизи с актив от 74 точки. През уикенда двата гранда ще се надяват, че няма да направят грешна стъпка, за да позволят на съперника да излезе с едни гърди напред в класирането. \"Аякс\" гостува на \"Грьонинген\" в събота от 19.30 ч. Мачът ще се излъчва пряко по MAX Sport 1, а в неделя от 17.45 по MAX Sport 2, ПСВ посреща \"Адо\" (Ден Хааг). MAX Sport 1 ще излъчи пряко развръзката и на първия ATP Masters 1000 турнир на клей за сезона – този в Монте Карло. Двамата основни фаворити за трофея – Рафаел Надал и Новак Джокович засега се движат по план, като Краля на клея отстрани българина Григор Димитров в третия кръг на надпреварата.", "date": "2019.04.19", "title": "Битките за титлите в Италия, Испания и Холандия по Max Sport"}
{"url": "https://www.monitor.bg:443/bg/a/view/kamelija-sreshtna-mladi-talanti-s-andre-rijo-162994", "text": "Честта да се срещнат с Краля на валса Андре Рийо имаха младите таланти Константин Хаджиев-Тино и Мария Величкова от отбора на Камелия в „Гласът на България“. Те бяха посрещнати от самия майстор на тънката струна в замъка му в холандския град Маастрихт, където получиха ценни съвети как да се представят в най-добрата си светлина в родния формат. „Каза ми, че трябва да умея да разчувствам публиката. Точната му реплика беше изповяда се след знаменитата среща Величкова, която се прочу като „бялото момиче с черния глас“. Хаджиев пък почерпил от лидерските качества на Рийо. „Споменах му, че често излизам на сцена с 4 души и го питах как поддържа баланса в оркестър с 60 човека. Той кротко отвърна „Аз съм шефът““, сподели българският талант. Припомняме, че съвсем скоро Андре Рийо отново ще се поклони пред българската публика. Това ще се случи в две последователни вечери – на 8 и 9 юни в зала „Арена Армеец“.", "date": "2019.04.19", "title": "Камелия срещна млади таланти с Андре Рийо"}
{"url": "https://www.monitor.bg:443/bg/a/view/bazar-pomaga-na-bolna-jena-za-dihatelen-aparat-162982", "text": "Великденски базар организира църквата “Свети Харалампий“ в Септември, като събраните средства от него ще бъдат дарени на болната Светла Дуева. Това съобщи отец Йордан Василев от храма. Жената се нуждае от дихателен апарат, за да може да живее. Диагнозата й е миопатия. Болестта е предизвикана от тежки пневмонии и натравяне от токсични изпарения. Светла се нуждае от финансова помощ, тъй като трябва да купи нова батерия за апарата си, овлажнител за въздуха, консумативи. Според медицинските документи на Светла тя има „хронична обструктивна белодробна недостатъчност“ и по  тази причина е получила решение от ТЕЛК за инвалидна пенсия, но 47-годишната жена няма средства, за да си подмени дихателния апарат. През миналата година след отчаяна молба във Фейсбук от Светла, че има неплатени данъци, се отзова кметът на община Септември Марин Рачев, който уреди задълженията на семейството. Беше организиран и концерт в подкрепа на семейството. В храма е поставена каса за дарения. БАНКОВА СМЕТКА Банка ДСК – ЕАД Титуляр на сметката: Светла Иванова Дуева IBAN BG66STSA93000001266013 BIC STSABGSF  ", "date": "2019.04.19", "title": "Базар помага на болна жена за дихателен апарат"}
{"url": "https://www.monitor.bg:443/bg/a/view/brekzit-skok-na-iznosa-na-tuzarski-chasovnici-za-velikobritanija-162976", "text": "Брекзит e дал тласък на производителите на швейцарски часовници, които отчитат скок на поръчките от Великобритания за фона на страховете от нерегулирано излизане на страната от ЕС, информира ДПА.  Износът за Великобритания е скочил с близо 76% до стойност от близо 135 млн. швейцарски франка (134 млн. долара) през март спрямо същия месец на миналата година, съобщи вчера Федерацията на швейцарските часовникари. Натрупват се големи запаси, защото не се знае дали ще можем да изнасяме в случай на твърд Брекзит, посочи Филип Пегораро, ръководител на икономическия департамент на федерацията. Продажбите за Великобритания се увеличават от януари с приближаване на първоначална дата за Брекзит - 29 март. В последствие излизането на Обединеното кралство от ЕС бе отложено до края на октомври. Макар Великобритания и Швейцария, която не е еврочленка, да имат сключени търговски споразумения, които няма да бъдат засегнати от Брекзит, \"раздялата\" на Лондон и Брюксел може да доведе до логистични проблеми, уточни Пегораро. \"Продуктите ни трябва да бъдат превозвани с камиони през Франция. Митниците между Франция и Великобритания ще се преминават много по-трудно\" при твърд Брекзит, допълни той.  Общо износът на часовници от Швейцария е нараснал с 4,4 процента до 1,7 млрд. франка през март. Великобритания е петият по големина чуждестранен пазар за швейцарски часовници, след Хонконг, САЩ, Китай и Япония.", "date": "2019.04.19", "title": "Брекзит: Скок на износа на тузарски часовници за Великобритания"}
{"url": "https://www.monitor.bg:443/bg/a/view/vakancijata-za-deputati-za-velikden-njama-da-se-mesti-162989", "text": "Великденската ваканция за депутатите няма да се мести. Това са решили партиите на последния председателския съвет, проведен преди ден, потвърдиха за \"Монитор\" от мнозинството.  ГЕРБ имаше идея народните представители да почиват само 4 дни покрай Великден, а останалите дни да се прехвърлят преди изборите заради кампанията -  от 13 до 26 май. Тази идея обаче не намерила пълен консенсус сред парламентарните групи. Така депутатите ще бъдат във ваканция 10 дни от 26 април до 6 май, включително, както е по правилник. Последната седмица преди изборите обаче ще бъде неприсъствена за заседание в пленарна зала. През това време обаче ще има засения на комисиите. Идеята е била да се постигне консенсус, но тъй като някой от партиите са изказали съображения против, ваканцията се запазва, обясни неофициално шефката на НС Цвета Караянчева.  Един от аргументите е че част от депутатите имали и резервации за почивните дни, коментираха депутати от мнозинството. ", "date": "2019.04.19", "title": "Депутатската ваканция за Великден няма да се мести "}
{"url": "https://www.monitor.bg:443/bg/a/view/arestuvaha-panagureca-prebil-jena-si-162977", "text": "Панагюрецът И.И, който в сряда вечерта е нахлул в апартамента на жена си и я е пребил, е бил арестуван от местните полицаи. Униформените издирваха няколко часа побойника, който се укриваше след нанесения бой и го вкараха в ареста на Районното управление на МВР в средногорския град. Спрямо насилника е била издадена заповед за забрана за незабавна защита, тъй като и преди налитал да пердаши жената, с която живеел на семейни начала. В четвъртък към 20,20 ч. той разбил вратата на жилището на любимата си и след като влязъл вътре, отново я пребил зверски. Пострадалата е била откарана за оказване на медицинска помощ в близката болница, за да бъдат обработени раните й, нанесени вследствие на побоя. Минути след случката И. изчезнал и се укривал от органите на реда, но на следващия ден полицаите му устроили капан и той бил заловен. Предстои да му бъде наложена 72-часова мярка“ задържане под стража“, която най-вероятно ще бъде удължена от съда. ", "date": "2019.04.19", "title": "Арестуваха панагюреца, пребил жена си"}
{"url": "https://www.monitor.bg:443/bg/a/view/velosipedisti-se-uchat-da-se-pazjat-ot-kamioni-162978", "text": "21 водачи на велосипеди са загинали при тежки пътнотранспортни произшествия през 2018 г., а ранените са 393. Това сочи статистиката на Главна дирекция \"Пътна полиция \", обясни инспектор Мария Ботева. Спрямо 2017 г. загиналите са с един по - малко, но ранените са нараснали с 44. От началото на 2019 г. пък вече има трима загинали и 48 ранени велосипедисти. Причините за произшествия на пътя, поради които има загинали и ранени велосипедисти са различни.\" Най - често се касае за случаи на отнемане на предимство или извършване на неправилна маневра \", уточни Мария Ботева, инспектор в отдел \"Пътна полиция\". Най - честото нарушение на велосипедистите пък е движението им по площите, предназначени за пешеходци - тротоари, пешеходни пътеки, както алеи, които не са предназначени за велосипедисти. Ботева обърна внимание, че липсата на значи също би станала причина за неспазване на правилата. \"На много места има изградени алеи, които са споделени между пешеходци и велосипедисти. Това нещо обаче трябва да бъде обозначено със специален пътен знак на син фон. Едната половина трябва да е на бяла фигура с човек, а другата на велосипед\", обясни инспекторът. Тя съветва шофьорите на две колела да използват обозначените за тях места и да не слизат на пътното платно. Движението я насрещното платно и неносенето на жилетка в определените случаи на светлоотразителна жилетка (вечер, при нарушена видимост и в извън населени места).  За да променят статистиката стартира кампания „Виждам те. Виждаш ме“, която стартира в столичното 51 СУ „Елисавета Багряна“. Около 100 деца от 4-и и 8-и клас преминаха кратко обучение, в което изгледаха клипове и попълниха анкети, в които отбелязаха къде според тях шофьорът на камиона не ги вижда. След това качиха в кабината на камион, за да научат къде са \"мъртвите точки\" в огледалата на шофьора и как трябва да се движат, за да не се стига до инциденти. Кампанията е пилотната и самите обучения се извършват от доброволци, които са шофьори на камиони, обясни Веселин Стоянов от организаторите на кампанията. Целта е обученията да продължат в още поне 5 града, сред които и по - малки населени места. Кампанията е съгласувана с просветното министерство и се провежда в час на класа. ", "date": "2019.04.19", "title": "21 велосипедисти загинали на пътя през 2018 г."}
{"url": "https://www.monitor.bg:443/bg/a/view/chakat-kim-chen-un-v-rusija-idnata-sedmica-162980", "text": "Председателят на Северна Корея Ким Чен Ун ще посети Русия във втората половина на април по покана на президента Владимир Путин. Това ще е първата среща на двамата лидери, като по данни на агенция Yonhap, преговорите на високо ниво ще се проведат в Далечния Изток, за където Путин заминава на 24 април. Точна информация за мястото, времето и други детайли около срещата все още няма. Агенциите обаче обърнаха внимание на факта, че в разписанието на летището във Владивосток се е появил извънреден полет от Пхенян. Самолетът трябва да кацне на 23 април, като полетът се изпълнява от авиокомпания AirKoryo. Предполага се, че на първата си среща Путин и Ким Чен Ун ще обсъдят развитието на двустранните отношения и икономически връзки, на фона на западните санкции. Не е изключено Москва да изрази подкрепа на курса на Пхенян относно политико-дипломатическото урегулиране на ядрената програма и да се обяви за частично облекчаване на санкциите срещу Северна Корея.", "date": "2019.04.19", "title": "Чакат Ким Чен Ун в Русия идната седмица  "}
{"url": "https://www.monitor.bg:443/bg/a/view/bylgarija-dogovarja-s-iran-direktna-aviolinija-162983", "text": "Българските и иранските авиационни власти ще преговарят за изменение на действащата спогодба за въздушен транспорт и за бъдещата директна линия между двете страни. Това е един от резултатите от българо-иранска комисия за икономическо, промишлено, търговско и техническо сътрудничество, провела се в София. Министър Росен Желязков обобщи като най-важни постижения на междуправителствената комисия, подписването на меморандуми за сътрудничество в икономиката; акредитацията, пристанищата и морския транспорт, метеорологията, пощите, както и за взаимодействие между търговските палати на двете страни, цитиран от ведомственият пресцентър. На заключителното заседание Желязков е посочил, че в рамките на сесията е проведено и заседание на Смесената комисия по международен автомобилен транспорт и страните са изразили интерес към възобновяване на международния автомобилен транспорт на пътници между тях. Ръководителят на иранската делегация и министър на пътищата и градоустройството Мохаммад Еслами е казал, че създаването на въздушен мост ще помогне на търговските отношения, туризма и ускоряването на възможностите за инвестиции. В рамките на шест месеца ще бъде проведена заключителната експертна среща за финализиране на проекта на споразумение за международния транспортен и транзитен коридор Персийски залив – Черно море, е казал още българският министър. В областта на морския транспорт с цел насърчаване на двустранното сътрудничество и обмена на морски лица на търговски кораби, двете страни договориха текст на Меморандум за разбирателство за взаимно признаване на свидетелствата за правоспособност. Обсъдена е била възможността за възобновяване на дейността на Смесената комисия по енергетика и Съвместната работна група за природен газ.", "date": "2019.04.19", "title": "България договаря с Иран директна авиолиния "}
{"url": "https://www.monitor.bg:443/bg/a/view/rumynski-medii-strojat-mosta-mejdu-svishtov-i-zimnicha-chrez-publichno-chastno-partniorstvo-162979", "text": "Румънското правителство одобри на вчерашното си заседание Меморандум за строителство на нов мост на река Дунав между градовете Зимнича и Свищов. Правителството на Виорика Дънчила иска да построи новото съоръжение чрез публично-частно партньорство, информират медии в Букурещ. Мостът ще се свърже с магистрала, която ще преминава край град Александрия. В момента има нужда от повече мостове над река Дунав, като такъв е много необходим при Кълъраш, но въпреки това бе избран като приоритетен мост в Телеорман - окръгът, от който произхождат лидерът на управляващата Социалдемократическа партия и премиерът, отбелязва информационният сайт Хотнюз. Вестник \"Адевърул\" цитира изказвания от вчерашното заседание на правителството, на което бе посочено, че този мащабен проект е необходим на фона на интензивния трафик между Румъния и България и на нарастването на търговския обмен и транзитното движение. При сегашните инфраструктурни условия прекосяването на река Дунав среща трудности, бе посочено на заседанието. Румънското правителство казва, че законодателството за този мост ще бъде изготвено в спешен режим. Министерството на транспорта и Националната комисия за стратегия и прогноза спешно ще се заемат със законодателните и организационните инициативи за приоритетно прилагане на проекта \"Мост над Дунав между Свищов и Зимнича\", посочва Хотнюз. Проектът е бил обсъден с премиера на България в рамките на четиристранната среща на 29 март в Снагов, припомнят румънските медии.  Решението, което се предлага за осъществяването на тази цел, е публично-частно партньорство. Мостът между Свищов и Зимнича се свързва и с други инфраструктурни инвестиционни цели, предложени за реализация чрез публично-частно партньорство, като магистрала, която ще свърже Букурещ и западния град Лугож през Александрия, Крайова и Дробета Турну Северин, както и с проекти на ниво региони между Румъния и България, отбелязват медиите. Правителството твърди също, че този проект ще допринесе за реализацията на транзитни коридори за пътния трафик с осигуряване на връзки между Централна и Северна Европа и южната част на континента - респективно Турция, Гърция, Албания, чрез Румъния и България. Правителството припомня, че сред проектите, предложени за публично-частно партньорство, е и хидротехническият комплекс Турну Мъгуреле-Никопол на река Дунав, който се явява допълнителен проект, предвиждащ създаването на шосейна и железопътна връзка между двете страни. Град Турну Мъгуреле също се намира в окръг Телеорман, а този проект е от времето на комунизма, от 70-те години, отбелязва Хотнюз.", "date": "2019.04.19", "title": "Румънски медии: Строят моста между Свищов и Зимнича чрез публично-частно партньорство"}
{"url": "https://www.monitor.bg:443/bg/a/view/hollywood-vampires-izdavat-nov-album-video-162981", "text": "Звездната група на Алис Купър, Джо Пери и Джони Деп Hollywood Vampires обяви, че ще издаде нов албум. Дискът ще носи заглавието Rise и ще се състои от 16 парчета – 13 авторски песни и три кавъра. По традиция, Купър, Пери и Деп ще отдадат почит на техните „рокендрол братя“, отишли си от този свят твърде рано. Ето защо място в албума им ще намерят песни като Heroes на Дейвид Боуи (в изпълнение на Джони Деп), People Who Died на The Jim Carroll Band и You Can't Put Your Arms Around A Memory на Джони Тъндърс (в изпълнение на Джо Пери). Rise ще се появи на музикалния пазар на 21 юни, но първият сингъл към него – Who's Laughing Now, вече се завъртя онлайн. „Групата можеше да е просто съставена от трима приятели, които да се забавляват в студиото и на сцената и това щеше да е нормално. Но сега те наистина ни зарадваха с достоен и интересн сингъл. Впечатлен съм“ и „Ще пускам песента до втръсване поне докато не излезе целият албум“ са само част от коментарите на феновете, според които парчето е отправено към бившата съпруга на екранния Джак Спароу – Амбър Хърд. Всеки от нас - Джо, Джони, Томи (Хенриксен – б.а.) и аз, записа песни за Rise. Този път не се опитах да променя което и да е парче, за да го направя повече в мой стил, тъй като всеки от нас е повлиян от различни неща“, коментира по повод на диска Алис Купър.", "date": "2019.04.19", "title": "Hollywood Vampires издават нов албум (ВИДЕО)"}
{"url": "https://www.monitor.bg:443/bg/a/view/chetiri-pyti-po-evtina-smes-e-izpolzvana-za-asfalta-kraj-svoge-162985", "text": "Четири пъти по-евтина смес е използвана за асфалтовата настилка при ремонта на пътя край Своге, където 20 души загубиха живота си, а още осем бяха ранени. Това заявиха от държавното обвинение, съобщи бТВ. Според прокуратурата при ремонта на пътя не са правени изследвания за качеството на асфалта, а вместо това само са представяни документи. Държавното обвинение обаче не може да изиска изследване на останалите пътища, които е ремонтирала фирмата изпълнител – „Трейс”. Според Върховната касационна прокуратура основната вина за катастрофата носи шофьорът, който е надвишил допустимата скорост. В същото време жителите на Своге все още смятат, че пътят край града е опасен, а Институтът за пътна безопасност иска одит на цялата пътна мрежа в страната.", "date": "2019.04.19", "title": "Четири пъти по-евтина смес е използвана за асфалта край Своге "}
{"url": "https://www.monitor.bg:443/bg/a/view/ns-reshi-pri-5-neizvineni-bez-socialni-pomoshti-za-godina-162973", "text": "При пет неизвинени отсъстия от час за месеца на дете, семейството му ще бъде лишено от детски надбавки за цяла година. Това предвиждат промените в закона за социалното подпомагане, които бяха гласувани окончателно на второ четене в НС. Поправките бяха одоберени с 84 гласа \"за\", без против и само 6-ма \"въздържали се\".  Същата санкция ще важи и когато хлапето е в предучилищна група и не е ходило на детска градина 3 дни без уважителна причина. По време на дебатите пък шефката на просветната комисия Милена Дамянова от ГЕРБ уточни, че парите няма да бъдат отнемани от децата, а ще бъдат прехвърлени към училището, ако се докаже, че родителите са безотговорни и не пускат децата на училище. Хасан Адемов от ДПС пък разкритикува управляващите, че няма разписан механизъм, по който парите да стигат наистина до конретното дете. \"Какво казвате. Учителят в междучасието вижда, че детето има нужда от маратонки, пергел или друго и отива да купи в близкия магазин маратонки за 40 лева\", обясни той. Междувременно шефката на ПГ на ГЕРБ и председател на здравната комисия Даниела Дариткова пък изрази притеснения, че има риск от натиск към лекарите, които издават медицинските бележки за извинените отсъстивия. Именно затова тя предложи да се помисили за някакво като това да бъде записано в някакъв подзаконов нормативен акт. На свой ред Милена Дамянова даде да се разбере, че ГЕРБ са готови да въведат такова ограничение, като за целта ще предложат промени в наребдата за приобщаващото образование, където са разписани именно отсъствията. Пред \"Монитор\" обаче тя обясни, че тепърва ще се разисква какъв точно да е лимитът за бележките, като става дума за тези, които се издават от джипито.  В закона получаването на социални помощи се обвързва с полагането на обществено полезен труд, регистрация в бюрата по труда и преминаване през курсове за преквалификация и редовно посещение на детска градина и училище. В тази връзка Хасан Адемов от ДПС поясни, че този закон се администрира от Агенцията за социално подпомагане, която обаче няма нужния административен капацитет да извършва обучения. По думите му за последните 5 г. месечните социални помощи са намалели с 40%. Средно на година такива получават около 30 000 души, а за 2019-а ресурсът е 32 млн. лева. Адемов изтъкна, че трябва да има баланс между подкрепящи и санкционни мерки, което според него в закона не е направено. От ГЕРБ обаче отвърнаха, че АСП няма да прави обучения, а текстове разписват критериите за изплащане на помощите.  Помощта от 250 лв, който получават семействата на първолаците пък да не се получава един път в началото на годината, да се изплаща на два пъти и ако детето продължи да ходи на училище и през втория срок, решиха още депутатите.", "date": "2019.04.19", "title": "НС реши: Без детски надбавки при 5 неизвинени отсъствия"}
{"url": "https://www.monitor.bg:443/bg/a/view/anna-aleksandrova-poema-pravnata-komisija-162967", "text": "Анна Александрова от ГЕРБ ще поеме ръководството на правната комисия в НС. Парлементтът гласува рокади в няколко комисии, като оглавяването на правната комисия от Александрова бе одобрено единодушно от 80 депутата. Тя заменя на поста Данаил Кирилов, който преди време бе избран за правосъден министър. Всъщност правката комисия стоя без титуляр близо две седмици, през които ГЕРБ трябваше да избира между няколко имена.  В кулоарите на НС още тогава се завъртяха тези на Десислава Атанасова и Димитър Лазаров, които също като Александрова са членове на правната комисия. В крайна сметка ръководството на ПГ на ГЕРБ  се е спряло на Александрова.  Тъй като правната комисия е една от най-тежките в НС и от там минавата голяма част от законите, Александрова бе освободена като член на икономическата комисия и прехвърлена в по-леката комисия - за взаимодействие с НПО-та и жалбите на гражданите.  Като член на правната комисия пък бе добавен Александър Иванов.  Пламен Нунев, който в момента е шеф на вътрешната комисия, пък бе освободен от тази по отбрана и прехвърлен в комисията за СРС-та. На негово място в отбранаа влиза Запрян Янков. Валентин Николов пък ще оглави енергийната комисия, след като постът се овакнати от Делян Добрев, който преди седмица подаде оставка и бе освободен от НС. Заместник на Николов в енергийната комисия ще бъде Димитър Бойчев Петров, а едно от новите попълнения на ГЕРБ - Станислав Стоянова става пък нейн член.  След като Александрова стана член на комисията за гражданите, Красимир Събев бе освободен от нея, а след това прехвърлен към тази по здравеопазване. ", "date": "2019.04.19", "title": "Анна Александрова сменя Данаил Кирилов в правната комисия"}
{"url": "https://www.monitor.bg:443/bg/a/view/jasni-sa-polufinalnite-dvojki-v-liga-evropa-rezultati-162965", "text": "Снощи се изиграха реваншите от фазата на 1/4-финалите в Лига Европа, които донесоха интересни резултати и един впечатляващ обрат. „Айнтрахт“ (Франкфурт) се наложи с 2:0 над „Бенфика“ и с повече голове на чужд терен се класира за полуфиналите, където ще срещне „Челси“. В другата двойка съперници ще са „Арсенал“ и „Валенсия“. „Айнтрахт“ загуби първия двубой в Лисабон с 2:4, но на свой терен, пред невероятните си фенове, стигна до така необходимия резултат. Филип Костич и Себастиан Роде бяха точни за отбора на Адолф Хютер, а в „Бенфика“ могат да се чувстват ощетени, защото първото попадение беше от засада. В Неапол Карло Анчелоти и компания се надяваха на подобен развой срещу „Арсенал“ след поражението с 0:2 в Лондон. \"Топчиите\" обаче поведоха с гол на Александре Лаказет, който се оказа единствен. „Наполи“ имаше своите шансове да зарадва привържениците си с по-положителен резултат, но направи много пропуски. „Валенсия“ нямаше проблеми срещу „Виляреал“ - 2:0 на \"Местайя\" и краен успех с 5:1. „Челси“ и „Славия“ (Прага) пък си вкараха общо 7 гола на \"Станфорд Бридж\", а домакините спечелиха с 4:3 и също намериха място сред полуфиналистите. Наполи - Арсенал 0:1 -  А. Лаказет (36) * Арсенал се класира с общ резултат 3:0 Айнтрахт (Франкфурт ) - Бенфика 2:0 - 1:0 Ф. Костич (37), 2:0 С. Роде (67) * Айнтрахт се класира с общ резултат 4:4 и повече голове на чужд терен Валенсия - Виляреал 2:0 - 1:0 Т. Лато (13), 2:0 Д. Парехо (54) * Валенсия се класира с общ резултат 5:1 Челси - Славия (Прага) 4:3 - 1:0 П. Родригес (5), 2:0 С. Дели (10-авт.), 3:0 О. Жиру (17), 3:1 Т. Сучек (26), 4:1 П. Родригес (27), 4:2 П. Шевчик (51), 4:3 П. Шевчик (54) * Челси се класира с общ резултат 5:3", "date": "2019.04.19", "title": "Ясни са полуфиналните двойки в Лига Европа (РЕЗУЛТАТИ)"}
{"url": "https://www.monitor.bg:443/bg/a/view/borisov-za-alo-izmamite-syrcerazdiratelno-e-da-vijdame-kak-vyzrastni-hora-davat-spestjavanijata-si-162969", "text": "„Вече не се работи само с мулетата, а с цялата престъпна схема. Надявам се да могат да се отнемат имоти на тези хора, за да бъдат овъзмездени жертвите, не знам дали го позволява законът“. Това каза премиерът Бойко Борисов на  . „Сърцераздирателно е да виждаме как възрастни хора дават спестяванията си“, коментира Борисов, цитиран от \"Фокус\". „Продължаваме да работим. Много колеги работиха добре. Тези, които бяха в Румъния и сега се прибират, свършиха изключително добра работа“, изтъкна премиерът. Повтарящата се практика на телефонни измами и размера на щетите, както и това, че жертвите са най-уязвимите групи, ни показва, че трябва освен арести и системни операции, да се полагат и усилия за превенция, каза пък главният прокурор Сотир Цацаров. „Необходим е системен подход“, заяви той и допълни, че в операцията в България и Румъния е използван именно такъв. Сотир Цацаров обясни, че са направени видеоклипове за превенция на телефонните измами, които ще се излъчват по няколко телевизии. Той призова всички медии, които желаят, да се включат, като ги излъчват.", "date": "2019.04.19", "title": "Борисов за ало измамите: Вече не се работи само с мулета, а с цялата престъпна схема "}
{"url": "https://www.monitor.bg:443/bg/a/view/izvestni-sportisti-stanaha-pochetni-grajdani-na-sofija-162966", "text": "Столичният общински съвет присъди званието „Почетен гражданин на София“ на олимпийската шампионка по гребане от Монреал 1976 г. Здравка Йорданова. Заедно с нея почетни граждани на столицата станаха известният алпинист Дойчин Боянов и музикантът Васил Георгиев - Васко Кръпката. В историята на българския спорт името на Здравка Йорданова е записано със златни букви. На Игрите в Монреал през 1976 година тя става една от първите българки, спечелили олимпийска титла. В кариерата си има десетки отличия от световни и европейски първенства плюс призови места от други престижни регати. След завършване на състезателната си кариера Здравка Йорданова продължава да бъде с много активна социална позиция. Тя е сред утвърдените вече спортни журналисти, член на Изпълкома на Българския олимпийски комитет, член на управата на Фондация „Български спорт“ и председател на Българската федерация на спортистите-ветерани. Тя е една от плеядата спортни звезди на България, които подкрепиха кандидатурата и работата на фондация \"София-Европейска столица на спорта\". Изтъкнатия алпинист Дойчин Боянов е силно социално ангажирана личност. Той е един от малкото българи изкачили най-високия връх на планетата – Еверест, утвърден преподавател в Национална спортна академия. Дойчин неспирно инициира и развива нови позитивни предизвикателства и полезни проекти, със своите ентусиазъм, амбиция и новаторство той е много силен пример за младите българи и за бъдещите поколения. През последните години Дойчин Боянов извърши апостолска работа по утвърждаването и промотирането на Витоша и на София като богатство и разнообразие от възможности за спорт, отдих, туризъм и активен начин на живот. Наред с това, той бе в основата на проекта с благотворителна цел „Витоша – достъпна за всички“. Съвместно с инициативата „София – европейска столица на спорта\", кампанията подпомогна Природен парк „Витоша“ в набирането на средства за изграждане на алея и спортна площадка в местността „Игликина поляна“ за хора с физически увреждания.", "date": "2019.04.19", "title": "Известни спортисти станаха почетни граждани на София"}
{"url": "https://www.monitor.bg:443/bg/a/view/arestuvaha-bareta-za-otkup-za-kraden-mercedes-162975", "text": "Задържан е служител на Специализирания отряд за борба с тероризма (СОБТ) за искане на откуп за откраднат автомобил. Това каза главният секретар на МВР главен комисар Ивайло Иванов след Националното съвещание на ръководството на МВР, предаде „Фокус“. „Служителят е на ръководно ниво“, обясни той. „Автомобилът е „Мерцедес“. Няма как да кажа каква сума е поискана, има образувано досъдебно производство“, коментира Ивайло Иванов. „Вчера в СДВР е получен сигнал за искан откуп на автомобил. Направена е съответната подготовка за контролиране на срещата. Направен е констативен протокол, описани са паричните средства“, поясни главният секретар. „Знаело се е мястото, където ще бъде проведена срещата. Водено е скрито наблюдение. Тъжителката е отишла там. Лицето, което се е явило за разговор е било задържано“, допълни Иванов. „Уведомен е следовател, докладваха ми на мен и уведомих министъра на вътрешните работи“, заяви той. „Лицето е задържано с полицейска мярка. Следователите, разследващите и оперативните са на среща при наблюдаващия прокурор. Там най-вероятно ще се вземе решение какви действия да бъдат предприети спрямо служителя“, коментира гл. комисар. „Извикахме командира на СОБТ. Започваме проверки“, каза още Ивайло Иванов.", "date": "2019.04.19", "title": "Арестуваха барета за откуп за краден \"Мерцедес\""}
{"url": "https://www.monitor.bg:443/bg/a/view/indiec-glasuva-za-greshnata-partija-i-si-otrjaza-prysta-162970", "text": "Разочарован от себе си индийски гласоподавател заяви си е отрязал показалеца, след като осъзнал, че е гласувал за „грешната“ политическа партия, предаде Би Би Си. Паван Кумар твърди, че без да иска дал гласа си за управляващата партия Бхаратия джаната. Той искал да подкрепи регионална партия, но се объркал заради многото символи на машината за гласуване. Показалецът на всеки гласувал се отбелязва с незаличимо мастило. „Исках да гласувам за слона, но гласувах за цветето погрешка“, разказа Кумар във видеоклип, разпространяван в социалните мрежи. Символът на Бхаратия джаната на премиера Нарендра Моди е лотус, а слонът е на Бахуджан Самадж – влиятелна регионална партия, която се е обединила с две други формации срещу управляващите. Изборите започнаха на 11 април и се провеждат на седем етапа до 19 май. С право на глас са 900 млн. индийци. Това са и най-скъпите избори в света – тази година Индия ще похарчи за тях около 9 милиарда долара.", "date": "2019.04.19", "title": "Индиец гласува за грешната партия и си отряза пръста"}
{"url": "https://www.monitor.bg:443/bg/a/view/jena-beshe-ubita-pri-bezredici-v-severna-irlandija-162968", "text": "Жена загина при \"терористичен инцидент\" в предградие на северноирландския град Лондондери, съобщи тази сутрин британската полиция, цитирана от ДПА. \"За жалост, мога да потвърдя, че след произведени изстрели тази нощ в Креган 29-годишна жена е била убита\", е цитиран да казва заместник полицейският началник Марк Хамилтън в публикация в Туитър, публикувана след това в същата социална мрежа от северноирландската полиция. \"Разглеждаме това като терористичен инцидент и сме започнали разследване за предумишлено убийство\", допълва той. Снощи в района на Креган са хвърляни коктейли \"Молотов\", предаде британската агенция Прес асосиейшън. Прес асосиейшън разпространи снимки на изгорели автомобили и тежко въоръжени полицаи близо до мястото на нападението. Тези размирици в Лондондери се случват точно преди великденския уикенд, когато републиканските дисиденти традиционно отбелязват годишнината от Великденското въстание през 1916 г., отбелязва ДПА. В изявление Мишел О'Нийл, заместник-лидер на ирландската републиканска партия \"Шин фейн\", заклейми отговорните за убийството с думите, че това е нападение срещу цялото общество. \"Първите ми мисли, моите и на партията ми са със семейството на убитата жена. Това е безсмислена загуба на живот\", каза О'Нийл. \"Убийството на тази млада жена е човешка трагедия за семейството й, но е и атака срещу всички хора от нашето общество, атака срещу мирния ни процес и атака срещу Споразумението от Разпети петък\", добави тя. О'Нийл имаше предвид мирното споразумение между британското и ирландското правителство от 1998 г. По информация на вестник \"Дейли телеграф\" убийството е станало именно при безредици в навечерието на годишнината от Великденското въстание от 1916 г. в Дъблин под лозунги за независимост от Великобритания. Неизвестни с маски хвърляли бутилки със запалителна смес и пиратки по полицейски автомобили. Един автомобил и фургон били опожарени, след което полицията отцепила района на произшествието. По-късно стана ясно, че убитата жена е главният редактор на Mediagazer (САЩ) Лира Маккей. Според местната полиция, цитирана от британски медии и \"Евронюз\" отговорността за случилото се може да е на Ирландската републиканска армия – ИРА. Полицията счита това за терористичен акт, извършен от жестоки дисиденти-републиканци. Според нашата оценка Новата ИРА най-вероятно стои зад инцидента\", коментира говорителят на полицията Марк Хамилтън. Самоличността на журналиста се потвърждава и от публикация на Mediagazer в Twitter, като се отбелязва, че Маккей е автор на материали за регионалния конфликт в Ълстър и бойците от ИРА.", "date": "2019.04.19", "title": "Жена беше убита при безредици в Северна Ирландия"}
{"url": "https://www.monitor.bg:443/bg/a/view/kyso-syedinenie-prichina-za-vsichki-neshtastija-za-notr-dam-162971", "text": "Късо съединение е най-вероятната причина за големия пожар в катедралата Нотр Дам, твърдят източници от френската съдебна полиция, цитирани от АП. Следователите все още не са започнали огледите в самата катедрала, което е ключово, за да се установи конкретната причина за пожара. Архитектурният паметник все още се укрепва, за да се поддържат някои части от конструкцията. Покривът на Нотр Дам се срина при пожара, което допълнително затруднява възстановяването на храма. Макар да изглежда финансово обезпечено, реконстриурането на катедралата вероятно ще отнеме дълго време. Френският президент Еманюел Макрон постави за цел тя да бъде възстановена в рамките на 5 години, но според експерти реконструкцията може да продължи с десетилетия. Катедралата е един от символите на Париж и емблематичен пример за готическо изкуство. Тя вече беше в процес на реконструкция, когато избухна пожарът. Тазгодишният Велики четвъртък бе малко по-особен в църквата Сен Сюлпис в Париж, която прие хора на Нотр Дам, потърсил там \"убежище\" след пожара, предаде АФП. По време на месата млада певица се разплака, защото не успя да сдържи емоциите си. За пръв път от векове хорът на Нотр Дам - формация, създадена при построяването на катедралата през 12-и век, пя извън пределите й по време на Страстната седмица. Към края на месата снощи най-младите участници в хора, които са на възраст между 9 и 18 години, получиха бурни овации от над 2200 поклонници, събрали се в Сен Сюлпис - най-голямата църква в Париж. Междувременно парижките власти забраниха акциите на протестното движение на \"жълтите жилетки\" на остров Сите в района на катедралата Парижката Света Богородица в събота. Това съобщи префектурата на столичната полиция в Туитър. \"След пожара в катедралата Парижката Света Богородица префектурата на полицията в Париж издаде указ, с който се обособява периметър за сигурност, предполагащ забрана на движението на хора и транспортни средства\", се казва в съобщението. В периметъра за сигурност влизат крайбрежните улици \"Марш ньоф\", \"Аршевеш\", \"О фльор\", както и мостовете \"Нотр Дам\", \"Сен Мишел\" и \"Аркол\". Както заяви префектурата на полицията, решението е взето \"от съображения за сигурност\" във връзка с пожара в катедралата преди няколко дни. Освен на остров Сите, демонстрациите на \"жълтите жилетки\" в събота са забранени и на \"Шанз Елизе\", както и в района на резиденцията на френския лидер - Елисейския дворец.", "date": "2019.04.19", "title": "Стана известна причината за пожара в Нотр Дам"}
{"url": "https://www.monitor.bg:443/bg/a/view/dron-tyrsi-i-otkriva-izcheznali-hora-162974", "text": "Дроновете могат да извършват много дейности, от пръскане на насаждения до изучаването на дивата природа. Швейцарската организация за спасяване от въздуха Rega представи дрон, който е способен автономно да търси и открива изчезнали хора. Специално разработени алгоритми анализират данните, постъпващи от различните камери на дрона и идентифицират възможно забелязаните хора, след което всички обещаващи резултати се предават до оператори в базата. Дрона може да лети и при лоша видимост, което понякога може да пречка спасителните вертолети. Дронът използва перка с три роторни лопатки с диаметър малко повече от 2 метра и е проектиран да лети на височина от 80-100 метра. Използвайки технология за спътникова навигация, дрона може автономно да покрие предварително определена област. Разполага още със системи против сблъсък, за избягване на електропроводи и други летателни апарати. Въпреки че е снабден с авариен парашут, дрона няма да бъде използван над летища или силно населени райони, за да се сведе рискът за хората под него до минимум. Засега, безпилотния дрон на Рега не може да помогне или да достави лекарства на нуждаещи се хора. Вместо това, е предназначен да работи заедно с спасителния екип и да подпомага вече действащите спасителни вертолети. Дрона вече е преминал година и половина изпитания и трябва да бъде готов да поеме самостоятелни мисии през 2020 г., казва Rega. Организацията е провела 160 операции по търсене от въздуха на изчезнали хора през 2018 г., като новият безпилотен дрон трябва да направи коренна промяна при откриването на хора и спасяването на живот.  ", "date": "2019.04.19", "title": "Дрон търси и открива изчезнали хора"}
{"url": "https://www.monitor.bg:443/bg/a/view/v-svoge-nedovolni-ot-remonta-sled-katastrofata-s-avtobusa-162959", "text": "Жители на Своге са недоволни от ремонта на пътния участък, на който при катастрофа загинаха 20 души. Според тях новата мантинела не е сложена добре и е много опасна за пешеходците, съобщи Нова ТВ. Хората твърдят, че не по целия път е сменен горният слой на настилката. А според прокуратурата именно некачественият асфалт е една от причините за трагичния инцидент от преди осем месеца.  В четвъртък прокуратурата привлече като обвиняеми още 7 души по случая. Първоначално с обвинение се сдоби само шофьорът на автобуса.  „Нашите протести не бяха за оставки. Ремонтите, които бяха направени, не са качествени. Пешеходните тротоари нямат изход. Опасно е. Бяха обещали, че ще направят пасарелки, липсват пешеходни пътеки и то на места, където минават деца”,заяви протестиращата Камелия Димчева. Тя допълни, че след инцидента ограничението в района е променено на 30 км/ч. Недоволните казаха още, че не е сменена настилката на целия участък. „Те ремонтираха само 800 м. Има още какво да се желае и да се постигне. Трябва да се вземат мерки преди да е станал следващ инцидент”, категорични са протестиращите. „На работната среща поставихме въпроса за мантинелата. Не мога да кажа защо е направено така, че да се налага прескачане. Наистина е опасно, защото хората се движат по платното. Тези недомислици трябва да се оправят час по-скоро”, заяви зам.-кметът на община Своге Валентин Михайлов. Председателят на Научно-техническите съюзи в транспорта Ясен Ишев коментира, че водачите не спазват ограничението в участъка. „Вина за състоянието на този участък има изпълнителят на проекта, изпълнителят на надзора и тн. По веригата има пропуски в работата”, каза още Ишев.  По думите му повече не трябва да се допускат грешки в ремонтите на пътните участъци.  Според пътният експерт Иван Стателов подменената пътна настилка вероятно не е направена по най-новите и съвременни разбирания за асфалтополагане.", "date": "2019.04.19", "title": "В Своге недоволни от ремонта след катастрофата с автобуса "}
{"url": "https://www.monitor.bg:443/bg/a/view/goljam-pojar-v-ruse-izdirvat-tjaloto-na-myj-snimki-162964", "text": "Пожар избухна тази нощ в дома на семейство клошари на ул. „Свищов“ 1 в Русе. Заради натрупаните отпадъци в двора и в къщата гасенето бе затруднено и продължи над седем часа, а екипите още не са издирили съпруга, за когото се предполага, че е загинал под отломките на срутилия се покрив. Сигналът е подаден към полунощ. От горящата къща е излязла съпругата Николина В., но мъжът й Пламен П. останал, за да се опита сам да потуши огъня, тръгнал най-вероятно от печка за твърдо гориво. Никой от притеклите се на помощ съседи не го е видял да излиза навън. Четири пожарни екипа са се борили цяла нощ с пламъците, а сутринта още не можеха да влязат в къщата заради камарите тлеещи отпадъци в нея. Пожарът е локализиран и не е засегнал съседните имоти. „От години подаваме сигнали до общината, до прокуратурата, че не може повече да се живее така. Тези хора обитават къщата над десетилетие, не изхвърлят нищо, напротив, продължават да трупат още и още боклуци. Никакъв ефект от жалбите ни“, каза съседът Мехмед. От общината са изпратени няколко камиона и два товарача, за да се разчисти дворът и къщата. „Около 200 кубика отпадъци има натрупани и трябва се изхвърлят“, каза директорът на общинската дирекция по обществен ред и сигурност Спасимир Димитров, който също бе на мястото на инцидента. Съпругата е прегледана от екип на Спешна помощ и е установено, че не е пострадала. Къщата се води на нейно име.", "date": "2019.04.19", "title": "Горя дом на клошари, с часове  издирват мъж под отломките (ОБНОВЕНА)"}
{"url": "https://www.monitor.bg:443/bg/a/view/parlamentyt-reshava-okonchatelno-za-formulata-za-pensiite-162958", "text": "Народното събрание ще гласува окончателни промени в Кодекса за социално осигуряване на второ четене, с които ще разреши на новите пенсионери да включват в изчисляването на пенсията си дохода за трите най-благоприятни години преди 1997 г. Това предвижда проектопрограмата за работа на Народното събрание. Законопроектът е внесен от ПГ на ГЕРБ и бе приет единодушно от депутатите на първо четeне. В сега действащото законодателство в осигурителния доход, от който се изчисляват новите пенсии за трудова дейност, не се включва периодът от три последователни, избрани от лицето години от последните 15 години осигурителен стаж до 1 януари 1997 г., както и осигурителният доход в периода 1 януари 1997 до 31 декември 1999 г. С внесените изменения се дава възможност на лицата при подаване на заявление за отпускане на пенсия след 31 декември 2018 г. да изберат размера на пенсията им да бъде определен с индивидуален коефициент, изчислен по стария ред. Това означава, че ще могат да включат дохода за трите най-благоприятни години преди 1997 г. и на целия доход от 1 януари 1997 г. до пенсионирането им.  Парламентът ще разгледа на второ четене и предложенията на ГЕРБ и „Обединени патриоти“ за промени в Закона за социално подпомагане. ГЕРБ предлага да се включат разпоредби, с които да се регламентира, че месечните помощи, които понастоящем се изплащат, както и месечните целеви помощи за заплащане на наем на общинско жилище ще се отпускат след редовно посещаване на детето в група за задължително предучилищно образование или в училище. От ГЕРБ мотивират предложението си с обвързване между социалното подпомагане и задължението за редовно участие на децата в образователния процес. „Обединени патриоти“ искат получаването на месечни социални помощи да се обвързва с полагането на общественополезен труд, участието в програми за ограмотяване и повишаване на квалификацията или спазване на мерки за въздействие и възпитание. Патриотите дават и дефиниция на понятието недобросъвестно получени средства от социални помощи. Това е налице, когато за получаването им не са изпълнени или са нарушени изискванията на закона или други норми, включително, когато получателят притежава имущество, което не съответства на заявените от него доходи.", "date": "2019.04.19", "title": "Парламентът решава окончателно за формулата за пенсиите "}
{"url": "https://www.monitor.bg:443/bg/a/view/sedmo-pokolenie-na-naj-jelanija-bavarski-sedan-162953", "text": "Вече над 40 години BMW 3-та серия е един от най-важните модели за компанията и най-желаният от почитателите на марката в целия свят. С продадени над 15 милиона екземпляра по свята в досегашните шест поколения на BMW Серия 3, моделът се е превърнал в символ на радостта от шофирането в луксозния D-сегмент. Със своя динамичен дизайн, пъргава управляемост, образцовата ефективност и иновативното оборудване, Серия 3 е олицетворение на типичните качества за автомобилите BMW, което го превръща в най-пълна степен в ядрото и сърцето на баварската марка. Новото поколение на BMW Серия 3 дебютира през миналата есен в Париж и се насочва към спортните традиции на моделното семейство, които се подчертават и от множеството успехи на пистата. Седмото поколение на BMW Серия 3 поставя нови стандарти по отношение на динамиката на управлението, качеството и иновациите в своя сегмент. Новият модел се произвежда на три континента - в завода на BMW в Мюнхен, в управлявания от съвместната компания BMW Brilliance Automotive завод в Китай, както и в новопостроения завод на BMW в Сан Луис Потоси, Мексико. Безспорно определяща заслуга за успеха на BMW Серия 3 през годините има неговия спортно-елегантен дизайн. Още от второто поколение E30, през междинните Е36, Е46 и Е90, до последния модел F30, BMW Серия 3 винаги е изглеждало по-спортно на фона на конкурентите си и привлича вниманието със стилните си форми. Новото поколение G20 не прави изключение и повече от всякога подчертава своя модерен и динамичен характер с прецизните си линии и изразително моделираните повърхности. Новият седан BMW Серия 3 е пораснал в сравнение с предишния модел на дължина с 85 мм до 4709 мм, на широчина е набъбнал с 16 мм до 1827 мм, а височината от 1442 мм е почти запазена. Междуосието е удължено с 41 мм до 2851 мм, а предната и задната следи са увеличени съответно с 43 и с 21 мм, което е повлияло благоприятно върху увереното и пъргаво поведение на пътя. Серийното оборудване включва изцяло LED фарове, а като опция се предлагат LED фарове с разширен обхват и адаптивни LED фарове с лазерни светлини, които не заслепяват дългите светлини с обсег от около 530 метра. Динамичният профил се доминира от двете характерни линии и извития контур на праговете. Задната част на рамките на страничните прозорци с познатата извивка на Хофмайстер за пръв път е интегрирана в задната колона. В интериора на новото BMW Серия 3 виждаме ново оформление на повърхностите, което подчертава просторния салон в комбинация с ориентацията на кокпита към водача, така че той да може да се концентрира върху случващото се на пътя. Новата комбинация от индикатори се състои от контролен дисплей, висока средна конзола и модерно арматурно табло, което осигурява простор и спортна атмосфера. Уредите за управление са концентрирани в няколко функционални полета. В центъра на арматурното табло в блок са оформени индикаторите и бутоните за управлението на климатичната инсталация и дюзите на вентилацията. За управление на светлинните функции служи поле от бутони до серийния спортен кожен волан. Бутонът за старт и стоп на двигателя вече е разположен върху новата средна конзола, където освен новия селектор на трансмисията се намират и контролерът на системата iDrive, бутоните на контрола на шофирането и на електромеханичната паркинг спирачка. За просторния интериор допринася увеличеното пространство за раменете и лактите на предните места, както и допълнителното място за краката и повишеният комфорт на седене, качване и слизане на задните места. Обемът на багажника е 480 литра, а ако имате нужда от повече товарно пространство, облегалката на задната седалка се разделя и сгъва в съотношение 40:20:40. Като опция се предлага автоматично отваряне и затваряне на капака на багажника, както и теглич с електрозадвижване. Опционалният комфортен достъп с нови сензори за автоматично отключване и заключване на вратите включва и безконтактно отваряне и затваряне на багажника. Оборудването на новото BMW Серия 3 допринася за луксозната атмосфера в салона, благодарение на множество висококачествени и иновативни допълнителни опции, сред които са нов спортен волан, различни видове кожена тапицерия, тризонов автоматичен климатик, стационарно отопление и безжично зареждане на смартфон. Опционалният стъклен покрив удължава със 100 мм прозрачната площ. Музикалната система Harman Kardon Surround Sound допринася за максимална наслада от звука. Новият седан BMW Серия 3 първоначално се предлага с избор между пет мощни и ефективни двигателя. Гамата включва два модела с 4-цилиндрови бензинови мотора с турбокомпресор - BMW 320i със 184 к.с. и 330i с 258 к.с. Определено по-мощният 2,0-литров бензинов двигател е чудесен избор за новата Серия 3. При тестваното BMW 330i спринтът от място до 100 км/ч отнема едва 5,8 секунди. Максималният въртящ момент от 400 Нм е на разположение още от 1550 чак до 4400 об/мин, благодарение на което моторът тегли седана пъргаво и уверено още с потеглянето. Засега моделът 330i е само със задно предаване, което засилва удоволствието от шофирането по пътища със завои, а 8-степенната автоматична трансмисия Steptronic превключва предавките по-бързо от мисълта на водача. При рязко ускорение трансмисията сваля от осма на трета предавка и изстрелва колата напред като катапулт. В режим Sport гърленият звук от ауспусите се изостря и радва слуха. Първоначално в гамата има два модела с 4-цилиндрови турбодизелови двигателя – BMW 318d със 150 к.с. и 320d със 190 к.с. Най-мощно засега е BMW 330d, задвижвано от 6-цилиндров редови турбодизелов двигател с 265 к.с. При старта на продажбите се предлага и интелигентното задвижване на четирите колела при BMW 320d xDrive. Всички модели отговарят на нормата за вредни емисии Euro 6d-TEMP. За безопасно изпробване на възможностите на новото BMW Серия 3 пътищата от националната мрежа винаги крият риск за опасност от произшествие. Затова най-добре можете да достигнете лимита на състезателна писта. Най-голямата писта у нас - „Дракон”, край Пловдивското село Калояново, за пореден път се превърна в трасе за изпробване на пътното поведение на новия модел. Под командите и наблюдението на опитните инструктори от BMW, новата „тройка” беше подложена на всякакви изпитания. При това трасето беше доста мокро, поради завалелия проливен дъжд. Благодарение на комбинацията от адаптивното окачване с амортисьори с електронно управление, спортния диференциал и променливото спортно кормилно управление, новата Серия 3 се управлява още по-директно и прецизно при завиване. Напълно променливият блокаж с електронно управление на задния диференциал осигурява значително повишаване на сцеплението, пъргавината, стабилността и динамиката в завоите. Новото BMW 330i намалява скоростта мигновено със спортната спирачна система с 4-бутални апарати на предната ос, лакирани в син цвят и носещи логото М. Ниският център на тежестта и балансираното разпределение на теглото между осите в съотношение 50:50, както и повишената здравина към усукване на каросерията, дават възможност колата да се управлява като спортен модел на пистата, без да има сериозни наклонявания и тласъци в завоите. При модела BMW 330i лесно се постига контролиран дрифт, който обаче не трябва да се прави другаде, освен на пистата. Въпреки динамичния си характер, новото BMW Серия 3 вози приятно комфортно, благодарение на окачването с адаптивни амортисьори. Тяхното действие се променя безстепенно и прогресивно в зависимост от съответния ход на окачването, като по този начин осигурява осезаемо успокояване на движенията при гасене на колебанията но неравни пътни настилки и при динамично шофиране по завои.", "date": "2019.04.19", "title": "Седмо поколение на най-желания баварски седан"}
{"url": "https://www.monitor.bg:443/bg/a/view/prebiha-jestoko-dvama-mladeji-na-parking-v-burgas-162957", "text": "Младежи са жестоко пребити посред бял ден на паркинг в бургаския квартал „Крайморие”. Побоят става между две компании, които не се познават, съобщи бТВ. Задържани са три лица за 72 часа. Двама млади мъже – Янко и Радул, са откарани по спешност обезобразени в бургаската болница. „Двете момчета са зверски пребити, момичето е бито – с натъртена ръка, оскубана коса. Двете момчета са бити с бокс”, каза Галя Радулова, майка на Радул. Младежите излизат от заведение, тръгват към колата си към паркинга и са настигнати и пребити от бой. На мястото няма охранителни камери, затова разследването се затруднява. \"Ние получаваме сигнала, нашите служители пристигат на място, извършителите ги няма, но имаме описание на автомобила. Подават съответно до патрулите и в Четвърто в „Меден рудник” други наши служители спират въпросния автомобил с извършителите”, обясни главен комисар Калоян Калоянов, директор ОД МВР – Бургас. Задържаните са криминално проявени. Образувано е досъдебно производство за хулиганство. Случаят е предаден на прокуратурата. От полицията са категорични, че според събраните доказателства двете компании не са се познавали. От болницата посочиха, че младежите са с мекотъканни контузии по лицата и с данни за мозъчно сътресение. „Предстои им няколко дни лечение и ще бъдат изписани”, отбеляза д-р Николай Недев, началник Отделение по неврохирургия в УМБАЛ – Бургас. Тепърва медицинска експертиза ще установява с какво точно са нанесени ударите по лицата на младежите.", "date": "2019.04.19", "title": "Пребиха жестоко двама младежи на паркинг в Бургас "}
{"url": "https://www.monitor.bg:443/bg/a/view/okonchatelno-izbirame-do-2023-koja-formula-ni-dava-po-visoka-pensija-162961", "text": "До януари 2023 година новите пенсионери ще могат да избират по коя формула да се изчислява индивидуалният им коефициент, за да получат по-висока пенсия. Това стана възможно с промените в в Кодекса за социално осигуряване, които депутатите гласуваха на второ четене. Поправките бяха внесени от ГЕРБ и бяха одобрени единодушно със 102 гласа „за“, без нито един против или въздържал се. Новите пенсионери, които желаят изчисляване на пенсията по старите правила, ще попълват специален раздел от формуляра за пенсиониране, в който ще посочват това свое желание, а НОИ ще изчислява пенсията и по двата варианта и ще отпуска по-благоприятния за човека размер на пенсията. Според приетите текстове хората, които вече са подали заявления след 31 декември 2018-а, ще имат срок от 6 месеца след влизането в сила на поправките, за да поискат ново преизчисление. В тези случаи новият размер се отпуска от същата начална дата. Новата формула залага за база годините след 2000 г. Старата пък включва и трите “златни години” отпреди 1997 г., както и тези между 1997 и 1999 година. За да могат да се пенсионират по старите правила обаче хората трябва да представят документи за брутното трудово възнаграждение или доход. Ако не могат те ще се пенсионират автоматично по новите правила. Целта е да не се създава напрежение в хората, които ще се пенсионират след 31 декември 2018 г. Светлана Ангелова от ГЕРБ, която е един от вносителите, поясни, че с тези предложения се осигурява справедливост и защита. увери тя. На свой ред Хасан Адемов от ДПС, който оглавява и социалната комисия в НС, заяви, че с тази поправка се тушира напрежението създадено след Нова година във връзка с новия коефициент, в който влизат годините след 2000 г. \"Така никой няма да бъде ощетен\", каза той.", "date": "2019.04.19", "title": "Окончателно: Избираме формулата за пенсия до 2023 г. "}
{"url": "https://www.monitor.bg:443/bg/a/view/djejsyn-momoa-smeni-vizijata-video-162943", "text": "Актьорът Джейсън Момоа се сбогува с една от най-характерните си черти – своята брада. Това звездата от „Игра на тронове“ направи като призив за положителна промяна в борбата срещу пластмасата в океаните. „Сбогом Дрого, Аквамен, Баба! Бръсна този звяр, защото е време за промяна. Нека направим промяна за нашата планета. Нека изчистим океаните и земите. Последвайте ме в това приключение. Без пластмаса“, написа актьорът, който наскоро бе обявен за най-красив мъж на 2018 година. Феновете прегърнаха топло новата визия на Момоа, като повечето го намират по-младолик без брада.", "date": "2019.04.19", "title": "Джейсън Момоа смени визията (ВИДЕО)"}
{"url": "https://www.monitor.bg:443/bg/a/view/aleksandra-jekova-slaga-kraj-na-systezatelnata-si-kariera-162963", "text": "Българската федерация по ски закри с официална церемония един от най-успешните си състезателни сезони. На тържеството в \"София ивент център\" дойдоха много настоящи и бивши величия в белите спортове. Водещи бяха вицепрезидентът на БФСки Георги Бобев и най-успешната българска сноубордистка Александра Жекова, която прекратява кариерата си. 31-годишната Жекова приключва активната си състезателна дейност с три победи за Световната купа в сноубордкроса и общо 17 подиума. Тя е първата българка с медал от зимните Екстремни игри в Аспен (САЩ), където през 2012 година взе сребро в коронната си дисциплина. Жекова е и шампионка от Зимната Универсиада през 2015 година в Гранада (Испания). В Сочи 2014 тя записа най-добро представяне на олимпийски игри с пето място в сноубордкроса,а в Пьончан 2018 се нареди шеста. Състезателният сезон, който съвпадна с 95-годишнината на БФСки, мина под знака на Световната купа по ски-алпийски дисциплини за мъже в Банско, световните първенства в четирите направления, историческото представяне на Алберт Попов в алпийските слаломи за Световната купа в Кицбюел и Шладминг с класирания в топ 10, на Владимир Зографски в Световната купа по ски-скок и на Радослав Янков на Световното първенство по сноуборд, а също така и с 11-ото издание на проекта \"Научи се да караш ски\". В началото най-силно представилите се състезатели на БФСки през сезона Алберт Попов (шесто място в слалома на Световна купа в алпийските ски в Шладминг), Зографски (шесто място в Световната купа по-ски скок в Рука) и Радослав Янков (седмо място на световното първенство по сноуборд) получиха специални награди от спонсорите на БФСки. Генералният секретар на БОК Белчо Горанов награди със специално отличие на комитета Алберт Попов за пробив в световния спорт. За отличното провеждане на Световната купа в Банско, която бе най-голямото спортно събитие в България за 2019 година, президентът на БФСКи Цеко Минев награди заместник-министъра на младежта и спорта доц. Стоян Андонов, кмета на община Банско Георги Икономов, Виктор Гичев, директор на състезанието, Мая Христоскова, изпълнителен директор на домакините от \"Юлен\". Президентът на БФСки отличи с плакети и спонсорите на Световната купа Fibank, Дженерали, А1 и Ауди. По традиция на тържеството бе отделено специално внимание и на ветераните на белите спортове, които през последния сезон са навършили кръгли годишнини. 90 г. - Борис Златарев 80 г. - Костадин Коцов и Ангел Митов 75 г. - Георги Милушев 70 г. - Александър Недялков, Георги Спасов и Методи Савчов 60 г. - Валентин Божичков, Ангел Стоянов, Лиляна Кръстева, Владимир Брейчев, Ирин Пашалиев, Румен Петров, Петър Попангелов Попангелов получи и юбилейния медал от злато и сребро направен от Fibank по повод 10 години Световна купа в Банско. За навършване на кръглите годишнини с плакети бяха отличени и трима известни български журналисти допринесли много за популяризирането на зимните спортове в България и по света - Асен Минчев (80 години), Бончук Андонов (70) и Тодор Шабански (60). 11-ото издание на проекта \"Научи се да караш ски\" на Българската федерация по ски, Министерството на младежта и спорта и Районните управления по образование помогна тази година да се обучат безплатно 2253 деца от Банско, Самоков, Смолян, Чепеларе, Плевен, Благоевград (с. Места, с. Гърмен, с. Горно Краище), София-град, София-област (Долня баня, с. Говедарци, Самоков), Кюстендил и Пловдив. За първи път имаше и обучение по ски-бягане, което се проведе в Троян. В тази връзка по време на церемонията Ваня Кастрева, началник на РУО София град връчи специалната награда на \"Научи се да караш ски\" 2019 за община Троян, която за първи път тази година успя да обучи деца и в ски бягането. Призът получи Розалина Русенова, зам.кмет на община Троян, която е в основата на осъществяването на проекта в общината. Специално внимание бе отделено и на четирима от големите български спортисти, които слагат край на активата си състезателна кариера. Това са Александра Жекова (сноуборд), Мария Киркова и Никола Чонгаров (ски-алпийски дисциплини) и Веселин Цинзов (ски бягане). Четиримата бяха отличени с плакет за принос в развитието на ски спорта от Цеко Минев, президент на БФСКи. Те получиха и специални плакети от БОК, които им връчи лично Белчо Горанов, генерален секретар на олимпийския комитет. Церемонията продължи с награждаване на  Купа \"България\": жени - Симона Скробанска, \"Юлен\"; мъже - Камен Златков, \"Мотен\" Купа \"Надежди\": девойки старша възраст - Юлия Златкова, \"Юлен\"; юноши старша възраст - Костадин Каферинов, \"Юлен\"  Купа \"Надежди\": момичета до 14 години - Бояна Радева, \"Юлен\"; момчета до 14 години - Марко Семерджиев, \"Пампорово\" Купа \"България\" (паралелните дисциплини): мъже - Радослав Янков, \"Амер Спортс\"; жени - Живка Узунова, \"Амер Спортс\" Купа \"България\" (свободен стил): мъже - Петър Гьошарков, \"Бороборд\"; жени - Михаела Варошкина, \"Бороборд\" Купа \"България\" (сноубордкрос): мъже - Петър Гьошарков, \"Бороборд\"; жени - Александра Жекова, \"Блейд\" Купа \"Надежди\" (до 13 години): момчета - Иван Иванов, \"Мотен\"; момичета - Албена Шишманова, \"Спорт Екстриим\" Купа \"Надежди\" (до 15 години): момчета - Кристиан Димитров, \"Мотен\"; момичета - Неда Пенчева, \"Бороборд\" Купа \"България\" (свободен стил ски) - Антон Йотов, \"Пампорово\" Купа \"България\" (ски крос) - Никола Чонгаров, \"А-Тийм\"  Купа \"Надежди\" (момчета до 14 години) - Мартин Маринов, \"Чамкория\" Купа \"Надежди\" (момичета до 16 години) - Анета Христева, \"Пампорово\" Купа \"България\": жени - Любомира Пехливанска, \"Паничище 2009\"; мъже - Веселин Цинзов, \"Александър Логистик\" и Мартин Пенчев, \"Узана 2007\" Купа \"Надежди\": момичета до 12 години - Никол Дишова, \"Паничище 2009\"; момчета до 12 години - Илиян Тодоров, \"Рилски скиор\"; момичета до 14 години - Гергана Джаджарова, \"Паничище 2009\"; момчета до 14 години - Георги Наумов, \"Паничище 2009\" девойки до 16 години - Симона Виденова, \"Узана 2007\"; юноши до 16 години - Марио Матиканов, \"Рилски скиор\" Купа България - Владимир Зографски, НСА Купа Надежди: юноши старша възраст - Ростислав Атанасов, \"ОуТиПи\"; юноши младша възраст - Георги Караджинов, \"ОуТиПи\"", "date": "2019.04.19", "title": "Александра Жекова слага край на състезателната си кариера"}
{"url": "https://www.monitor.bg:443/bg/a/view/puskat-novite-22-avtobusa-v-sofija-162960", "text": "Предстои ни до дни да пуснем нови 22 автобуса на природен газ. Това каза кметът на София Йорданка Фандъкова пред бТВ. „Следващата седмица предстои да започнат единичните изпитания на метровлаковете, така че да може на есен да пуснем първата отсечка от третата линия на метрото“, заяви Фандъкова. Тя посочи, че до края на месец май ще има още 60 съчленени автобуса, като предстои да дойдат и 23 нови трамвая.", "date": "2019.04.19", "title": "Пускат новите 22 автобуса в София"}
{"url": "https://www.monitor.bg:443/bg/a/view/detskijat-futbolen-turnir-danoniada-zapochva-v-pleven-utre-162962", "text": "Първите мачове от 22-рото издание на „Данониада” – единственият по рода си в България футболен турнир за деца до 12 годишна възраст, ще бъдат изиграни тази събота, 20 април, в Плевен. На градския стадион ще се срещнат отбори не само от Плевен, но и от цяла Северозападна България. Отборите, класирали се на първите две места в зоналните квалификациище продължат участието си във финалите на турнира в София. Един от тях ще има шанса да продължи в надпреварата за Международна купа “Danone nations cup“ в Барселона. Мачовете утре започват от 9:30 ч. и са с вход свободен за публика. Регионалната фаза на 22-рото издание на “Данониада” продължава до края на месец май, а домакини на срещите  са градовете: Плевен (20.04), Пловдив (11.05), Варна (18.05) и София (25.05). Заявки за участие в „Данониада” се приемат до един ден преди мачовете в съответната зона. На интернет адреса на турнира www.danoniada.bg отборите от цялата страна могат да се запишат в една от четирите зони. Право да се включат имат всички отбори, съставени от деца от 10 до 12 годишна възраст. В рамките на турнира за трета поредна година ще бъдат организирани специални образователни игри за участниците и публиката. Едната има за цел популяризирането на здравословното хранене и предоставя важна информация за хранителните навици по интересен и забавен начин в игрови формат. Другата е на тема “Събирай разделно” и е част от съвместна инициатива на “Данон - Сердика” АД и “ЕКОПАК България” (АД). С помощта на спортното предизвикателство тя разяснява на малките футболисти ползите от разделното събиране на отпадъци и им помага да разширят и затвърдят познанията си за опазване на природата. Националният турнир „Данониада” е разделен на две фази: зонална, с участието на всички записани отбори, и финал в София между първите два отбора от всяка от четирите зони. Победителят във финалната фаза ще се състезава във футболния турнир за международната купа “Danone nations cup“, която тази година ще се проведе в Барселона (Испания) – “родното място” на компанията Danone. По едно и също време ще бъдат организирани две паралелни надпревари - за отборите победители от 2018 и от 2019 година. Международният турнир “Danone nations cup“ тази година е част от празненствата по случай 100 години Danone. Компанията чрез него иска да сподели с целия свят своята визия за Една планета. Едно Здраве (One Planet. One Health).    ", "date": "2019.04.19", "title": "Детският футболен турнир “Данониада” започва в Плевен утре"}
{"url": "https://www.monitor.bg:443/bg/a/view/majkata-na-izostavenoto-bolno-dete-v-trudno-polojenie-sme-shte-hodja-pri-nego-po-2-pyti-162955", "text": "„Защо го изоставих? Защото сме в трудно положение. Мъчно ми е. Даже ми е много мъчно. Не заспивам. Аз по цяла вечер плача”. Това каза майката на изоставеното болно дете - Десислава Щерева пред Нова ТВ. 7-годишната Стоянка, която се нуждае от спешна сърдечна трансплантация, е изоставена преди около три седмици в детската кардиология на УМБАЛ „Св. Георги”. Засега майката отказва да подпише декларация детето й да отиде в приемно семейство. Иска да бъде настанено в кризисен център с постоянно лекарско наблюдение. „Тя дори да бъде настанена в институция, аз ще ходя два пъти в седмицата при нея. Няма да си изоставя детето”, казва Щерева. 27-годишната Десислава е майка на 4 деца. Мъжът с когото живее е припознал само две от тях. Семейството обитава стара барака извън регулацията на пазарджишкото село Левски. Твърди, че в къщата, в която отглежда и останалите си три деца има ток и вода, но няма необходимите битови условия, за да се грижи за болната си дъщеря. От миналата година, когато лекарите й поставили диагнозата кардиомиопатия трябвало непрекъснато да посещават болници, защото състоянието й се влошило. \"Имам още три ученици. Не мога да ги изоставя в момента сами, бащата е на работа. Не мога да ги изоставя и да отида в болницата. И трябва детето да бъде при лекари в сигурни ръце. Аз предприех това, да оставя детето. Защото аз нямам понятие, нещо като стане, не знам какво да направя. Детето ми може да си отиде в ръцете ми. Аз това няма да мога да го преживея”, каза майката на изоставеното дете - Десислава Щерева. Майката, която е безработна не крие, че другият мотив, заради който изоставила детето си е финансов. Лечението на момиченцето било твърде скъпо. „В седмицата отиват по 70 лева за лекарства, за седмица, а представете си за седмица колко ми отиват. Тя получава 350 лева пенсия. Аз за какво да ги дам - дали за храна, дали за лекарства, само за лекарствата й не стигат. Мъжът ми за месеца изкарва поне 600 лева и където има - там работи. Получавам 120 лева детски. Това са направо нищожни пари”, коментира още тя. Според кмета на селото семейството не е кандидатствало за социални помощи. „Не са работили някъде на договор. Били са на подпомагане към кметството на 4-часов работен ден. От две години нямам спомен да са на подпомагане, просто не заявяват да полагат такъв труд. Иначе сме ги подпомагали тази година се раздаваха хранителни пакети и дадохме на семейството”, заяви кметът на село Левски Славчо Мавров.  7-годишното момиченце, което е в болницата дори не е записано на училище. По думите на кмета двете по-големи деца също често отсъствали. „Миналата година и двамата родители бяха излезли в чужбина, ако се нелъжа в Португалия бяха отишли, пак сезонна работа,месец-два, но бяха оставили децата на дядо си по бащина линия”, каза още Мавров. „Аз искам да ме чуе целият свят. Искам да се намери донор за моето дете, за да може да си я прибирам. Не знам другите какво говорят и какво правят, за децата ми съм си добра майка”, допълни още тя.    ", "date": "2019.04.19", "title": "Майката на изоставеното болно дете: В трудно положение сме, ще ходя при него по 2 пъти "}
{"url": "https://www.monitor.bg:443/bg/a/view/za-po-dobra-koncentracija-v-rabotata-raztjagajte-i-nosete-kotki-162929", "text": "Въпреки че голяма част от хората мечтаят да работят в офис, още повече по-младото поколение, то заседналият начин на работа също крие рискове. Работата с компютър натоварва не само очите, но и гърба, ръцете, краката, а умът ни се натоварва от това да гледа в една точка, която излъчва вредни лъчи. Понякога това може да доведе до главоболие и световъртеж, а очите могат да започнат да се насълзяват. „Проблемът обикновено не е в самите офиси, а в нашите навици, стойката, в която прекарваме ежедневието си или неподходящия стол, на който стоим“, коментира Десислав Драгнев от българска компания за компютърни технологии и офис оборудване. По негови думи причини за тези болки често са фактори, с които лесно можем да се справим. Затова от компанията Plasico IT Superstore препоръчват следните 5 начина да улесним работата си пред компютъра. Противно на очакванията, честите почивки отварят списъка с полезни навици. „Колкото и да сме заети, специалистите съветват да си създадем навика да ставаме от стола на всеки кръгъл час и да се раздвижваме за кратко“, пишат от компанията. За тези кратки почивки можем да си налеем вода или просто да се разходим. Така целият ни гръб ще си отпочине, а заедно с това и умът ни, който ще се освежи. На следващо място е разтягането. което води до комфорт и възможност за по-добра концентрация. Понякога по-лесните решения като ергономичен стол също вършат работа. „Освен до повече комфорт, това ще доведе и до по-висока продуктивност и по-малко стрес за целия екип. Според кинезитерапевтите, ергономичните столове са и мощно оръжие в борбата с хроничните болки и важно средство за тяхната превенция“, коментира Драгнев. Правилната настройка на стола също е от особено значение. Той трябва да бъде с височина, при която гърбът е плътно опрян на облегалката на стола, а краката на човека стъпват нормално на пода. По-необичаен метод са... домашните любимци. Все повече компании в Европа и САЩ взимат решение да отглеждат куче, котка или друг домашен любимец в офиса. Макар и да звучи прекалено екзотично, това всъщност има изключително полезен ефект върху здравето и концентрацията, а в крайна сметка – и върху работоспособността на екипите.", "date": "2019.04.19", "title": "За по-добра концентрация в работата: Разтягайте се и носете котки"}
{"url": "https://www.monitor.bg:443/bg/a/view/likyt-na-kristian-kostov-grejna-vyrhu-igrachki-v-kitaj-162946", "text": "Да направят изненада на любимеца си, като му подарят специално изработени играчки, вдъхновени от неговия лик – така феновете на Кристиан Костов го изпратиха от Пекин преди дни. Трогателен подарък, представляващ две фигурки, копиращи визията му по време на участието му в китайското риалити Singer 2019, изпълнителят на Beautiful Mess получи на летище в азиатската столица. Не е ясно дали интересните на заклет почитател на Кристиан. Според последователите му в социалните мрежи обаче авторът на фигурките е момиче с профил в Инстаграм, посветен на любовта й към отличника от X Factor. Това е поредно признание за Костов в Китай, където макар и да не достигна до финала на Singer 2019, няколко негови изпълнения от шоуто се наредиха сред най-оборотните в най-голямата стрийминг платформа там QQ Music. Близо милион фенове пък отпразнуваха заедно с него 19-ия му рожден ден, когато той направи и първия си голям концерт в Пекин. Момчето-чудо, което класира България на рекордното второ място на „Евровизия“, също не спира да Именно там първо бе наличен краткосвирещият му албум Prologue, в който място намери и дует с местната звезда Тифа Чен. Тази седмица пък Костов пусна и видеоклип към песента си Get It. В нея той откровено говори за депресията и паник атаките, в чийто капан попадна през последните години. Въпреки че видеото е публикувано вече онлайн, до късно следобед в четвъртък то все още не беше достъпно на българска територия.", "date": "2019.04.19", "title": "Ликът на Кристиан Костов грейна върху играчки в Китай"}
{"url": "https://www.monitor.bg:443/bg/a/view/bogomil-nikolov-prodavat-ni-kozunaci-s-palma-i-surovatka-162944", "text": "Онлайн платформи препродават билети за концерти и надуват цените двойно, казва в интервю за \"Монитор\" изпълнителният директор на Асоциация „Активни потребители“ - Нека уточним, че това проучване от миналата година, но нещата не са се променили и е валидно и сега. Всичко тръгва от свободния избор на потребителите. Разбира се, те имат правото да изберат какво да купят от пазара. Там се предлагат и традиционни продукти, но и промишлено произведени. Обикновено разликата между тях е много голяма. Промишлените козунаци често имат срок на годност дори по три месеца. Изобилстват с най-различни добавки и съставки, които не са характерни за традиционната рецепта. Мога да дам пример с натриев стеароил-2-лактилат, ензими, калциеви фосфати, серен диоксид, подсладители т.н. Хората някак си не обръщат внимание на тези съставки и се ориентират по ниската цена. В контекста на празника си мисля обаче, че по-разумният избор е вниманието ни да се насочи приоритетно към кварталните пекарни, от където можем да си закупим пресен козунак. Основните отличителни черти са краткият срок на годност от четири дни, докато при другите е дори месеци. Качественият козунак също така няма подобрители, цепи се на конци при разчупване, има жълтеникав, но не ярко жълт цвят. Миналата година изследвахме за наличие и на синтетични оцветители. За щастие нямаше. Бих казал, че сега отново се влагат такива, но са с по-естествени съставки. - Компенсират липсата на яйца. Но пък за сметка на това цветът става прекалено ярък. Най-често се използват яйца на прах и с тези оцветители ефектът се засилва. За нас това не е по-добро за потребителя. Не смятам, че трябва да има законови забрани, по-скоро надеждата ми е в създаването на ориентири за качество-дали ще бъде под формата на някакъв знак или пък по-честа възможност за сравнителни изпитвания, това са работещи практики в много страни. Според мен те помагат на потребителите да направят по-информиран избор. В крайна сметка човек сам достига до убеждението, че е по-добре да избере по-високата цена, която обаче ще ни донесе по-добро качество. Трябва да има надежден механизъм за открояване на качеството.  - Ние изследвахме 16 марки козунаци, закупени от различни търговски вериги. Повечето бяха приготвени не с яйца, а с яйчен меланж. В една от марките пък липсваше дори яйчен прах. Производителите пестят от съставките, защото яйцата са скъпата част в козунака. Особено смущаващо е добавянето на суроватка. Това е заместване на млякото с един по-същество отпадъчен продукт, притежаващ свойства много различни от оригинала. Общо взето проучването показа, че усреднено във всяка марка са вложени две нетрадиционни съставки – между 1 и 3 за всеки продукт. Това са сух глутен, яйчен меланж, суроватка и палмова мазнина. - Така е, изкуствените могат да доведат до това. Ние лично не сме изследвали боите, те са достатъчно тествани в световен мащаб. Някои са критикувани. Има една особеност-като цяло всички са разрешени, но искаме да дадем отговор на въпроса дали всичко разрешено е добро за здравето. Цигарите и алкохолът също са разрешени, но доколко са полезни за нас? Голяма част от добавките не са полезни. - Не, не сме търсили алергени, защото сами по себе си яйцата също са алерген. А и те са известни. Според мен, хората с такива проблеми, се ориентират и знаят какво им е позволено. Що се отнася до оцветителите, проблемът е най-остър при безалкохолните напитки и детските продукти от рода на близалки, бонбони. Там трябва да сме по-внимателни. Но специално при козунаците, не бива да се водим от цвета. Ако са ярко жълти, не бива да възприемаме това като нещо положително. То не е сигнал за добро качество, а обратното.  - В практиката ни сме стигнали до заключението, че най-големите рискове са свързани с подписването на договори за дългосрочно обвързване. Обикновено покрай празниците има рекламни кампании, пускат се различни промоции-за кредити, финансови продукти, телекомуникационни услуги. Трябва да сме по-внимателни, защото тогава човек няма много време и не четем внимателно с какво се ангажираме. - Разбира се, има продажби на месо на открито. Но ние сами си причиняваме това, защото знаем, че не е редно, но продължаваме да го правим. - Маркировката не може да бъде панацея, защото може да се злоупотребява. По-скоро тя трябва да е ориентир на контролните органи при разкриване на злоупотреби. - За подвеждащи оферти почивен ден няма. Те са по всяко време, разликата е, че по празници хората внимават най-малко и са податливи на такива заблуди. Бързаме да не изпуснем намалението, но ако на следващия ден отворите сайта на компанията, ще видите, че същият трик се повтаря. - Най-честата практика е да пускат стари снимки на хотела си, когато е бил ремонтиран. Но това не е нова практика. Когато говорим за пакетни продукти, проблемите са доста по-малко. Днешните проблеми са свързани с онлайн платформите-има както добри оферти, така и обратното. Трябва да внимаваме много. Нека да следваме правилото, че ако нещо звучи прекалено изкушаващо, най-вероятно не е истина. - В момента много популярни в цял свят станаха платформи за препродажба на билети. Това е голям проблем и в момента тече бурен дебат в Европа. Схемата е следната-след като се обяви дата за концерт на голяма звезда, платформата, с помощта на разработен софтуер, ги изкупува още на първия ден. След това ги препродават на двойно по-високи цени и феновете са принудени да се бръкнат дълбоко в джоба, защото нямат друг избор. Надяваме се да се забранят тези практики. Ние също сме засегнати от проблема. Друг актуален проблем е т.нар. „no-show“ клауза. Това е практика при двупосочните билети, при която не може да използваш полета само в едната посока. Това е несправедливо и в момента тече кампания за забрана на това. - Не, не съм оптимист. Много е трудно установяването на различие. Повече вярваме в националния контрол, в системата за надзор на пазара. Тя трябва да респектира така, че производителите да не правят разлика между контрола отделните държави. Те знаят, че в Източна Европа той не е толкова стриктен. Богомил Николов е доктор по икономика от УНСС и магистър по политология и стопанско управление от СУ „Св. Климент Охридски“ и университета „Еразмус“ в Ротердам Изпълнителен директор на Българската национална асоциация „Активни потребители“ от 1999 година насам Член е на Икономическия и социален съвет и Европейския икономически и социален комитет", "date": "2019.04.19", "title": "Богомил Николов:  Продават ни козунаци с палма и суроватка"}
{"url": "https://www.monitor.bg:443/bg/a/view/chrysaor-kupuva-aktivi-na-conoco-v-severno-more-za-2-7-mlrd-162956", "text": "ConocoPhillips се договори да продаде две свои дъщерни компании, регистрирани във Великобритания на Chrysaor E&P за 2,675 долара, съобщиха от американската корпорация. Двете подразделения са непреки притежатели на проекти за разработка и добив на въглеводороди в Северно море. Conoco запазва своя търговски бизнес в Лондон и дела си от 40,25% в петролния терминал Teesside. През миналата година добиваните количества от продаваните активи е възлизала на 72 хил. барела на ден нефтен еквивалент. Сделката, която подлежи на одобрение от антимополните власти на Острова се планира да бъде закрита през второто полугодие. Chrysaor, която е част от EIG Global Partners, в последните години стана голям играч в Северно море, придобивайки доста активи. Американската ConocoPhillips е основана през 1917 г. Централата й е в Хюстън, щата Тексас. Чистата й печалба за миналата година е била 6,257 млрд. долара.", "date": "2019.04.19", "title": "Chrysaor купува активи на Conoco в Северно море за $2,7 млрд."}
{"url": "https://www.monitor.bg:443/bg/a/view/slynce-i-19-gradusa-dnes-162954", "text": "Днес преди обяд над по-голямата част от страната облачността ще е променлива, често намаляваща до слънчево време. След обяд, главно в Източна България и планинските райони, ще се развива купеста и купесто-дъждовна облачност и ще има краткотрайни валежи. Ще духа слаб до умерен вятър от север-северозапад. Максималните температури ще са между 14° и 19°. Атмосферното налягане е по-високо от средното за месеца, в следобедните часове слабо ще се понижи. Това съобщи дежурният синоптик Боряна Маркова от Националния институт по метеорология и хидрология (НИМХ) за „Фокус”. Над Черноморието облачността ще е променлива и главно в следобедните часове ще има краткотрайни, на места интензивни, валежи от дъжд. Ще духа до умерен вятър от север-североизток, който привечер ще се ориентира от изток и ще отслабне. Максималните температури ще са между 11° и 14°.   Над планините облачността ще е променлива и на места в главно в следобедните часове ще превали дъжд, над 1800-2000 метра – сняг. Ще духа умерен, по високите и открити части и временно силен вятър от север-северозапад. Максималната температура на 1200 метра ще е около 7°, на 2000 метра – около 1°.", "date": "2019.04.19", "title": "Слънце и 19 градуса днес "}
