{"url": "https://www.monitor.bg:443/bg/a/view/16-436-dni-plateno-majchinstvo-za-tretoto-dete-185928", "text": "Юху, тук ли сте? Ето ме и мен – Лудото майче. Онази, дето свекървата й снесе като кукувица в гнездото едно трето дете, допълнително. Помните ме, нали? Нахална съм като конска муха, но ще ви досадя пак. Малко ме е грижа, че ме вземате за върла селянка. Знам си гражданските права и стриктно си ги съблюдавам. Днес съм в ролята на синдикален самодеец или самодеен синдикалист и имам претенции за платеното майчинство. Мисля, че е крайно неблагоразумно, нечестно и даже престъпно нехайно да ми се полагат някакви си там 410 дни, които опуках като стой та гледай. Толкова съм ангажирана, че не видях как мина времето. И сега какво? Да се връщам на работа? Не сте познали. Екстра съм си в ролята на платена майка. Симулирам, че върша нещо, не се отчитам пред никого, а и ми трябва време да съм в час с клюките, не върви да се разсейвам със служебни задължения. Мислих, мислих и го измислих. Както вече ви споделих, грижа се за един гащатник – на 45+. Нервичките ми къса. Обгрижвам го, обслужвам го, дундуркам го, поучавам го, край няма. Нали не съм го раждала аз - той ми е най-голямото предизвикателство в живота. Наскоро го научих синковеца майчин да не си бърше мазните ръчици в панталона, да не се секне шумно и да не киха като състезателен кон, а малко по-деликатно и в шепа. Боря се още с връзките на обувките. Неспасяем случай е. Май ще се принудим да минем окончателно на галоши. Обмислям и вариант с дрехи за еднократна употреба, за да си улесня живота. Работата ми на платена майка е твърде ангажираща и отговорна, за да хабя време и ресурси. Както ви казах, онази фльорца – свеки, чумата да я тръшне, нищо не е направила по въпроса с възпитанието на маминото си синче. Прехвърли ми го на мен с всички тежести и отговорности. Понякога си мисля, че по-добре да си бях стояла стара мома. Щях да съм първа у село, всички момци мен щяха да гледат, но майка ми настоя - жени се вече, че ти минава срока на годност. И аз се бухнах в тенджерата с двата крака. Но край, стига! Изтрезнях и рязко поумнях тия дни. Затова настоявам за компенсации. Сега и веднага. Смятах, смятах... 16 436 дни платено майчинство за \"третото дете\" - на свекървата, ме устройват напълно. Искам ги със задна дата, със съответните лихви, разбира се. Обмислям да одрусам държавата и с някои надбавки – за тежки условия на труд, извънредни дежурства, специални потребности. Като джанка ще я одрусам, хич няма да ми мигне окото. Защо 16 436? Защото умея да смятам. И защото за 45+ на синковеца на свекървището ми се полага най-малко толкова дни платено майчинство. Най-малко! Съпругата, взела на отглеждане „трето дете“ - на свекървата, трябва да се ползва от особената закрила на държавата. Като потърпевша го казвам. Особено ако е специален случай като моя. Вече ви споделих, че съм снаха чудо, която навря свекървата в кучи г*з. Свалих картите на масата и обявих, че у дома ще се играе по моите правила. Оттогава никой не ми противоречи. Сега ще направя същото и с всички онези дървени философи, на които много им знае устата, че платеното майчинство в България било лигавщина и неоправдан лукс, а бащите били дискриминирани. Тръгнали, моля ви се, да сравняват супермамите като мен с някакви италианки, които се правят на майки само три месеца. Те затова ги ручат жабетата, защото са много умни. Наскоро се драх с някакъв Льольо във форума на БГ мама. Опитваше се да спори, че дългото БГ майчинство било вредно и непотребно, а също и нездравословно. Мозъкът ставал на пихтия, женките затъпявали и никога вече не успявали да влязат във форма. Пълен нещастник. Това да не му е кекс – да го налива във форма?! А и защо си мисли, че искам да правя кариера и да се реализирам професионално в този живот, след като съм му хванала цаката? Ям на филията мекото, защото съм тарикатка. Болна феминистка съм, но само ако ми изнася. И нямам никакво намерение да й работя на тая държава. Тя трябва да работи за мен, защото й вдигам демографските показатели. Едно дете – половин майка, две деца – цяла майка, като родя трето – ще съм майка и половина и ще се боря за пожизнена заплата и пенсия. Баламите да работят, на мен ми прилича да съм платена майка. Гледам се в огледалото и не преставам да си се любувам – такива съвършени майки се раждат веднъж. Иде ми да се целуна. Вместо това целунах Льольото на свекървата майчински по челото и по изключение го пратих на \"училище\", без да съм му проверила домашните. Но през деня ще си наваксам и ще го изпитвам на всеки кръгъл час. Наближава да му пиша срочни оценки, така че да внимава в картинката. Не покрие ли показателите, ще повтаря. Толкова му навирам даскалския си манталитет в лицето, че започна да вдига ръка, когато иска да вземе думата. Аз повечето случаи се правя, че не го забелязвам. Когато говоря, ще слуша! Това са си наши, семейни неща. Нямат общо с майчинството, а с онова самочувствие, което придобиват някои жени, когато се задомят. Вирят носа, все едно са хванали Бога за шлифера. Върхово постижение, няма що. А като родят всички трябва да се въртят на една пета около тях, защото се изживяват като супергероини, суперуомъни и супермами. Всичко супер, но се намират и разни екземплярки, които ни вредят на репутацията. Връщат се, моля ви се, на работа преждевременно. И шефовете ги дават за пример. Гадни капиталисти! Сестра ми не е оправна като мен - проста женица си беше, такава и си остана. С психика на магазинерка. Едно дете роди, друго не ще - как щели да се оправят. Ами, сестро, друсай държавата! Друсай я, все нещо ще изпадне. Вместо това, тя реши, че й писнало да е домакиня и да затъпява прогресивно по кварталните градинки с другите супермами. Изкара осем месеца платен майчински слугинаж и отърча обратно на работа. Тъпо парче, нищо че ми е родна кръв. Не ги разбирам работохоличките, ама никак. Да не губела трудови навици?! Кой се вълнува от такива неща? Дават ли ти – взимай! Аз това го умея. „Поискай и ще ти бъде дадено”, се казва в Библията. Аз като силно вярващ човек, който се кръсти отляво надясно и отдясно наляво, отгоре надолу и отдолу нагоре, когато не кълне ближния, хич не се моля, а настоявам да взимам заплата и коледни бонуси по подразбиране, защото съм безценен кадър и стоя там на ведомост, нищо че слях двете майчинства и отдавна са ме забравили, че съществувам изобщо. Освен това държа да получавам пари по разни социални програми, както и да бъда компенсирана за третото дете, което свекървата ми натресе. Някой ден ще ви разкажа и за плановете си да получавам хонорари за семеен счетоводител, психолог, психиатър, чистачка и медицинска сестра, учителска заплата, а също и надница за платена любов, но не му е сега времето. Хайде, останете си със здраве. Аз отивам да преджобя панталоните на половинката, да си уговоря среща на кафе с приятелки, да прегледам офертите в сайтовете за колективно пазаруване, да изгледам на запис коледния концерт на Веселин Маринов, да си сменя тапета на десктопа и сигнала на телефона за входящи обаждания, да звънна около 160 пъти на мъжа ми, да му напиша 300 любовни съобщения с много сърчица във вайбъра и 200 гневни на месинджър (винаги има защо), да пусна жалба до шефовете на „Кока кола” – тия капачки със сричките, дето ми изостанаха на компот ли да ги правя?! Още: да прибера дрехите от химическо, да се скарам, че лекьосаната риза на мъжа ми не е опрана като хората и да я върна за ревизия, да дам обувките на поправка, да ги взема от поправка, да разцъкам лайкове и умни мисли във Фейсбук, за да се правя на готина, да си запиша час за педикюр и маникюр, да започна житна диета, да я зарежа и да започна диета със зелева супа, да пробвам да си вляза в старите дрехи, да ги нарежа на парчета, за да не ги вземат от контейнера клошарките, да запиша курс по йога (с тия нерви дето ме друсат, ми трябва дзен убежище), да подредя гардероба (за шести път тази седмица), да отчета активност в групата на мамите от 2 б суперклас, да ги строя в две редици, че не пишат какви уроци са взели децата, за да сме в час, да напиша още шест жалби на \"Кока кола\" и по една на \"Пепси\", \"Зрънчо\", \"Мрънчо\", \"Виваком\", \"Биваком\", А1, А2, А3 и останалите А-та и Я-та, да входирам единайстата жалба до \"Топлофикация\", да нарежа гумите на съседа, който ми е спрял на паркомястото (не разбира от дума тоя селяк!), да си избера подаръци за Осми март, за рождения ден и за Нова година, да планирам почивките за следващите 15 години, да отида на зяй пазар в мола, да пренаредя къщата „фъншуйски”, пак да пренаредя гардероба... Нещо ми убягва... А, и да погледна покрай другото с едно око дечурлигата. Докато се справя с всичко това - ми то платеното майчинство минало и трябва да мисля за резервни варианти как да продължа да не правя нищо съществено в героична поза. Такава е орисията на платените супермайчета, суперуомъни и т. н. – от ангажименти не можем да вдигнем глава. Който не вярва, да се опита като мен да не прави нищо две-три-пет години, за да си запълва времето. Да види лесно ли е!", "date": "2020.01.15", "title": "16 436 дни платено майчинство за „третото дете“"}
{"url": "https://www.monitor.bg:443/bg/a/view/1215-jazovira-bez-stopanin-zaradi-lipsvashti-dokumenti-185925", "text": "Държавата отказва да стопанисва заради липсващи документи близо половината от язовирите, които общините не могат да поддържат. Към края на миналата година от Държавното предприятие „Управление и стопанисване на язовирите“ (ДП УСЯ) са издадени 132 заповеди за приемане и 1215 заповеди за отказ на общинските язовири, показват данни на Националното сдружение на общините в България (НСОРБ). На последното за 2019 г. заседание Управителният съвет на организацията на кметовете е разгледала текущото състояние на процеса по прехвърляне собствеността на общинските язовири на държавата. Такава възможност бе дадена от законодателя преди две години, тъй като общините нямат ресурс да я поддържат в нормално експлоатационно състояние. Държавата задели 500 млн. лв. в свое дружество, за да започне да ремонтира най-критичните язовири. До министъра на икономиката са подадени за общо 2734 броя язовира. Отговорността за стопанисване и управление на язовирите е сложно разпределена между държавни структури, предприятия, министерства и общини. Прави впечатление големият брой откази, както и липсата на информация за хода на процедурата при голяма част от заявените за прехвърляне язовири, коментира пред „Монитор“ Силвия Георгиева, изпълнителен директор на Националното сдружение на общините в България (НСОРБ). Държавната агенция по метрологичен и технически надзор (ДАМТН) изтъква констатирани от нейните експерти проблеми, сред които са разминавания в акта за собственост с отразените граници в картата на възстановената собственост и в кадастралната карта, несъответстващо на акта за собственост на язовира вписване в кадастралната карта на начина за трайно ползване на обекта (напр. ниви, гори и др.), наличие на съсобственици на земята по кадастралната карта, непълно отразяване в кадастралната карта на територията на всички съоръжения на язовира или стената и т.н. Припомняме, че с решение на Народното събрание бяха приети промени в Закона за водите и се създаде ДП УСЯ. На държавното дружество бяха възложени извършването на   – публична и частна държавна собственост, както и за финансиране на тези дейности се осигуряват средства основно от държавния бюджет. Реално предприятието започна да функционира в края на юли 2019 г. За ресурсно осигуряване на дейността му с постановление на МС от 15 август 2019 г. от държавния бюджет беше извършен трансфер в размер на 12,1 млн. лв. След предприемане на изменението в Закона за водите от изпълнителите на местната власт започнаха действия по Този процес продължава и до момента, обясни в края на миналата година пред депутатите икономическият министър Емил Караниколов. Работата на ДП УСЯ е под негово наблюдение. С две решения на МС, от 13 юни и от 4 октомври 2018 г., Министерският съвет одобри списък от 418 язовира, нуждаещи се от спешен ремонт.                                                                                                                                                                               В изпълнение на Закона за водите с първото решение Министерският съвет определи Държавна консолидационна компания (ДКК) като търговско дружество със 100% държавно участие в капитала, което да възлага ремонта и реконструкцията на посочените 418 язовира. Възложено е на ДКК да извърши съответните дейности. По този начин се осигури възможността да се предприемат спешни действия и да се провери техническото и експлоатационното състояние и съответно отговаря ли на нормативните изисквания по отношение на язовирите. Осигуряването на средства за реализирането на тази дейност беше извършено от държавата под формата на непарична Към края на миналата година от тези 418 язовира са възложени 182 обекта от тях. Тук става въпрос за паспортизация, намиране на документи и съставяне на документи, което се извършва от Държавната консолидационна компания. Според НСОРБ друг проблем е прилагането на измененията в закона от 2018 г., касаещи класифицирането на язовирите. Чрез класифицирането на „големи“ и „малки“, на „потенциално опасни“ и с „ниска степен на опасност“, за последните следваше да отпаднат тежките изисквания по поддръжката им и те да излязат извън обхвата на контрол от ДАМТН. Това все още не се е случило. В резултат тежките изисквания за малките и безопасни язовири са все още в сила и ДАМТН продължават да налагат актове на кметовете на общини и за тях.", "date": "2020.01.15", "title": "1215 язовира без стопанин заради липсващи документи (ТЕМАТА)"}
{"url": "https://www.monitor.bg:443/bg/a/view/evroevangelieto-nachin-na-chetene-185912", "text": "Преиначаването на смисъла на правилата сигурно се прави откакто свят светува. За това и народът казва за такива хора, че четат евангелието както дяволът. След промените, и особено след влизането ни в ЕС, евродирективите станаха нашето евангелие. Естествено, нерядко го четем, както ни уйдисва. Удобно „забравяме“, че част от тях са правени и приети и с наше участие. Много са причините за подобно поведение. Една от главните е манталитетът. Все гледаме да минем между капките. Едновременно с това не обичаме и да поемаме отговорност. За несвършената работа пред приятелите си се оправдаваме с нежеланието на половинките си, в службата се позоваваме на началниците, а в политиката - с Евросъюза и НАТО. Навремето при соца зависехме от Кремъл и с международното положение и домогванията на световния империализъм (днешните ни западни съюзници) властта оправдаваше ниския стандарт на живот, липсата на демокрация и забраната да се пътува в чужбина. Вече от 30 години се „борим“ с последствията от комунизма, но пак нещата не са както трябва и много способни младежи продължават да напускат родината в търсене на по-добър живот. Все още инициативните хора, готови да рискуват и да правят светъл бизнес, ги мислим за луди. Възхищаваме се обаче на мутрите и мошениците. В същото време, когато от ЕС започнат да ни дърпат ушите за високото ниво на корупцията и толериране на мутрите, започваме да пишем и приемаме на бърза ръка закони, които след това безкрайно се поправят. И така нерядко противоречат на евронормите и от Брюксел ни карат да ги пренаписваме. Отделно в тях понякога има текстове, които на практика ги превръщат във врата в полето, както обичат да казват шопите. Пример в това отношение е Законът за устройство на територията (ЗУТ). Поначало не сме много дисциплинарни и с неохота приемаме факта, че европейското законодателство е с приоритет пред родното. Колкото и непатриотично да звучи - може би така е по-добре. Доказателството е, че с тези норми, прилагани в богатите страни десетилетия преди да станем част от ЕС, хората там са качили много стандарта си. Освен това и се ползват със социални придобивки, за които можем само да мечтаем. При соца, когато ставаше дума за тази разлика в стандарта на живот, ни обясняваха, че западните държави имали колонии, от които векове грабели туземците и за това са богати. Интересно Финландия какви колонии е имала или Швейцария, например? Първата е била провинция на Русия и сега хората от бившата метрополия мечтаят да живеят там. Втората пък е известна с референдумите си. От няколко години се заговори за въвеждането в ЕС на единна минимална заплата. Нормално е рано или късно това да стане. Все пак вървим към създаването на Европейски съединени щати. Наистина това може би ще охлади интереса на инвеститорите към България. Време е обаче да станем привлекателни за тях не само с ниска цена на труда, а и с ниско ниво на корупцията, електронни търгове, нормални пътища и с достатъчно квалифицирана работна ръка.", "date": "2020.01.15", "title": "Евроевангелието - начин на четене"}
{"url": "https://www.monitor.bg:443/bg/a/view/poslanikyt-na-maltijskija-orden-misijata-ni-e-da-pomagame-na-naj-nujdaeshtite-se-185926", "text": "Разликата между богати и бедни се увеличава все повече, расте и броят на хората, които изпадат от обществото. Това казва посланикът на Малтийския орден в България - н.пр. Урсула Хофтер Дзуколи, в интервю. Тя подчертава също, че за да бъде устойчиво решен проблемът с бежанската вълна и икономическата миграция,  усилията на международните организации трябва да са насочени към превенция на миграцията и осигуряването на достоен живот в страните от Африка и Близкия изток. -  На 11 ноември 1994 г. е подписан протоколът за установяване на дипломатически отношения между Република България и Суверенния Малтийски орден. По време на този четвърт век двустранните отношения и хуманитарното сътрудничество достигнаха завидни нива, имаме много общи постижения, вдъхновени от общите ценности и приятелството между двете страни. Мисля, че образът на Ордена в България е много позитивен, вследствие на неуморната работа на моите предшественици, най-вече на покойния ми съпруг, който бе посланик в България през последните 12 години и голям приятел на страната. Когато няма национална асоциация на Малтийския орден и много членове, както е в България, хуманитарната дейност се извършва от посолството. Направили сме 350 дарения, акции и проекти в над 170 населени места. През 2006 г. тогавашният Велик магистър Фра Андрю Бърти посети страната и бяха подписани две спогодби за сътрудничество съответно в областта на здравеопазването и транспорта. Много от българските президенти и премиери са идвали в централата на Ордена в Рим. Знак за тези добри двустранни отношения е фактът, че в началото на 2019 г. дойде покана от президента Румен Радев за държавно посещение на Великия магистър на Ордена Фра Джакомо Дала Торе дел Темпио дел Сангуинето. Тази визита се състоя от 11 до 13 декември м.г., като тя премина с голям успех. Имаше много срещи освен с президента и с председателя на парламента Цвета Караянчева, с патриарх Неофит, с главния мюфтия д-р Мустафа Хаджи, с апостолическия нунций монсеньор Анселмо Гуидо Пекорари и с председателя на Епископската конференция на Католическата църква монсеньор Христо Пройков. Дадохме прием за дипломатическия корпус по случай държавното посещение, на който присъства президентът Румен Радев. Надяваме се скоро той да върне визитата на Великия магистър, който го покани в седалището на Малтийския орден в Рим. По случай 25-годишнината Български пощи издаде специална юбилейна пощенска марка, същото направиха и пощите на Малтийския орден в Рим. Моето впечатление е, че и институциите, и обикновените хора, които знаят за дейността на Малтийския орден в България, са доволни, тъй като ние не създаваме проблеми, а предлагаме решения. Винаги се ръководим от принципа да бъдем в помощ на най-нуждаещите се, затова предпочитаме по-малки населени места и не големи структури, които може би по-лесно получават финансиране. Имаме дарения и проекти в цялата страна, от Дунава до Кърджали. Получаваме много молби от приятели, кметове, депутати, представители на църковни институции, на социални организации. За съжаление нашите ресурси не са големи, особено ако става дума за индивидуални нужди. Наша практика в България е да не предоставяме финансови средства, а да закупуваме това, от което се нуждае болницата или домът за деца, да направим ремонта или да дарим храна, лекарства и т.н. В повечето случаи стигаме директно до нуждаещите се, затова нямаме нужда от обратна връзка – видели сме, че помощта е на правилното място. Нашите благодетели имат голямо доверие в нас, защото знаят, че ние сме водени от най-висшите християнски ценности и няма как тяхното дарение да не отиде по предназначение. Нашите доброволци са от всякаква възраст, националност и вероизповедание, вдъхновени от принципите на Малтийския орден да служат на нуждаещите се и забравените. Повечето ни доброволци в България са млади хора, убедени, че да дадеш от времето си на другите помага и за собственото ти израстване. Доброволците, които организират лагерите за деца, лишени от родителски грижи, разказват после, че това преживяване е много важно и зареждащо за тях. Работим много активно с Британското училище в София, чиито ученици с радост се включват в нашите проекти. Доброволците участваха по време на наводненията, помагаха активно по време на посещението на папа Франциск, раздаваха вода и сандвичи на хората на площада в София и Раковски. Те са големи ентусиасти и се привързват към Ордена. За младите, за учениците този опит е важен – те разбират, че не всички имат щастието да живеят в дом, с осигурена прехрана и така оценяват повече важните неща. Изискванията са да споделят ценностите на Малтийския орден и да са готови да следват инструкциите на ръководителите на отделните проекти. Не е нужно специално обучение. В страните, където Малтийският орден има голяма мрежа, много членове и организации, доброволците участват в обучения по гражданска защита, работа при бедствия и аварии, осигуряване на първа помощ. Ние имаме един доброволец, който е парамедик, бил е на мисии в Азия и Африка. Повече за доброволците може да прочетете на техния сайт www.omvolunteers.org. През 2019 г. по случай държавното посещение на Великия магистър направихме най-мащабните дарения от началото на дипломатическите отношения насам. Става въпрос за скъпа високотехнологична апаратура за две болници. Първият апарат е за рехабилитация на деца с церебрална парализа, предоставен по идея на президента Румен Радев като част от инициативата „Българската Коледа“. Той е първият от този вид в България. Доставен е в Специализираната болница за рехабилитация на детска церебрална парализа \"Света София\". Благодарение на него децата получават възможност за рехабилитация във виртуална среда и по един интерактивен и забавен начин увеличават двигателните си способности. Така се постигат много добри резултати в тяхното лечение. Второто дарение бе предназначено за Специализираната болница за лечение на белодробни болести „Света София“ отново в столицата. Това е модерен ехограф с възможности за пълна диагностика на кардиологични и белодробни заболявания, както и за извършване на биопсии. В тази болница идват тежки случаи от цялата страна, които други здравни заведения отказват да приемат, и по молба на д-р Росен Петков, началник на едно от отделенията, ние се отзовахме на тяхната нужда да имат модерен апарат, с който да лекуват, както и да обучават лекарите специализанти. За съжаление тенденцията е такава, че нарастват хората, които изпадат от обществото. Разликата между богати и бедни се увеличава все повече, бездомните изпадат в такова състояние по много причини, а държавата не винаги има възможност да им помогне или да намери правилния подход към тях. През лятото на 2019 г. за седми пореден път посолството организира творчески ваканции за деца и младежи в неравностойно положение. Този проект е много важен за нас, защото във времето виждаме колко важно е за тези младежи да излязат от всекидневната си среда и да се потопят в атмосфера на приятелство и любов, която нашите доброволци създават. От техните разкази разбираме, че тези деца имат нужда не толкова от храна или дрехи, а най-вече от внимание, топлина и добра дума. Така и за организаторите, и за децата летните лагери се превръщат във вълнуващо и взаимно обогатяващо преживяване. В момента работим по създаването на фонд, който да подпомага тези деца след навършването на 18-годишна възраст, когато те напускат структурите, в които са настанени. Искаме да ги подпомогнем в нелекия старт в живота с професионални курсове и възможност за реализация на пазара на труда.   Имаме дипломатически отношения със 109 страни, както и с Европейския съюз, поддържаме официални отношения и с някои други страни и мисии като постоянен наблюдател, например ООН. Цел на нашата дипломатическа служба е да работим за една ефикасна хуманитарна дипломация. Идеята е тези, които взимат решенията, и медиите да действат винаги в интерес на уязвимите. Сред нашите основни цели е да се гарантира достъп на хората до помощ и да насърчим спазването на международното право. Орденът работи в Сирия от 2011 г. с международната си организация Малтезер интернешънъл. Поддържаме една болница на сирийско-турската граница, девет здравни центъра в Северно и Западно Алепо, апарат за поддържане на медицински кислород, 2 кръвни банки в Азад и Ал Атареб, спешна помощ с 6 линейки, 1 мобилна хирургия и две клиники за лечение на деца с таласемия - генетична анемия. Целта ни в Сирия е да подобрим достъпа до първична и вторичната болнична помощ, да осигурим специализирана здравна помощ за деца и възстановяване на болничната инфраструктура, която е наполовина разрушена, няма достатъчно електричество, има остър недостиг на лекарства и консумативи. За последните 10 години медицинските екипи на Ордена са спасили над 200 000 души в Средиземно море, сред тях има много корабокрушенци. Ситуацията с мигрантите е много сложна и има различни аспекти – от спасяването на живота и осигуряването на достойно съществуване до справедливите опасения на приемащите държави, че не разполагат с достатъчно ресурси и възможности за интеграция. Едно възможно решение е бежанците да се съсредоточават в страни, не много отдалечени от техните родни места, за да може после да се завърнат и да дадат своя принос за възстановяването на собствената им държава. Усилията на международните организации трябва да са насочени в превенцията на миграцията и осигуряването на достоен живот в страните от Африка и Близкия изток. Това според мен, макар и в дългосрочен план, е най-сигурното решение на проблема. Това е тя - Родена е на 6 февруари 1956 г. във Волкеншванд, Бавария, Германия - Завършила е висшата модна академия в Мюнхен. След дипломирането си работи в модна къща за висша мода във Флоренция, където се запознава с бъдещия си съпруг Камило Дзуколи  - Посланик Хофтер Дзуколи бе неотлъчно до съпруга си по време на неговия мандат и познаваше в детайли работата му в България, затова Суверенният съвет на Малтийския орден я помоли след внезапната кончина на посланик Камило Дзуколи на 3 февруари 2019 г. в Рим да заеме неговото място  - Говори немски, английски и италиански език. Има две деца", "date": "2020.01.15", "title": "Посланикът на Малтийския орден: Мисията ни е да помагаме на най-нуждаещите се"}
{"url": "https://www.monitor.bg:443/bg/a/view/krojat-serial-za-djak-richyr-185915", "text": "Популярният екшън герой Джак Ричър се отправя и към малкия екран. Това стана ясно, след като Amazon оповести намеренията си да създаде сериал за персонажа, в когото обикнахме Том Круз. Продукцията ще черпи вдъхновението си от книжната поредица на Лий Чайлд, а изпълнителен продуцент ще бъде Ник Сантора. Подробности около сюжета все още се пази в тайна. Известно е обаче, че първият сезон ще бъде базиран на първия роман на Чайлд за герой - The Killing Floor. „За нас е основна мисия да уловим същността на книгите. За щастие, Лий е с нас, за да ни помогне да навигираме по пътя към реализирането на сериала“, обясни пред медии Сантора. казва на свой ред и Чайлд. Самият той също ще бъде продуцент на сериала.", "date": "2020.01.15", "title": "Кроят сериал за Джак Ричър"}
{"url": "https://www.monitor.bg:443/bg/a/view/1-ot-10-hladilnika-s-lyjliva-ikonomija-na-tok-185918", "text": "Между 10 и 25% от продадените електроуреди не съответстват на изискванията в ЕС, като най-често това става дума за хладилници. Това става ясно от доклад от проверка на Европейската сметна палата (ЕСП). Даден е пример с хладилниците, чиито изпитания са били извършвани без да се отварят вратите и без да се поставя храна в уредите. Затова съществува се посочва в доклада. Допълва се, че все още е малък броят на стоките, подложени на изпитания за количеството използвана при работа енергия. Не се вземат и предвид разликите между изчисленото и действителното изразходване на енергия. От ЕСП констатират, че етикетите за енергийна ефективност на уредите, продавани во Общността в ЕС може да не съдържат точни данни. Освен това, те невинаги помагат на потребителите да откриват разликите в количеството енергия, ползвано от даден уред. ЕС наблюдава 30 групи стоки, при които може да се постигне най-голямо пестене на енергия. Отбелязва се, че в ЕС изделията   Етикетите в ЕС показват степен от A до G, според количеството използвана енергия за работа на даден уред. Общността има за цел до тази година да увеличи енергийната ефективност с 20%, а до 2030 г. - с 32,5 на сто. У нас Държавната агенция за метрологичен и технически надзор (ДАМТН) извършва проверки дали електроуредите отговарят на изискванията за екодизайн (екопроектиране), съобщиха за „Монитор“ от контролното ведомство. За последната година са проверени 50 модела хладилници. Издадена е заповед за спиране на разпространението само за един модел хладилник, защото В рамките на кампанията „Ден на потребителя 2019“ са проверени 7 продукта, във връзка с изискванията за екопроектиране. За тях са установени различни несъответсвия: 3 са без инструкция за употреба, 2 са без СЕ маркировка, 5 пък са без обявен производител/вносител, а и 3 с видими несъответствия. През 2019-та в ДАМТН са постъпили 3 жалби от граждани. Две жалби са за циркулационни помпи свързани с несъответствия по екопроектиране, а третата - за прахосмукачка. Проверени са пет модела помпи и един модел прахосмукачка. Издадени са 4 заповеди за спиране на разпространението на циркулационни помпи. За прахосмукачката беше установено, че отговаря на изискванията за екопроектиране.", "date": "2020.01.15", "title": "1 от 10 хладилника с лъжлива икономия на ток"}
{"url": "https://www.monitor.bg:443/bg/a/view/korigirat-transportnija-proekt-do-dve-sedmici-185911", "text": "Испанската фирма „Индра“ ще окаже пълно съдействие за въвеждането на системата в градския транспорт в пълен обем. До две седмици в Пловдив ще пристигне екип от висококвалифицирани експерти, които да започнат да остраняват всички проблеми по системата. Това съобщи кметът Здравко Димитров след среща с представители на висшия мениджмънт на компанията, която се проведе тази сряда по негово настояване и след съдействие на българското посолство в Мадрид. По време на преговорите стана ясно, че до този момент ръководството на \"Индра“ не е подозирало за голяма част от проблемите на системите им в Пловдив. Причините са лошата комуникация, предимно в писмена форма. Често повече от месец е било необходимо, за да има обратен отговор, който е или за софтуерен проблем, или за доставка на резервни части. Ресорният зам.-кмет Тодор Чонов даде и конкретен пример, че при проверка на 15 декември м.г. станало ясно как 41 автомата за продажба на билети не работят, но и към днешна дата няма отговор от испанската фирма. \"Проблемите са десетки и ние ще ги опишем в работна карта и ще ги решаваме. Договорихме се за т. нар. „бърза писта“, което означава за директна комуникация с ръководството във всеки един етап от работата“, заявиДимитров. „Ако системата не заработи на пълни обороти до края на годината, когато изтича договора и гаранциите по него, предвиждаме и План „Б“. Юридическите екипи на община Пловдив са готови да водят тежки съдебни дела, но се надяваме да не се стигне дотам“, бе категоричен зам.-кметът Тодор Чонов. На пресконференцията не присъстваха представители на испанската фирма.", "date": "2020.01.15", "title": "Коригират Транспортния проект в Пловдив до две седмици"}
{"url": "https://www.monitor.bg:443/bg/a/view/vanesa-hydjins-i-ostin-bytlyr-se-razdeliha-185880", "text": "Актьорите със завидни певчески умения Ванеса Хъджинс и Остин Бътлър се разделиха. Звездата от „Училищен мюзикъл“ и момчето, което скоро ще видим в ролята на Елвис Пресли в биографичен филм, бяха заедно близо девет години. По неофициална информация, те са поели по различни пътища в последните месеци на 2019-а. Това издаде техен близък пред сп. Us Weekly. Феновете започнаха да подозират, че Хъджинс и Бътлър не са заедно, след като 28-годишният актьор пропусна рождения ден на половинката си на 13 декември. Освен това той не я придружи в пътуването й до Швейцария. Припомняме, че познанството им датира от снимачния процес на \"Училищен мюзикъл\" през 2005 г. По това време чаровната брюнетка има връзка с колегата си Зак Ефрон. Романът й с Остин започна през 2011 г.", "date": "2020.01.15", "title": "Ванеса Хъджинс и Остин Бътлър се разделиха "}
{"url": "https://www.monitor.bg:443/bg/a/view/makedonskijat-stava-zadyljitelen-v-universitetite-v-sysedkata-ni-185920", "text": "Задължително изучаване на македонския език във висшите учебни заведения в Северна Македония предлагат експертите, участващи в обсъждането на законопроекта за изменения и допълнения в закона за употреба на македонския език, съобщават местните медии. \"Лично аз смятам, че има голяма необходимост от това. Защо да не го изучават медицински работници, стоматолози и др. Поне една година, за да се повиши нивото на грамотност\", смята професор Пановска-Димкова. Формирането на инспекторат за употреба на македонския език като специализирана институция в рамките на министерството на културата е включено в новия закон за употреба на македонския език. Идеята е не да се наказва на всяка цена, а да се помага, да се усъвършенства, за не се правят ненужни грешки, които не говорят добре за всички нас, каза председателят на Съвета за македонски език Людмир Спасов. Възобновяването и откриването на нови лекторати в чужбина е процес, който трябва добре да се осмисли, каза професор Весна Мойсова-Чепишевска, която посочва, че трябва да се установи контакт с посолствата и с правителствата на страните, в които ще бъде изпратен лектор. Законът за употреба на македонския език предвижда наставяване на работа на лектори със завършен македонски език във всички държавни и обществени институции, във всички субекти на държавния и обществения сектор и утвърждаване на македонския език в чужбина. По законопроекта се работеше две години и половина. Днес изтича срокът за коментари и забележки от оповестяването му на 27 декември 2019 г. След това ще започне парламентарната процедура.", "date": "2020.01.15", "title": "Македонският става задължителен в университетите в съседката ни"}
{"url": "https://www.monitor.bg:443/bg/a/view/depeche-mode-i-uitni-hustyn-vlizat-v-rokendrol-zalata-na-slavata-185916", "text": "Рокендрол залата на славата официално обяви новите си попълнения за 2020-а, които ще бъдат въведени на церемония през май. Сред удостоените с честта има любимци във всеки музикален стил. Nine Inch Nails, Depeche Mode, Уитни Хюстън, The Notorious B.I.G., T Rex и The Doobie Brothers се пребориха за увековечаване в музикалната история. Въпреки че феновете гласуваха и избраха единодушно Dave Matthews Band да са сред новите попълнения, те не достигнаха до признанието, както и любимците на меломаните Soundgarden, Judas Priest, Motörhead, Kraftwerk, Thin Lizzy и Todd Rundgren. Комитет от 1000 артисти, историци и членове на музикалната индустрия, както и вотът на почитателите, са оформили финалната шестица. По правило, всеки, които иска да бъде въведен трябва да издава музика най-малко от 25 години. Официалната церемония ще се състои в Кливланд, Охайо, на 2 май и ще бъде предавана на живо по HBO.", "date": "2020.01.15", "title": "Depeche Mode и Уитни Хюстън влизат в Рокендрол залата на славата"}
{"url": "https://www.monitor.bg:443/bg/a/view/bsp-predlaga-sydyt-da-vryshta-iskovi-molbi-s-necenzurni-dumi-i-zaplahi-185913", "text": "Съдът да връща исковата молба, ако те съдържат груби или нецензурни думи, обиди или заплахи. Това предвиждат предложения за поправки в ГПК, които са внесени от БСП. Ще има обаче и изключения. Съдът няма да връща молбите в случаите с обиди, когато те представляват част от обстоятелствата, на които се основа искът. От този род са исковете за клевета и обида. Против връщането на молбата може да се подаде частна жалба. Промените са внесени от 6-ма социалисти, начело с Крум Зарков, Тодор Байчев и Филип Попов. Те правят опит да пресекат зачестилата практика на отправяне на обиди, нецензурни думи и заплахи в съдебната зала и в исковите молби. В мотивите си те са записали, че в последните години се наблюдава тревожна тенденция при процесуални действия, отправени до съда, включително при подаване на искови молби, да се използват хулителни твърдения, заплахи, обиди, цинични изрази, насочени както към насрещната страна, така и към магистрати. Според тях употребата на недопустим съдебен език не разкрива просто липсата на възпитание. Често използването на непристойни изрази било показателно за случаи, при които страната всъщност не търсила реална защита, а действията й по сезиране на съда основно били насочени към причиняване на вреда на насрещната страна или към нарочно затруднение на работата на съда. \"Ползването на такъв език и последващото непристойно поведение в съдебната зала при разглеждане на делата може да се определи като грубо неуважение към правосъдието, защото то противоречи на самата идея за търсене на защита от съда\" , се казва в мотивите на вносителите. Идеята е при употребата на такъв език даденото процесуално действие да се смята за неизвършено, а предявеният иск за недопустим. \"Тази разпоредба би позволила съдът да игнорира всяка недоброжелателна молба, дори ако чрез нея страната се опитва да упражни процесуално действие, за което има преклузивен срок\", мотивират се вносителите. Какво точно съдържат текстовете за поправки в ГПК и мотивите на социалистите,   ", "date": "2020.01.15", "title": "БСП предлага: Съдът да връща искови молби, които съдържат нецензурни думи и заплахи"}
{"url": "https://www.monitor.bg:443/bg/a/view/levski-cska-na-15-fevruari-ot-14-45-ch-185914", "text": "Вечното дерби между „Лвески“ и ЦСКА ще се играе на 15 февруари (събота) от 14:45 часа. Това обявиха официално от БФС, разкривайки програмата за 4-те пролетни кръга от Първа лига преди разделянето на шампионата на първа шестица и втора осмица. Датата и началният час на сблъсъка между „сини“ и „червени“ бяха съгласувани между БФС, полицията и телевизията, която притежава правата за първенството. От СДВР, които по закон трябва да охраняват напечения мач, бяха категорични, че дербито трябва да започне и да свърши в светлата част на денонощието, за да се улесни работата на униформените. В срещата, която ще се играе на стадион „Васил Левски“, домакин ще е „Левски“. Двубоят е от огромно значение и за двата клуба. „Сините“ са на второ място и изостават на 5 точки от лидера „Лудогорец“, а „червените“ се борят за място в Топ 3, като имат пасив от 4 точки след играчите на Петър Хубчев и 2 точки от третия „Локомотив“ (Пд). Вечното дерби межди „Левски“ и ЦСКА ще е втори мач от кръга, а старт на пролетната част на шампионата дават „Царско село“ и „Витоша“ на 14 февруари (петък). Интересното е, че само 24 часа след софийското вечно дерби ще има и пловдивско между „Ботев“ и „Локомотив“, които излизат един срещу друг на 16 февруари (неделя) от 14:30 часа. От БФС обявиха и програмата за 1/4-финалите за Купата на България. Любопитното е, че от футболната централа не се съобразиха с желанието на „сините“, които искаха мачът с „орлите“ да е навръх националния празник 3 март. Тази привилегия пък получиха феновете на ЦСКА, чийто тим ще играе на празничната дата срещу „Ботев“ (Враца) на „Армията“. В същия ден ще бъде и 1/4-финалът между „Локомотив“ (Пд) и втородизивионния ЦСКА 1948, а последният сблъсък от тази фаза между „Ботев“ (Гълъбово) и „Ботев“ (Пд) ще е на 4 март (сряда). Междувременно бившият футболист на „Левски“ Симон Сандберг се оплака пред шведския вестник „Експресен“, че е получавал смъртни заплахи, докато е играл в България. Сандберг, който стигна до националния отбор след престоя си на „Герена“, се върна назад до 2015 година и разкри любопитна случка. \"Мога да напиша книга от 300 страници за престоя си в “Левски”. Бях контузен, а феновете си мислеха, че лъжа. Дойдоха у нас. Казаха да си тръгвам, защото иначе съм мъртъв. Бях по долни гащи, когато на вратата позвъниха едни яки момчета. Бяха огромни и татуирани, заплашваха ме на английски със смърт и малко след това напуснах „Левски“, защото ме беше страх“, разказва Сандберг.", "date": "2020.01.15", "title": "„Левски“ - ЦСКА на 15 февруари от 14.45 ч"}
{"url": "https://www.monitor.bg:443/bg/a/view/zadyljavat-chastnite-bolnici-da-kupuvat-lekarstvata-s-tyrgove-185921", "text": "Частните болници ще бъдат задължени да обявяват обществени поръчки за закупуване на лекарства. Това стана ясно от изказване на здравния министър Кирил Ананиев в Народното събрание. Той беше поканен от депутатите във връзка с изказване на управителя на Националната здравноосигурителна каса д-р Дечо Дечев, че един и същ медикамент се заплаща от касата на различните болници с няколко пъти разлика в цената, като повече пари отиват в частните лечебни заведения. След промяна в правилата освен общинските и държавните болници, задължително търгове ще провеждат и частните, категоричен беше министър Ананиев. Той ще поиска проверка от НАП на финансовите показатели на лечебни заведения при доставка на онкологични медикаменти. „Ще изпратя проект на текстове за изменения и допълнения в закона за обществените поръчки в Министерството на финансите. Ще възложа на Изпълнителната агенция по лекарствата да направят проверка на финансовите показатели на лечебни заведения при доставка на тези лекарства и ще ги сравним с пределните цени“, каза още той. Проблемът стана ясен, след като управителят на НЗОК д-р Дечев разкри преди дни, че има данни за седем пъти разлика в цената на лекарство, плащано от касата, в различни лечебни заведения. Дечев уточни, че става въпрос за онкомедикамент, който е закупен от девет болницина цени от 129 до 1063 лева. „Говорим за едно и също лекарство и производители. Всичко, което беше сигнализирано е в рамките на закона. Всички продажби от болницата към касата са съгласно действащата уредба“, каза д-р Дечев, цитиран от Канал 3. \"Важно е да се адресира точно проблемът, който е установен през последните дни. Искаме да дадем сигурност на българските граждани, че средствата отиват именно в подобряване на здравето на хората\", коментира председателят на парламентарната здравна комисия Даниела Дариткова от ГЕРБ. Управителят на НЗОК д-р Дечо Дечев ще бъде изслушан на заседание на здравната комисия в парламента в четвъртък, а причината са неговите изказвания за източване на касата. Препитването на Дечев ще стане по предложение на депутатите от БСП и ДПС, като искането е внесено след консултации между двете партии, стана ясно от думите на социалиста д-р Георги Михайлов.", "date": "2020.01.15", "title": "Задължават частните болници  да купуват лекарствата с търгове "}
{"url": "https://www.monitor.bg:443/bg/a/view/vasil-grudev-plashtanijata-za-kampanija-2019-sa-iztegleni-po-rano-185919", "text": "Във връзка с новата политика на работа на ДФ „Земеделие“ - Разплащателна агенция и поетите ангажименти на ръководството за даване на точност, яснота и спазване на съответните графици на плащане, фондът информира земеделските стопани, кога да очакват постъпление по съответните схеми и мерки през следващите 6 месеца. Изпълнителният директор на ДФЗ - РА Васил Грудев обяви индикативния график за предстоящите оторизации по схемите и мерките за директни плащания за Кампания 2019, които ще бъдат извършени. Графикът е публикуван на страницата на ДФ „Земеделие“. За тази година   когато ще се преведе втори транш по преходната национална помощ за говеда, необвързана с производството, обяви Грудев. През месец февруари ще започнат плащанията по мярка 10 „Агроекология и климат“. На 21 февруари бенефициентите може да очакват финансовото подпомагане в двете направления – за пасторализъм и редки местни породи. За сравнение през 2019 г. плащанията стартираха на 22 април. Това означава, че тази година субсидията ще се изплати с около 2 месеца по-рано, съобщи Грудев.   от миналата година. Средствата ще им бъдат преведени на 20 февруари, допълни Грудев. Най-чаканите плащания са свързани със схемите за обвързана подкрепа в сектор „Плодове и зеленчуци”. Преводите по 8-те направления ще бъдат разположени поетапно във времето между 13 март и 20 март 2020 г. – с половин месец по-рано от миналата година, информира Грудев. Той припомни, че до края на януари стопаните доказват с документи произведената и реализирана продукция. Изпълнителният директор на фонда призова бенефициентите да бъдат коректни при отчитането на документите по схемата. На 23 март ще бъдат наредени средствата по схемата за преразпределително плащане (СПП). Индикативният бюджет е 109 млн. лева. Плащането ще бъде направено с 15 дни по-рано спрямо миналата година, заяви Грудев.     чиито бюджет е 467 млн. лева. Грудев обърна внимание, че плащанията по двете схеми – преразпределително и зелени директни плащания, ще бъдат извършени въз основа на окончателния слой „Площи, допустими за подпомагане“. Останалите направления по мярка 10 „Агроекология и климат“, които ще започнат от 1 април и ще продължат до 20 април, също ще бъдат направени на база окончателния слой. Плащанията по „Натура-2000” и Рамковата директива за водите” ще започнат от 4 май. Те ще бъдат изтеглени с 13 дни по-рано спрямо 2019г. Субсидиите за протеинови култури са заложени в графика за 8 май, а плащането за памук - за 10 май. Едно от най-важните плащания е по мярка 11 за биологично производство. Очакванията са средствата да бъдат оторизирани от 20 май, обяви Грудев. Той подчерта, че това може да стане само при условие, че към 31 март регистърът на биопроизводителите, поддържан от МЗХГ, е наличен на 100% и функционира. Така ще може да се направят проверки преди началото на плащането от една страна, а от друга – ще се спази поетия към ЕК ангажимент. В средата на месец май ще се осъществят и окончателните плащания по НР1 и НР2, които ДФЗ авансово разплати през ноември 2019 г. Окончателните плащания по СЕПП ще са в периода 1-5 юни, а тези за младите земеделски стопани - на 10 юни. Дребни земеделски производители ще получат субсидиите си на 20 юни, каза още Грудев.", "date": "2020.01.15", "title": "Васил Грудев: „Плащанията за Кампания 2019 са изтеглени по-рано“"}
{"url": "https://www.monitor.bg:443/bg/a/view/kakvo-obicha-v-legloto-vsjaka-zodija-185922", "text": "Зодиите казват повече за нас, отколкото понякога и най-близките ни хора. Какво обаче означава това, когато говорим за секс и коя зодия е вашият перфектен партньор? Родените под знака на Овен се отличават с изключителна издържливост и необуздана страст. Те правят секс на всякакви места, те са импулсивни. Той е търпелив и нежен. Но не бързайте със заключенията: телецът все пак е упорит и целеустремен. Той усеща света с всичките си сетива и иска същото и в секса. Обича целувките, докосванията и бавния секс. Те са любопитни в леглото и за това е виновен Меркурий. Близнаците обичат дългите и смислени разговори, както и продължителен флирт с мръснишки език.   Те често крият емоциите си, имат нужда от сигурна връзка, в която да не се налага да се крие в черупката си. Затова сексът с тях е чувствен, но когато бъде постигнат, те са готови да се отдадат напълно на партньора си, каквото и да значи това.   Ентусиасти с голяма страст, това са Лъвовете. Имат забележителна харизма и невероятно присъствие. Лъвът обаче не иска нищо повече от това да бъде обичан и да му се възхищават.   Тук всичко е прецизно и внимателно изчислено. Не си падат по нестандартните неща в леглото. Затова и предпочитат леглото, но с чисти чаршафи.   Те са благословени с дара на съблазняването. Те са майстори в това и затова ще трябва да сте особено изобретателни. Ако се целите в мъж от зодията, оставете го той да води. Сексът не е от първостепенна важност.   За тях няма теми табу в леглото, стига да стигнете до него. При тях положението е всичко или нищо и това важи и за секса.   Оптимисти, ентусиасти, родени за нови приключения и изживявания. Да свалите Стрелец, не е трудно. Когато са влюбени, са открити. Харесват спонтанен секс, различни пози и фантазии.   Мъдри и целеустремени, сексът с тях е... интересен. Преди да си легнете с тях, трябва да се сближите. Трябва да сте уточнили каква връзка искате да имате.   Това вече е трудно. Водолеите са гениите сред зодиите. Често можете да ги разберете погрешно. Трябва им доста интелектуална стимулация, за да си легнете с тях. Ценят свободата. В секса харесват дивите и нестандартни неща.   Мистериозни и с уклон към духовното, те са романтични и замечтани. Трябва да сте тяхна духовна половинка, за да си легнете с тях. Най-добра партия за секс: Рак и Скорпион", "date": "2020.01.15", "title": "Какво обича в леглото всяка зодия?"}
{"url": "https://www.monitor.bg:443/bg/a/view/hvanaha-340-kg-konrabandna-pasta-za-nargile-185901", "text": "Над 340 кг контрабанден препарат за пушене с наргиле (паста) са открити и задаржани на вход на ГКПП Капитан Андреево. Проверката е била съвместна на служители на митницата и Гранична полиция. На 12 януари, на входящо трасе на \"Капитан Андреево\" пристига товарен автомобил с турска регистрация, пътуващ от Турция през България за Западна Европа. Шофьорът, турски гражданин, представил редовни документи за превозваната групажна стока. Камионът е отклонен за пълна проверка. Под шасито на фургона са открити 346 пакета смес за паста за  наргиле, в разфасовки от 1 кг. Акцизната стока и превозното средство са задържани. По случая е образувано досъдебно производство от разследващ митнически инспектор под надзора на Окръжна прокуратура-Хасково. На шофьора на камиона е повдигнато обвинение.", "date": "2020.01.15", "title": "Хванаха 340 кг конрабандна паста за наргиле"}
{"url": "https://www.monitor.bg:443/bg/a/view/botev-pd-i-etyr-zapochnaha-s-pobedi-cherno-more-ne-185899", "text": "3 от елитните отбори в Първа лига стартираха със зимните контроли. “Ботев” (Пловдив) беше безкомпромисен и победи лесно с 6:0 съгражданите си от “Марица” в спаринг на базата в Коматево. Участие в мача не взеха Тодор Неделев, Антонио Вутов и Димитър Пиргов, които получиха почивка от треньора Ферарио Спасов. Сред титулярите за “канарчетата” попаднаха младоците Станислав Работов, Бисер Бонев, Станислав Шопов и Никола Илиев, а последният бе гледан на живо от пратеници на “Аякс”. С изразителен успех се поздрави и „Етър“, който надделя над „Струмска слава“ с 4:1. С контролата бе сложен край на едноседмичния лагер в Сандански. Треньорът Петко Петков пусна в игра 20 футболисти, като не използва само контузените Анатоли Господинов, Никола Колев и Милчо Ангелов. Головете за търновци бяха дело на юношата Стелиян Добрев (2), Ерол Дост и Алексадър Дюлгеров, а неприятна новина бе контузията на Христофор Хубчев. Победата обаче се изплъзна на „Черно море“, който в дебютния си за годината мач стигна само до 1:1с „Черноморец“ (Балчик). Двубият се игра на стадион „Тича“ пред около 200 зрители. Голът за „моряците“ бе дело на младока Велислав Василев след асистенция на Мартин Минчев.", "date": "2020.01.15", "title": "“Ботев“ (Пд) и „Етър“ започнаха с победи, „Черно море“ - не"}
{"url": "https://www.monitor.bg:443/bg/a/view/lukaku-vkara-gol-za-inter-oshte-v-21-vata-sekunda-185904", "text": "Ромелу Лукаку вкара гол още в 21-вата секунда при победата на „Интер“ с 4:1 над „Каляри“ в осминафинал в турнира за Купата на Италия. Нападателят се разписа и през второто полувреме, а едно негово попадение беше отменено поради засада. Така Лукаку има вече 18 гола в 25 мача с екипа на „нерадзурите\". Другите голове за съперника на „Лудогорец“ в Лига Европа реализираха Борха Валеро и Ранокия. Междувременно „Тотнъм“ е отказал офертата на „Интер” от 10 млн. паунда за полузащитника Кристиан Ериксен. Договорът на Ериксен изтича това лято и според английските медии “шпорите“ искат двойно по-голяма сума, за да се разделят по-рано. По всичко изглежда, че Ериксен ще си тръгне от Лондон, след като слуховете го свързват още с трансфер в “Манчестър Юнайтед” и ПСЖ.  Миланските грандове „Интер” и “Милан” пък могат да осъществят интересна размяна на полузащитници. \"Нерадзурите\" са предложили на градския си съперник Матиас Весино в замяна на Франк Кесие. \"Росонерите\" от доста време се опитват да се разделят с африканеца, който загуби статута си на основен играч след назначението на Стефано Пиоли. В същото време Антонио Конте харесва Кесие и иска да го има в състава си.", "date": "2020.01.15", "title": "Лукаку вкара гол за \"Интер\" още в 21-вата секунда "}
{"url": "https://www.monitor.bg:443/bg/a/view/mourinio-s-pyrva-pokupka-v-totnym-185905", "text": "“Тотнъм” привлече халфа на “Бенфика” Жедсон Фернандеш. Той отива при \"шпорите\" под наем за 18 месеца, а в договора има клауза, която позволява на англичаните да го закупят за 56 милиона британски лири. Това е първият трансфер на Жозе Моуриньо като наставник на \"Уайт Харт Лейн\" и идва в добър момент предвид множеството контузии в отбора. Муса Сисоко има дълготрайна травма на коляното, а физическата подготовка на друг халф в лицето на Тунгай Ндомбеле не е добра. Ерик Дайър и Хари Уинкс също имат проблеми. “Челси“ и „Уест Хем“ също имаха интерес към Фернандеш. Той е на 21 години и действа като централен полузащитник, а в „Тотнъм” ще носи екипа с №30. Момчетата на Жозе Моуриньо пък се класираха за следващия кръг във ФА Къп. Аржентинците Джовани ло Селсо и Ерик Ламела вкараха попаденията за победата над „Мидълзбро“ с 2:1. Междувременно третодивизионният “Шрозбъри” елиминира “Бристол Сити” и спечели наградата да срещне “Ливърпул” в следващия кръг на турнира. Гол на Арън Пиер в 89-ата минута донесе успеха на домакините. “Бристол Сити“, който е от второто ниво на английския футбол Чемпиъншип, бе фаворит и изпусна доста положения, за да бъде посечен в края. Наградата е голяма - мачът с “Ливърпул” от 4-тия кръг веднага бе определен за телевизионен за неделя, 26 януари. Очаква се печалбата за скромния клуб да е близо 750 000 лири, което реално ще разреши всички финансови грижи на “Шрозбъри” за сезона, а и глобалното внимание към градчето и отбора за няколко дни ще е голямо. \"Брилянтно! - радваше се мениджърът на победителите Сам Рикетс, който е убеден, че отборът му може да изненада европейския и световен клубен шампион. - Те имат своите слабости. Ще ни трябва и късмет, но ние ще хвърлим всичко. Това бе нашата мечта и ето, че тя се сбъдва\", завърши спецът.", "date": "2020.01.15", "title": "Моуриньо с първа покупка в „Тотнъм“ "}
{"url": "https://www.monitor.bg:443/bg/a/view/inflacijata-prez-dekemvri-na-7-godishen-vryh-185903", "text": "През декември годишният темп на инфлацията в България стигна 7-годишен връх като се повиши до 3.8% спрямо 3% през ноември. Това е и най-високото ниво от януари 2013 г. насам, сочат данни на НСИ. През последния месец на миналата година пътуванията в страната и международните полети отбелязват най-висок ръст в цените със съответно 15.7% и 28.9% нагоре. Това показват данните на Националния статистически институт (НСИ). Освен това, свинското месо (7.9%), доматите (9.9%) и краставиците (7.3%) също поскъпнаха значително. Месечната инфлация е 0,7% като спрямо предходни месеци е налице ръст в цените на стоките и услугите в потребителските групи, като той е най-съществен при развлечения и култура (7,5% ръст). Хранителните продукти и безалкохолни напитки са поскъпнали за месец с 0,8%. Свинското (7.9%), малотрайните колбаси (1.6%), каймата (1.3%) и сиренето (1.3%) са с най-голям ръст в тази група продукти. Цените за жилищно обзавеждане, домакински уреди и поддържане на дома също са нагоре с 0,4%. Скок в цените има и при транспорта с 1,1%, при алкохолните напитки и тютюневи изделия (0,1%), както и здравеопазването (0.1%). Намаление обаче има в цената на облеклата и обувките (1.1% надолу), съобщенията (0.2% надолу), при жилищата, водата, електроенергията, газта и други горива (0.1% надолу).", "date": "2020.01.15", "title": "Инфлацията през декември на 7-годишен връх"}
{"url": "https://www.monitor.bg:443/bg/a/view/bbr-investira-pone-15-ot-kreditnija-si-portfejl-v-ekoproekti-185910", "text": "Българската банка за развитие (ББР) планира да инвестира най-малко 15% от своя кредитен портфейл в проекти на енергоспестяващата икономика и еко иновации. Това обяви главният изпълнителен директор на ББР Стоян Мавродиев във втория ден от Годишния икономически форум за Централна и Източна Европа, който се провежда във Виена. Безспорен успех на ББР бе пилотната Национална програма за енергийна ефективност на многофамилни жилищни сгради, посочи той. Благодарение на програмата бяха реновирани 2021 сгради в страната, което ще допринесе за значително намаляване на въглеродните емисии - с близо 309 000 т годишно. През идните три години банката ще постави фокус върху зелените инвестиции, като ще подкрепя проекти за производството на чиста енергия от възобновяеми източници, декарбонизация, екологични иновации, зелена общинска инфраструктура и устойчиво земеделие. \"Българската банка за развитие ще подпомага още по-активно бизнеса в тази посока\", заяви Стоян Мавродиев на форума във Виена. По думите му в очакване на новите европейски регулации компаниите трябва да получат най-добрия шанс да се адаптират.", "date": "2020.01.15", "title": "ББР инвестира поне 15% от кредитния си портфейл в екопроекти"}
{"url": "https://www.monitor.bg:443/bg/a/view/toplosnabdjavane-185909", "text": "", "date": "2020.01.15", "title": "Топлоснабдяване"}
{"url": "https://www.monitor.bg:443/bg/a/view/bi-bi-si-top-danychen-shte-stava-premier-na-rusija-185924", "text": "Президентът на Русия Владимир Путин предложи Михаил Мишустин на длъжността премиер на страната, обявиха от Кремъл, съобщи  . Мишустин е шеф на Федералната данъчна служба. От Кремъл поясняват, че Путин е внесъл кандидатурата на Мишустин за разглеждане в Държавната дума след среща с него. Кремъл обяви също, че Путин се е подписал под указ за приемане на оставката на правителството. По-рано днес правителството на Русия изненадващо подаде оставка. Това обяви премиерът Дмитрий Медведев след обръщението на президента Владимир Путин пред Федералното събрание днес. В обръщението си до Федералното събрание Путин предложи да се възложи на Държавната дума не само да координира, но и да одобрява кандидатурата на министър-председателя, което сериозно ще промени политическата система, но в същото време щяло да направи взаимодействието между представителната и изпълнителната власт по-ефективно. Михаил Владимирович Мишустин е роден на 3 март 1966 г. в Москва. Заема държавен пост за първи път през 1998 г. като помощник на ръководителя на Държавната данъчна служба. Става заместник-министър на Русия по данъчните въпроси. От 2010 г. е шеф на Федералната данъчна служба.", "date": "2020.01.15", "title": "Би Би Си: Топ данъчен ще става премиер на Русия "}
{"url": "https://www.monitor.bg:443/bg/a/view/obshta-minimalna-rabotna-zaplata-v-es-185907", "text": "Европейската комисия ще се опита да убеди скептично настроените северни страни в съюза да подкрепят инициативата за въвеждане на обща европейска минимална работна заплата. Това обяви еврокомисарят, отговарящ за работните места и социалните права Николас Шмит. Той каза, че са започнали консултации относно плана на комисията за борба с експлоатацията на евтина работна ръка в Европейския съюз и факта, че в много страни в съюза работниците получават значително по-ниски заплати за определени професии, отколкото в други страни. От 28-те страни членки само Дания, Италия, Кипър, Австрия, Финландия и Швеция нямат задължителна минимална заплата. Но в страни като скандинавските, включително Дания и Швеция, профсъюзите подкрепят политиците да се противопоставят на инициативата. Според тях крайният резултат при тях може да се окаже понижаване на заплатите. Няма да има една-единствена минимална заплата, приложима за всички. Всяко евентуално предложение ще отразява националните традиции, независимо дали става въпрос за използването на колективни споразумения или правни разпоредби, заявява ЕК. Някои държави вече разполагат с отлични системи. Комисията желае да гарантира, че всички системи отговарят на нуждите, имат достатъчно покритие, включват задълбочени консултации със социалните партньори и разполагат с подходящ механизъм за актуализиране, се посочва в съобщение на ЕК. Комисията започва първия етап на консултации със социалните партньори - предприятията и профсъюзите - по въпроса за справедливи минимални заплати за работниците в ЕС. Ако достатъчно държави от ЕС подкрепят инициативата, това може да доведе до въвеждане на нов закон. При евентуално въвеждане на европейска минимална работна заплата, най-печеливши биха били страните с най-ниски заплати. Като пример ЕК дава България и Румъния. В момента минималната заплата у нас е 286 евро, а в Люксембург - 2071 евро. Междувременно КНСБ приветства евентуалното въвеждане на обща за ЕС заплата. От синдиката настояват за директива за минималната работна заплата, която да бъде насочена към решаване на проблема с ниските нива на минимална заплата в голяма част от новите страни членки. Приемливият вариант в краткосрочен план е достигане на съотношение 50% от СРЗ за страната, се посочва в позицията на КНСБ.", "date": "2020.01.15", "title": "Обща минимална  работна заплата в ЕС"}
{"url": "https://www.monitor.bg:443/bg/a/view/spamyri-iznudvat-sys-seks-zapisi-po-imejl-185888", "text": "Спам атака за сексуално изнудване тече у нас, заяви пред медии началникът на отдел „Киберпрестъпност“ към Главна дирекция „Борба с организираната престъпност“ Явор Колев. Престъпниците изпращат писма до своите „жертви“, в които се твърди, че потребителите са наблюдавани и записвани докато прекарват време в порно сайтове. Изнудвачите заплашват, че видеоклиповете ще бъдат разпространявани в нета, ако не получат съответната сума пари. От вторник пък тече и друга СПАМ атака, в която измамниците използват фиктивни имейли, наподобяващи тези на МВР, за които използват германска хостинг компания. Една от използваните от тях пощи е opp@mvr.bg, наименован „Пътна полиция МВР“, въпреки, че такъв адрес не съществува. СПАМ съобщенията съдържат прикачен файл, за който се претендира, че е електронен ФИШ от КАТ или призовка за извършено друго нарушение по Закона за движение по пътищата. В действителност, той съдържа код, който принуждава компютърът да инсталира вируса „Троянски кон“, който краде пароли на електронните пощи, профилите в социалните мрежи и информацията за интернет банкиране, устройствата стават част от бот-мрежи, които се използват с престъпна цел. Подобни кибератаки се наблюдават у нас от 2016 г., твърди Явор Колев. Експертите съветват, при отварянето на подобни файлове, да се сканират компютрите с помощта на антивирусна програма, да се променят абсолютно всички пароли или да се преинсталира компютърът. За защитата на устройствата са ключови лицензираните операционни системи и антивирусни програми, заяви Явор Колев. Все още няма подадени сигнали от пострадали на най-новата атака на спамърите. Служителите на ГДБОП работят по установяването на извършителите на престъпната дейност в тясно сътрудничество, както с германската хостинг компания, която хакерите използват за изнудване на потребителите, така и с български мейл платформи.", "date": "2020.01.15", "title": "Спамъри изнудват със секс записи по имейл"}
{"url": "https://www.monitor.bg:443/bg/a/view/bili-ejlish-shte-izpee-temata-na-novija-bond-185898", "text": "18-годишната Били Айлиш ще трябва да изнесе на крехките си рамене една от най-големите отговорности в развлекателната индустрия. Тя ще изпее темата на следващия, 25-ти филм за легендарния шпионин Джеймс Бонд „No Time To Die\", който тръгва в кината през април 2020. Номинираната за „Грами“ изпълнителка написва песента No Time To Die с по-големия си брат, който тази година също е номиниран в няколко категории на най-престижните световни музикални награди. С това става най-малдият артист в историята на поредицата, който създава и записва музикална тема към филма. “Развълнувани сме да споделим, че Били и брат й създадоха невероятно силна и въздействаща песен за No Time To Die, която да работи безупречно в емоционалната история на филма”, разказват Майкъл Уилсън и Барбара Броколи, продуценти на лентата. “Откачено е да си част от това по какъвто и да е начин. Да имаш възможност да създадеш темата към филм, който е към толкова легендарна поредица, е несравнима чест. James Bond е една от най-яките филмови продукции, създавани някога. Още съм в шок”, пък коментира детето-феномен. Били Айлиш издаде дебютния си албум едва преди по-малко от година, но веднага покори всички класации и постави вече няколко рекорда, включително включването й в номинациите за „Грами“, което я прави прецедент на музикална сцена.", "date": "2020.01.15", "title": "Били Айлиш ще изпее темата на новия Бонд"}
{"url": "https://www.monitor.bg:443/bg/a/view/pravjat-e-registyr-na-rozoproizvoditelite-185908", "text": "Министерството на земеделието поддържа на интернет страницата си публичен национален електронен регистър на розопроизводителите, розопреработвателите, обектите за производство на продукти от цвят на маслодайна роза и на насажденията от маслодайна роза. Това записа парламентът с приети на второ четене текстове в Закона за маслодайната роза. За вписване в регистъра се подава заявление по образец в общинската служба по земеделие по постоянния адрес на физическото лице, съответно по седалището на едноличния търговец или юридическото лице. Парламентът записа още насаждения от маслодайна роза да се създават от сертифициран посадъчен материал с доказан произход, отговарящ на изискванията на Закона за посевния и посадъчния материал. Ежегодно в срок до 31 март розопроизводителите уведомяват съответната общинска служба по земеделие за новосъздадените и/или изкоренените през последните 12 месеца насаждения от маслодайна роза. Общинската служба изпраща по административен път получената информация до Изпълнителната агенция по сортоизпитване, апробация и семеконтрол и съответното компетентно звено в Министерството на земеделието, храните и горите. Изкупуването на цвят от маслодайна роза се извършва въз основа на писмен договор, сключен между вписани в регистъра розопроизводители и розопреработватели, пише още в Закона за маслодайната роза.", "date": "2020.01.15", "title": "Правят е-регистър на розопроизводителите"}
{"url": "https://www.monitor.bg:443/bg/a/view/deca-prepylniha-doma-na-geo-za-ubileja-mu-185891", "text": "Стотици деца от няколко старозагорски училища и основното школо „Паисий Хилендарски“ от Раднево препълниха  двора и къщата ,  където е прекарал юношеството си гениалният поет и публицист Гео Милев за юбилейната му, 125-а годишнина от рождението. Част от малчуганите за пръв път се докоснаха до творчеството му, някои гледаха изплашени стъкленото око, по което е бил разпознат черепът на поета, изчезнал безследно през пролетта на 1925 година. Преди да поставят цвете пред паметника в парк „Александър Стамболийски“ те получиха по екземпляр от поемата „Септември“, преиздадена за юбилейната годишнина от издателство „Захарий Стоянов“. Близо  4 000 души от цялата страна и чужбина са преминали през миналата 1919 година през къща-музей „Гео Милев“ в Стара Загора, където се съхраняват над 2000 вещи, ръкописи, книги и документи, свързани с живота и творчеството на обявения „за безследно изчезнал“ и „жертва на безоотговори фактори“  от правителството на проф. Александър  Цанков творец. Инициативата родната къща на Гео Милев да се превърне в музей е подета през 1953 година. За нея се застъпват  поетите Иван Хаджихристов, Иван Мирчев, Людмил Стоянов, Николай Лилиев и проф. Николай Райнов. Сред уредниците му през годините са били Хаджихристов, изследователят Стоян Стаев, поетите Стойчо Стойчев и Рашко Стойчев. В продължение на цели 2 десетилетия за наследството се е грижил Георги Янев.Огромната част от колекцията е дарение от дъщерята на поета Леда Милева, почетен председател на международната фондация на името на баща й до кончината си на 5 февруари 2013 г. . Тя е и учредител на националната награда „Гео Милев”, сред чийто носители са вече Бойко Ламбовски, Иван Гранитски, Георги Константинов, Валери Станков и др. През десетилетия е възстановена и къщата в Раднево, където на 1 януари 1895 г.  стар стил в семейството на даскал Мильо Касабов и съпругата му Анастасия се  ражда бъдещият автор на десетки талантливи произведения. През последните години след скъпоструващ и калпав ремонт тя е заключена и недостъпна за посетителите.", "date": "2020.01.15", "title": "Деца препълниха дома на Гео за юбилея му"}
{"url": "https://www.monitor.bg:443/bg/a/view/v-es-zagrijeni-za-pravata-na-grajdanite-sled-brekzit-185890", "text": "Евродепутатите са загрижени за правата на гражданите след Брекзит, като това най-вече се отнася за процедурата за кандидатстване за схемата за уседналост за ЕС, липсата на физическо доказателство за успешните кандидати, както и нейната достъпност, съобщи парламентарната пресслужба. В резолюция евродепутатите направиха оценка на правата на гражданите в контекста на Брекзит и подчертаха, че тяхното одобрение на Споразумението за оттегляне ще вземе предвид \"придобития опит и дадените уверения\" във връзка с тяхната защита. Евродепутатите поставят под въпрос създаването на \"независим орган\" от Обединеното кралство, предвиден в Споразумението за оттегляне, като отбелязват, че биха приветствали създаването на съвместен механизъм за контрол от страна на Европейския парламент и Парламента на Обединеното кралство. Приетият текст призовава за започването на информационни кампании за подготвяне на гражданите и насърчаването на правителствата в 27-те държави членки на ЕС да приемат последователни мерки, които предоставят правна сигурност за гражданите на Обединеното кралство живеещи на тяхна територия. Резолюцията бе приета с 610 гласа \"за\", 29 гласа \"против\" и 68 \"въздържал се\", след дебата, който наблегна до голяма степен на бъдещите свободи на движение и ограничаване на вредите от Брекзит върху живота на гражданите. За да влезе в сила, всякакво споразумение за оттегляне между ЕС и Обединеното кралство трябва да бъде одобрено от Европейския парламент с обикновено мнозинство от подадените гласове (член 50 от Договора на Европейския съюз). Парламентът ще гласува за споразумението за оттегляне след завършването на процеса на ратификация в Обединеното кралство.", "date": "2020.01.15", "title": "В ЕС загрижени за правата на гражданите след Брекзит"}
{"url": "https://www.monitor.bg:443/bg/a/view/pravitelstvoto-na-rusija-podade-ostavka-185892", "text": "Правителството на Русия подаде оставка. Тя бе обявена от премиера Дмитрий Медведев след обръщението на президента Владимир Путин пред Федералното събрание, в което предложи промени в Конституцията. Според предложението на руския президент ще бъде променена процедурата за назначаване на правителството, а премиерът, министрите и техните заместниците ще бъдат одобрявани от парламента. Путин благодари за работата на правителството на Медведев и съобщи за намерението си за създаването на позицията заместник-секретар на Съвета за сигурност, като предлага тази длъжност на Медведев.", "date": "2020.01.15", "title": "Правителството на Русия подаде оставка"}
{"url": "https://www.monitor.bg:443/bg/a/view/lili-ivanova-trygva-na-mega-turne-185894", "text": "Вечният глас на българската музика Лили Иванова не познава умората и само месец, след като в три поредни вечери подчини препълнената зала 1 на НДК, тя обяви ново, още по-голямо национално турне. През 2020 г певицата ще направи 17 концерта (засега) в общо 15 града. Само за сравнение през 2019 г. изпълнителката на „Ветрове“ излезе 13 пъти пред препълнени зали в 11 града. За предстоящата си обиколка този път не е планирала дори месец в който да си почива, защото според графика на турнета – като тръгне на път в началото на април ще приключи чак в края на ноември. Старт на концертите ще даде Видин на 8 април, последван от Бургас на 27 април и Сливен – на 29 април. Прави впечатление, че е олекотила програмата си като не позволява да прави едва по 1-3 спектакъла на месец и си е оставила достатъчно време за възстановяване и поддържане на върхова форма. През май примата ще излезе пред публика в Гоце Делчев и Самоков съответно на 12-ти и 20-ти. И този път Лили не пропуска в планирането си не само задължителните големи, но и по-малки дестинации, които обаче с а пълни с нейни почитатели. За юни е планирала да спре в Пазарджик на 17-ти, а през юли ще направи традиционния си концерт в ресторант „Лебед“ в София на 15-ти. Август ще се поклони пред две от най-престижните и големи отрити сцени – Античния театър и летния театър на Варна. В Пловдив ще е на 12 август, а в Морската столица на 19-ти. Септември е отреден за Плевен и неговия Летен театър, където ще изпобва отново акустиката на 8-ми, след което ще сгъсти значително програмата си. На 4 октомври ще пее във Велико Търново, на 6-ти в Добрич, на 8-ми в Шумен, на 10-ти в Русе и на 13-ти в Благоевград. С това прави интензивна подготовка за традиционните си поредни концерти в зала 1 на НДК, с които слага всяка година точката на музикалните си турове. Този път е обявила само две дати – 27 и 28 ноември, за участия в зала 1 на НДК. Най-вероятно обаче, очаквания голям интерес към тези концерти ще прерасне в нова, трета дата за Двореца на културата, както стана през 2019 г. Билетите за цялото турне вече са в продажба като най-често варират между 30 и 60 лв с изключение на Античния театър в Пловдив, участията й във Варна и Бургас, където пропуските достигат до 80 лв. Билетите за концерта й в ресторант „Лебед“ традиционно са по-скъпи заради ограничения капацитет и варират между 85 и 150 лв. След фурора, който направи в началото на декември миналата година в НДК, примата си е позволила да вдигне цените и на ценните хартийки за финала на обиколката й. Софиянци ще трябва да се бръкнат с 50 (за втори балкон) до 200 лв (за оркестрината), за да я видят на живо.", "date": "2020.01.15", "title": "Лили Иванова тръгва на мега турне"}
{"url": "https://www.monitor.bg:443/bg/a/view/nik-kirios-na-pytja-na-grisho-v-melbyrn-185896", "text": "Скандалният австралиец Ник Кириос застава на пътя на първата ни ракета в мъжкия тенис Григор Димитров във втория му мач на демонстративния турнир \"Куйонг Класик\". Дваматаизлизат един срещу друг тази нощ в Мелбърн. Димитров има три победи в четири мача срещу Кириос. Гришо спечели първия си двубой с 6:3, 5:7, 10-8 срещу хърватина Борна Чорич. Състезанието е последна проверка за участниците преди започващото на 20 януари Открито първенство на Австралия, в което българската тенис звезда е поставен под номер 17 в основната схема и очаква жребият днес. През миналия сезон Григор достигна до четвъртия кръг на надпреварата, а през 2018 г. игра на четвъртфиналите. Най-високо му класиране е полуфивала от 2017 г. Междувременно Гришо потвърди участие на турнира на твърди кортове в Акапулко, който този сезон ще се проведе в периода 24-29 февруари. Надпреварата в Мексико е от категория АТП 500, а Димитров ще се завърне в турнира за първи път от 2016 г., когато отстъпи пред Доминик Тийм на четвъртфиналите. Мачът на Изабелла Шиникова от първия кръг на квалификаците на Australian Open пък бе отложен с ден и заради лошото състояние на въздуха и последвалия пороен дъжд. Така Шиникова трябва да играе рано утре сутрин срещу Мая Хвалинска от Полша. Виктория Томова пък се изправя във втория кръг на пресявките срещу поставената под номер 20 Моника Никулеску (Румъния).", "date": "2020.01.15", "title": " Ник Кириос на пътя на Гришо в Мелбърн"}
{"url": "https://www.monitor.bg:443/bg/a/view/vseki-treti-minal-prez-speshnoto-otdelenie-v-pazardjik-e-lekuvan-v-bolnica-185893", "text": "26 396 болни са преминали през Спешно отделение на МБАЛ-Пазарджик през изминалата 2019 година. Натовареността на лекарите и медицинските сестри, които работят в него, е била изключително голяма. Запазва се и  тенденцията за негативно отношение от страна на придружители на болни. 18 079 от прегледаните  не са имали индикации за болнично лечение. В различни отделения на МБАЛ-Пазарджик са хоспитализирани 8317 пациенти.  От тях настанени в Ортопедично отделение са 1453-ма  болни, а в Хирургично отделение -1270. Други 890 пациенти са приети в Кардиологично отделение. 65 пострадали при пътно-транспортни произшествия се е наложило да постъпят в ортопедично, хирургично или неврохирургично отделение. Най-тежко ранените са преместени в ОАРИЛ. Поради липса на клинични пътеки, насочени към УМБАЛ „Свети Георги „ в Пловдив са 39 души. 64-ма чужденци са потърсили лекарска помощ в Спешно отделение през 2019 година. Най-много са прегледаните граждани на Италия, които са били 14. Десет германци , шестима французи  и  седем  гърци също  са преминали преглед  при спешните медици. Сред чужденците , посетили болницата по спешност има още граждани на Австралия, Албания, Афганистан, Великобритания, Испания, Китай, Литва, Македония, Молдова, Румъния, Русия, Словения, САЩ, Сърбия, Турция, Украйна и Чехия. 1002-ма болни са потърсили спешна помощ за първите две седмици на 2020 година . 542-ма от тях се е наложило да бъдат приети в болницата.", "date": "2020.01.15", "title": "Всеки трети, минал през Спешното отделение в Пазарджик, е лекуван в болница"}
{"url": "https://www.monitor.bg:443/bg/a/view/beshiktash-se-probva-za-tituljar-na-ludogorec-185895", "text": "Турският гранд „Бешикташ“ е изпратил оферта към „Лудогорец“ за централния защитник Рафаел Форстър. Това разкрива близкият до клуба мениждър Марко Кирдемир пред медиите в Турция. Според импресариото „Бешикташ“ търси усилено централен защитник, който може да излезе евтино на клуба. Кардемир се уповава на информацията, че договорът на Форстър с „Лудогорец“ изчита лятото и цената му няма да е висока. Това обаче не отговаря на истината, тъй като преди Нова година Форстър е преподписал контракта си за още два сезона и така няма как да си тръгне срещу ниска трансферна сума. От „Лудогорец“ са категорични, че Форстър е основен футболист в отбраната, но не е непродаваем, тъй като заема квота на футболист извън ЕС и срещу добра оферта ще бъде пуснат в друг отбор. В същото време трансферът на Джоди Лукоки в турския “Коняспор” все още не е сигурен. Въпреки, че медиите в Турция продължават да твърдят, че се очаква продажбата на Лукоки да бъде финализирана до часове, това не отговаря на истината. Причината е, че в офисите на “Лудогорец“ има постъпили оферти и от други клубове, които ръководството разглежда.", "date": "2020.01.15", "title": "“Бешикташ“ се пробва за титуляр на „Лудогорец“"}
{"url": "https://www.monitor.bg:443/bg/a/view/borisov-bylgarija-shte-stane-hyb-za-gaz-ot-blizkija-iztok-185897", "text": "Особен интерес за България представлява двустранното сътрудничество в областта на енергетиката, предвид газовите ресурси на Египет от една страна, а от друга - реализацията на редица проекти в сектора в страната ни. Това бе подчертано по време на срещата на министър-председателя Бойко Борисов с президента на Египет Абдел Фаттах Ас-Сиси в сряда. „Това ще ни позволи да бъдем едновременно и потребител, и транзитен хъб за значими количества природен газ от страни в Азия и Близкия изток към Европа“, отбеляза премиерът по време на срещата в рамките на визитата му в северно-африканската държава Той подчерта също така, че през настоящата година се очаква да бъде проведено първото заседание на Съвместната междуправителствена комисия и да се осъществят нови посещения на високо равнище. България и Египет вече разполагали със съгласувани двустранни споразумения, чието подписване щяло да разшири и обогати сътрудничеството на двете държави в сферите от взаимен интерес. По думите на Борисов истинският пробив в политическите контакти между България и Египет, който сме постигнали през последните две години, можело да даде нови практически изражения на сътрудничеството ни във всички сфери-политическа, икономическа, енергийна, културна, образователна, туристическа. Борисов бе категоричен, че България ще продължи да подкрепя Египет в усилията му в борбата срещу тероризма и религиозния екстремизъм. По думите му разширяването на сътрудничеството в тази област означавало повече сигурност и за регионите на Близкия Изток и Балканите. „Оценяваме като много позитивна ролята на Египет и в качеството му на председател на Африканския съюз, и водещата му роля в Лигата на арабските държави“, добави министър-председателят, цитиран от пресслужбата на МС. Премиерът приветства усилията на Египет да съдейства за намирането на мирни решения за кризите в региона. Според Борисов трайният мир щял да позволи икономическото и социалното развитие на обществата. След срещата му с Ас-Сиси Борисов проведе разговор и с престолонаследника на емирство Абу Даби и заместник-върховен главнокомандващ въоръжените сили на ОАЕ шейх Мохамед бин Зайед Ал-Нахаян. По време на наго бяха обсъдени бъдещите възможности за надграждане на връзките в сектори като енергетика, земеделие, туризъм, иновации и високи технологии. Отбелязано бе и доброто сътрудничество в секторите на вътрешните работи, борбата срещу организираната престъпност и тероризма, противодействието на наркотрафика и киберпрестъпността. Премиерът изрази увереност, че и занапред диалогът между България и ОАЕ ще продължи да бъде конструктивен и ще дава добри резултати. Той изтъкна, че участието на България в Световното универсално изложение EXPO 2020 в Дубай ще допринесе за икономическото израстване на отношенията на още по-високо ниво. По думите му двете страни могат да обменят ценен опит относно стабилността и сигурността. „След последните ни разговори през октомври 2018 г. политическите развития в света и региона потвърждават значението на обмена на специализиран опит и информация за противодействие на всички рискове и заплахи, произтичащи от радикални и екстремистки организации и идеологии“, изтъкна Борисов. Преди срещите си премиерът в Египет, където заедно с министъра на отбраната Красимир Каракачанов присъства и на официалното откриване на новата военноморска база „Бернис“ на брега на Червено море, съпроводено от военно учение, премиерът остави свое послание в специалната книга на кралския дворец Кубе палас: „Благодаря за гостоприемството! За успеха ни!“. А египетският президент от своя страна заяви: „Такъв скъп приятел-за мен винаги е чест и удоволствие, ще се видим в България, както се разбрахме много скоро.“.", "date": "2020.01.15", "title": "Борисов: България ще стане хъб за газ от Близкия изток"}
{"url": "https://www.monitor.bg:443/bg/a/view/lubovnik-na-syd-prebil-jestoko-myja-na-gadjeto-si-185881", "text": "26-годишен мъж от пловдивското село Пъдарско отива на подсъдимата скамейка, след като пребил мъжа на гаджето си. Кървавата драма в сапунен стил се разиграла на 29 юли 2018г. в селото, а 26-годишният Орхан е обвинен от районната прокуратура за причиняване на средна телесна повреда.   В продължение на пет години набитият Ганчо на 33 г. живеел на съпружески начала с жена си Сийка. Имали две деца, но по-късно отношенията им се влошили и съпругата заминала да живее при свои близки в Германия. Там се запознала с Орхан, с когото заживяла на семейни начала.  Междувременно съпругът Ганчо също заминал за Германия. През юли 2018 г. жената, децата и любовникът Орхан се върнали от чужбина за няколко седмици и се установили в къща в селото. Законната половинка на Сийка – Ганчо, също се прибрал от гурбет. На 29.07.2018 г. той отишъл в селото, за да види децата си. Съпругата му го излъгала, че хлапетата ги няма, но Ганчо се усетил. Той упрекнал жена си, че го лъже и двамата заформили лют скандал. В спора се намесил и любовника Орхан, като двамата с Ганчо продължили да се карат на улицата. Там скандалът продължил. Законният ударил с дървен сап по ръката любовника, който пък му отвърнал, като му нанесъл два последователни силни удара в областта на челюстта. Ганчо паднал на земята, а Орхан  продължил да го удря с юмруци. Свидетели се опитали да ги разтърват, но не успели.  В това време на улицата излязла и Сийка, която успяла да издърпа Орхан и го отвела в близката евангелистка църква. Ганчо бил настанен в болница, където е установено, че от побоя е получил фрактура на челюстта  и охлузвания по главата. Предстои районният съд да насрочи дата на процеса.  ", "date": "2020.01.15", "title": "Любовник на съд, пребил жестоко мъжа на гаджето си"}
{"url": "https://www.monitor.bg:443/bg/a/view/vlagat-400-bona-v-pyrvija-bg-elektricheski-tir-185876", "text": "Инвестиционен бюджет от над 400 000 лева задели пловдивско дружество за производство на кари за разработка на първия лекотоварен електрически камион у нас. Возилото ще се произвежда изцяло в града на тепетата, съобщиха от фирмата на нарочна пресконференция. В края на миналата година дружеството сключи договор с Изпълнителната агенция за насърчаване на малкия и средния бизнес. Така, чрез Националния инвестиционен фонд за разработката ще бъдат преведени 242 118 лева. Отделно компанията влага и собствени средства в размер на 167 658 лева.  „Пететапният проект ще приключи през 2021 година с изследване на два конкурентни прототипа на лекотоварен електрически камион. Искаме да направим изпитания на алтернативни машини, за да вложим в крайния продукт по-ефективните решения”, каза изпълнителният директор на дружеството инж. Петър Петров. По думите му проектът за първия български електрически камион е насочен към производството на серия от машини, специализирани за работа в градска среда. Гамата включва  хладилен фургон, самосвал, цистерна за течни продукти, снегорин, електровоз за поддръжка на градски пространства. „Очакванията са големите градове да ограничат или дори спрат в центровете си автомобили и камиони с бензин и дизел и да останат превозите с електричество и газ. Предварителното ни изследване показва, че през периода 2017-2019 година производството на машини от този тип – електрически камиони – се увеличава средно 2,2 пъти годишно при снижаваща се продажна цена. Със същия темп се увеличава поставените зарядни устройства в градовете, летищата и други обществени пространства.” - прогнозира инж. Петров.  Пловдивската компания ще произвежда сама значителна част от компонентите на новия електрически камион. Ще закупува за него основно двигателите и електрическите батерии. Според  водещият проектант инж. Георги Вълков единият от прототипите ще бъде задвижван с литиево-йонна батерия, а другият – с оловно-кисела батерия. При появата им преди няколко години на пазара съотношението на цените между двата типа батерии започна от около 5:1, а сега е 3:1 за литиево-йонните батерии, като при съотношение 2:1 новият тип батерии ще стане по-изгоден заради  по-продължителния си живот и по-голямата си издръжливост на натоварвания. Скоростта на българските електрически камиони ще бъде около 40-45 километра в час. Те ще имат прогнозен пробег от 150 километра. Товароносимостта на електрическите камиони ще бъде до 1,5 тона. „Излизането на новите ни машини в градска среда е техническо предизвикателство, което не можем да решим, ако просто копираме световен опит. Ние имаме собствени решения и чрез изследванията които искаме да проведем търсим по-добра ефективност в сравнение с чуждите образци. Именно затова сме нарекли проекта си  „Изследване  технологичния потенциал на увеличаване на пробега и намаляване на консумацията на енергия, чрез иновативни технически решения в окачването на ходовата част и електрооборудването на мултифункционалeн лекотоварен електрически камион.“, каза още ръководителят на проекта. Цената на електрическите камиони на международните пазари в момента варира от 8-9 хиляди долара за най-простите конструкции и достигат до 25-30 хиляди долара за превозните средства с повече екстри като например климатици и електроника за прецизно маневриране и др . В момента произведените електрически камиони в Китай са с най-ниски цени. С новия електрически камион българската машиностроителна компания  си поставя две основни цели. Едната е да навлезе на нови пазари и да достигне до нови клиенти. Втората е да замени с новите технически решения, които ще приложи при изработката на електрическия камион, досегашните си производствени практики.", "date": "2020.01.15", "title": "Влагат 400 бона в първия БГ електрически камион"}
{"url": "https://www.monitor.bg:443/bg/a/view/mnogo-novi-geroi-vlizat-v-otkradnat-jivot-9-185875", "text": "Много нови герои ще прекрачат прага на екранната болница „Св. Анастасия“ за 9-ия сезон на медицинската драма „Откраднат живот“. Това издаде продуцентът Евтим Милошев. „Финалът на осми сезон беше драматичен и В новия сезон обаче ще има много нови герои, нови развръзки и повече любов. Любовта съпътства всички нас, във всичките й измерения. Без нея нищо не се получава. Нещо интересно в новия сезон на „Откраднат живот“ е, че досега болница „Св. Анастасия“ имаше външен враг и това обединяваше героите срещу него. В новия сезон болницата няма да има външен враг. Ще акцентираме върху човешките, колегиалните отношения и процесите, които се случват, когато няма външен враг.\", разказа пред Нова тв той. Още в първи епизод от актуалната порция зрителите ще станат свидетели на сблъсък между пациенти и лекари. Девети сезон на „Откраднат живот“ ще стартира през пролетния телевизионен сезон. Снимачният процес вече започна.", "date": "2020.01.15", "title": "Много нови герои влизат в „Откраднат живот“ 9"}
{"url": "https://www.monitor.bg:443/bg/a/view/arest-za-gorski-zaradi-nezakonno-oryjie-185885", "text": "  Служител на Държавното ловно стопанство „Тракия” бе закопчан, след като при проверка от полицията установили, че мъжът има незаконни оръжия и патрони. Това е станало в Раковски, където се е провела проверка по линия „Контрол на общоопасните средства”. Тогава било установено, че в двете семейни коли „Тойота рав” и „Ваз” на мъж от село Брезово, има 29 патрона с различен калибър. Горският нямал документи за боеприпасите. Освен това, като служител на държавното ловно стопанство, имал зачислен законен служебен пистолет. Той обаче не го съхранявал по надлежния ред, а също го държал в автомобила си. Наред с пищова в колата била открита и ловна карабина- аналог на автомат „Калашников”. Полицаите установили още, че липсват боеприпаси за късо нарезно оръжие. По случая било образувано досъдебно производство в районното управление на полицията в Раковски и работата по случая продължава.", "date": "2020.01.15", "title": "Арест за горски заради незаконно оръжие"}
{"url": "https://www.monitor.bg:443/bg/a/view/tajsyna-i-rado-pantaleev-povejdat-bylgarite-na-kupa-strandja-185882", "text": "С мисъл за голямата цел тази година - спечелване на квоти за олимпийските игри и участие в Токи, националите по бокс очакват 71-ото издание на турнира за купа \"Странджа\". Надпреварата от 21 до 25 януари е генерална репетиция за първата квалификация за Токио. Представянето на нашите ще е от голямо значение при избора на треньорите. \"Турнирът е проверка за това кои състезатели да подберем за тези квалификации. В момента се готвим с националния отбор на базата в \"Дианабад\", където провеждаме спаринги с боксьори от Белгия, Бахрейн и Хонконг\", сподели помощник треньорът на мъжкия ни тим Александър Александров. Последният ни световен шампион в бокса Детелин Далаклиев пък пожела не само квоти за олимпиадата, но и медали от игрите за националите. Това е мечтата и на младежкия олимпийски шампион Благой Найденов. Над 300 боксьори от 30 държави са подали заявки за участие в купа \"Странджа\". Входът в столичната зала \"София\" е свободен за първите три дни, а за полуфиналите в петък и финалите в събота цената на билетите е 10 лв. Събраните средства ще бъдат дадени на носителя на трофея и на най-добрия българин. Страната ни ще бъде представена от 10 състезатели при мъжете и 7 при жените. Под въпрос заради контузия е Петър Белберов при най-тежките, но в състава от лагера в САЩ се завръщат европейският шампион Даниел Асенов - Тайсъна (52 кг) и третият от световното първенство Радослав Панталеев (91 кг). Феновете в София ще видят още Боян Асенов (57 кг), Кирил Русинов, Венсан Киркоров и Стилиян Христов (63 кг), Иван Атанасов (69 кг), Симеон Чамов (75 кг), Благой Найденов и Кристиян Николов (81 кг). След турнира националите се качват на лагер на Белмекен, след което пътуват за Англия, където ще останат до началото на олимпийската квалификация от 13 до 22 март. При дамите опитната Стойка Петрова пропуска купа \"Странджа\" и гледа директно към олимпийските квалификации, тъй като ще получи право да се състезава отново на 21 февруари. Така в категория до 51 кг на ринга Габриела Димитрова, Златислава Чуканова и Севда Асенова. Другите ни представителки са Станимира Петрова (57), Деница Елисеева и Асъхан Мехмедова (60) и Мелис Йонузова (69).", "date": "2020.01.15", "title": "Тайсъна и Радо Панталеев повеждат българите на купа \"Странджа\""}
{"url": "https://www.monitor.bg:443/bg/a/view/otkriha-dve-potencialno-obitaemi-super-zemi-185883", "text": "Учени направиха голяма крачка напред в търсенето на живот извън нашата планета, след като откриха две \"потенциално обитаеми\" планети, съобщава в. \"Мирър\". Специалисти от института \"Карнеги\" откриха планети, орбитиращи около звездите GJ 180 и GJ 229. Става въпрос за две от най-близките до Слънцето звезди. Планетите са кръстени GJ 180 d и GJ 229 Ac, а масата им е най-малко 7,5 и 7,9 пъти по-голяма от земната. \"GJ 180 d е най-близката до нас нито много гореща, нито много студена супер-Земя, чиито приливни сили не са свързани със звездата й - заяви съавторът на изследването Фабо Фън. - Това увеличава вероятността на нея да има живот.\" Втората планета GJ 229 Ac е най-близката до нас нито много гореща, нито много студена супер-Земя, разположена в система, в която звездата й има компаньон - кафяво джудже. Била идентифицирана също трета впечатляваща планета - студен нептун, кръстен GJ 433 d. \"Това е най-близката и най-студената подобна на Нептун планета, откривана някога\", отбеляза Фабо Фън. Откритието идва дни след като НАСА оповести за откриването на екзопланета, на която може да има живот. Планетата TOI 700 d бе открита от спътника TESS на американското космическо ведомство. Тя е сред малкото идентифицирани в обитаемата зона на звездата си планети, чиито размери са сходни с тези на Земята. \"TESS е проектиран и бе изстрелян, за да открива подобни на Земята планети, орбитиращи около намиращи се наблизо звезди\", припомни астрофизикът Пол Херц от НАСА.", "date": "2020.01.15", "title": "Откриха две потенциално обитаеми супер-Земи"}
{"url": "https://www.monitor.bg:443/bg/a/view/s-kontroliran-vzriv-i-pod-policejska-ohrana-butnaha-45-metrov-komin-v-pazardjik-185887", "text": "С контролиран взрив бе сринат 45-метровия комин на бившата фабрика за оцет в Пазарджик, който се намира в жилищен комплекс „ Младост“ в града. Час преди взривните дейности полицаи бяха отцепили района, тъй като наблизо има две гимназии- тази по строителство и архитектура и Езиковата гимназия „ Бертолт Брехт“ в града, както и автосервиз, фитнес клуб и ресторант. В съседство са и 4 жилищни блока и къщи, хората от които обаче не бяха евакуирани, докато трае взрива. Буквално за секунди огромното бетонно съоръжение падна в двора на неработещото предприятие. Както ден по-рано съобщи говорителят на пазарджишката Областна дирекция на МВР Мирослав Стоянов в Районното управление на полицията в града е получено писмо от лицензирана фирма за предстоящите взривни работи на комина на старата оцетена фабрика, намираща се на улица „Кочо Честименски” № 44. В тази връзка служителите от РУ-Пазарджик бяха предприели действия по изграждане на безопасен периметър по време на подготовката и непосредственото извършване на взривните работи. В района около сградата бяха разлепени информационни брошури за запознаване на живеещите наблизо граждани. Преди и по време на взривяването бе затворена за движение улица „Кочо Честименски” от служители на сектор „Пътна полиция”, а периметъра около съоръжението бе отцепен от полицейски екипи.", "date": "2020.01.15", "title": "С контролиран взрив и под полицейска охрана бутнаха 45-метров комин в Пазарджик (ВИДЕО)"}
{"url": "https://www.monitor.bg:443/bg/a/view/naj-otvratitelnata-pica-na-sveta-e-v-danija-s-shunka-mocarela-i-kivi-185884", "text": "В социалните мрежи беше разобличена най-отвратителната пица в света, предлагана в Дания - тя е с гарнитура от моцарела, шунка и..киви, пише в.\"Метро\". В социалната мрежа Редит беше публикувана снимка на ястието. Повечето от потребителите бяха отвратени от нарязаните на кръгли резенчета кивита. Блюдото беше сравнено с \"идването на Антихриста\". \"Той лично би си поръчал точна тази отвратителна пица\", изтъкват някои от коментарите. Всички са убедени, че гарнираната с кивита питка надминава по безвкусие посестримата си с ананас. Изданието припомня, че през 2018 година в социалните мрежи голямо отвращение предизвикаха веганските кроасани. Добавеното в тях тесто с активен въглен им беше придало вид на екскременти.", "date": "2020.01.15", "title": "Най-отвратителната пица на света е в Дания, с шунка, моцарела и киви"}
{"url": "https://www.monitor.bg:443/bg/a/view/beroe-se-podsilva-s-dvama-chujdenci-185886", "text": "“Берое” е на път да финализира привличането на две нови чуждестранни попълнения. Старозагорци са се разбрали с двама играчи, които директно ще подпишат договор с клуба. Едното от новите попълнения на “Берое” ще чака отбора директно на лагера в Турция. Освен това в Белек към подготовката на “Берое” ще се присъедини и футболист, който ще бъде изпробван от старши треньора Димитър Димитров. Много е вероятно още двама играчи да преминат проби по време на лагера в турския курорт. Към момента “Берое” е обявил официално единствено трансферите на Крум Стоянов и Генадий Ганев. В момента с тима на проби е и холандецът Лудсинио Маренго, който ще пътува заедно с отбора за Турция. Именно там Херо ще реши съдбата му, като Маренго ще получи шанс за изява в контролите с „Ботошани“ и „Сепси“. Тази зима „Берое“ е много активен на трансферния пазар, като амбициите на Херо са да подсили сериозно тима в битката за Топ 6 в първенството.", "date": "2020.01.15", "title": "„Берое“ се подсилва с двама чужденци"}
{"url": "https://www.monitor.bg:443/bg/a/view/api-otteglja-proekta-za-struma-prez-kresnenskoto-defile-185877", "text": "България оттегля апликационната форма за изграждането на автомагистрала „Струма“ през Кресненското дефиле, но продължава да разглежда проекта като приоритетен и не се отказва от него, съобщиха от Агенция \"Пътна инфраструктура\" (АПИ). Решението не го стопира, а ще ускори екипната работа на всички институции, ангажирани с разширението на единствения „тесен участък“ по направлението до границата с Гърция. Днес българската страна информира Европейската комисия за решението си да оттегли Формуляра за кандидатстване за финансиране на лот 3.2 от Кохезионния фонд на ЕС, който беше подаден за одобрение на 9 август 2019 г. Институциите продължават работа по подготовката на апликационната форма с оглед на приоритетите в сферата на екологията на новата Европейска комисия, която вече представи своя Европейски зелен пакт. Решението е взето след задълбочен анализ, множество експертни разговори и специално допитване до обществено мнение, което категорично определя довършването на магистрала „Струма“ през Кресненското дефиле като изключително важно с оглед на пътната безопасност, съобщават  Българската страна винаги е била наясно с трудностите, свързани с опазването на природата в този участък, както и с необходимостта да се намери балансирано решение, отговарящо на екологичните и на транспортните цели, коментират решението от АПИ. Предвид чувствителната от екологична гледна точка защитена зона, в която се намира отсечката между Крупник и Кресна, винаги са търсени най-добрите решения за неговата реализация като в процеса на подготовка през годините са разглеждани редица варианти за изпълнение на участъка от АМ „Струма“ през Кресненския пролом. На базата на всички извършени проучвания, избраният Източен вариант Г 10,50 в най-голяма степен отговаря на техническите, социално-икономическите и екологични изисквания. Въпреки това, за да е максимално прецизна относно въздействията на проекта върху видовете и местообитанията, които са предмет на опазаване в дефилето, държавата ще пристъпи към определянето на специфични консервационни цели и мерки. За намаляване на въздействието върху обекти от Натура 2000 от съществуващия път E-79, Агенция „Пътна инфраструктура“ се ангажира до края на 2020 г. да изпълни поредица от смекчаващи мерки, а именно: модифициране на съществуващите водостоци, монтиране на двустранно разположена мрежа в банкета на пътя, монтиране на плетени мрежи за птици с височина 4 м върху тротоарите на големите съоръжения. З а повишаване на пътната безопасност ще се анализира възможността за изграждане на видео система за наблюдение и система за информиране и пренасочване на трафика по обходни пътища и анализ за безопасното му поемане, както и подобряване организацията на движение в Кресненското дефиле.", "date": "2020.01.15", "title": "АПИ оттегля проекта за АМ „Струма“ през Кресненското дефиле"}
{"url": "https://www.monitor.bg:443/bg/a/view/pijan-otiva-na-syd-za-palej-185866", "text": "Пияница отива на съд за палеж на къща. Обвинението срещу А.П. е, че на Никулден през 2017 г. в град Елена запалил дядовата си къща. Ден по-рано старецът бил починал. Внукът много се разстроил и отишъл в кръчмата да дави мъката със скоросмъртница. Когато се напил порядъчно той решил, че тъй като жилището на дядо му, в бъдеще ще му нвява лоши спомени, то трябва да бъде унищожено. По тъмна доба той драснал клечкта на дома и изчезнал. В резултат на пожара е изгоряла къщата заедно с гаражана обща стойност 46 156 лв. Огънят се разпрострял и над съседен имот и там са изгорели мотоциклет и други вещи на обща стойност 96 797 лв. разследващите бързо стигнали до извършителя на палежа. Той бил задържан, а сега вече е предаден и на съд.", "date": "2020.01.15", "title": "Пиян отива на  съд за палеж"}
{"url": "https://www.monitor.bg:443/bg/a/view/ptichi-grip-atakuva-rusija-185869", "text": "Изключително висока е опасността от епидемия от птичи грип на територията на Русия. За това алармират компетентните контролни органи и посочват, че най-застрашени са югозападните региони на страната. Вирусолози уточняват, че става дума за щама А (H5N8), чиито носители са птиците и свинете. На този етап няма случай човек, заразен с тази разновидност на птичия грип, успокояват медици, но въпреки това препоръчват на жителите на споменатите райони да избягват контакт с птици и свине. Очаква се заразата да дойде от Полша, Словакия и Унгария, където вече са регистрирани огнища на инфектирани пернати животни. Властите на Чехия също се опасяват от „внос“ на птичи грип и въведоха задължителен ветеринарен контрол върху импорта на всички домашни птици от съседна Полша. В тази връзка Роспотребнадзор излезе с препоръка към руските граждани, намиращи се в споменатите европейски страни, по възможност да не консумират птиче месо и яйца.            ", "date": "2020.01.15", "title": "Птичи грип атакува Русия "}
{"url": "https://www.monitor.bg:443/bg/a/view/srednijat-osiguritelen-dohod-za-stranata-za-noemvri-2019-g-e-1015-82-lv-185889", "text": "Размерът на средния осигурителен доход за страната за месец ноември 2019 г. е 1015,82 лв., съобщиха от НОИ. Определеният средномесечен осигурителен доход за страната за посочения период служи при изчисляване размерите на новоотпуснатите пенсии през месец декември 2019 г, разясняват от ведомството. Средномесечният осигурителен доход за страната за периода от 01.12.2018 г. до 30.11.2019 г. е 977,60 лв.", "date": "2020.01.15", "title": "Средният осигурителен доход за страната за ноември 2019 г. е 1015,82 лв."}
{"url": "https://www.monitor.bg:443/bg/a/view/sled-9-godini-trygva-deloto-za-smyrtta-na-germanche-v-basejn-na-zlatnite-185870", "text": "Варненският окръжен съд дава ход на делото за смъртта на 13-годишната Сара Ернст, която преди 9 години бе смъртоносно засмукана от сифон на хотелски басейн в курорта „Златни пясъци“. Пострадалото германче е било на почивка с баща си у нас. Разпоредителното заседание е насрочено за 19 февруари т.г., съобщиха от съда. Разследването отне 7 години, като обвинителният акт беше внесен за първи път в съда през 2018 година. Поради допуснати съществени процесуални нарушения в досъдебното производствообаче, в разпоредителното заседание Окръжният съд във Варна прекрати производството и го върна на прокуратурата за отстраняване на пропуските. Нарушенията, посочени от съда, са неиздирването на близките на починалото момиче и ограничаване на правата им като нейни наследници. Според съдебния състав, сериозно нарушение представляваше и неуведомяването на единия подсъдим – проектантът на басейна, че срещу него се води разследване и има повдигнато обвинение за извършено престъпление. Трима мъже са общо обвинените, причинили смъртта на 13-годишното момиче, поради незнание или немарливо изпълнение на занятие или на друга правно регламентирана дейност, представляваща източник на повишена опасност. Това са Кирил Я.(изпълнител на строителството на басейна) Пламен К.(представител на строителния надзор) и Александър Г. (проектант на басейна). За това престъпление в НК е предвидено наказание „лишаване от свобода“ от една до шест години. Първоначално обвинение беше повдигнато и срещу спасителя на басейна, но поради изтичане на абсолютната давност за престъплението, прокуратурата е прекратила наказателното производство срещу него. От съда припомнят накратко хронологията на злополучният инцидент, който стана на 11 юли, 2011 година в хотел „Берлин“ на курорта „Златни пясъци“. Около 11.30 часа охранителят на хотела забелязал руска туристка, която се опитвала да привлече вниманието на спасителя и на други туристи да окажат помощ на дете, което лежало на дъното на басейна. Спасителят скочил във водата и направил опит да извади момиченцето, но не успял, тъй като тялото било засмукано от подовия сифон на басейна. Едва след като помпите били изключени, момиченцето било освободено и извадено. То било спещно откарано във варненска болница, но същия ден починало. Като причина за фаталния изход съдебно-медицинската експертиза посочила удавяне от вдишване на течност, потискане на жизнено важни центрове в мозъка и спиране на сърдечната дейност.", "date": "2020.01.15", "title": "След 9 години тръгва делото за смъртта на германче в басейн на Златните "}
{"url": "https://www.monitor.bg:443/bg/a/view/zadyrjaha-semejstvo-s-antichni-moneti-i-ikoni-185868", "text": "Семейство старозагорци е било задържано в рамките на специализирана акция на сектор „Противодействие на криминалната престъпност\"при  ОДМВР за пресичане, разкриване и документиране на престъпления, свързани с културно-исторически ценности. В хода на обиск на семейния автомобил „Ауди“, използва основно от съпругата, 33-годишната Р.Г. от багажника и жабката са иззети 8 римски монети, православен кръст от жълт метал, 3 старинни икони с неизяснен към момента произход и други 9  предмета от античността.При направения обиск в семейното жилище не са били открити други ценни вещи, подлежащи на деклариране, Р.Г. и 44-годишният Г.Г. не са обявили че са колекционери. Образувано досъдебно производство по чл.278, ал.6 от НК, съпругът и съпругата, за които няма данни да са криминално проявени са били задържани по закона за МВР за денонощие. Работата по случая продължава, тепърва ще се изяснява дали някои от иконите не са били откраднати от храмове на територията на Старозагорската митрополия.  ", "date": "2020.01.15", "title": "Задържаха семейство с антични монети и икони"}
{"url": "https://www.monitor.bg:443/bg/a/view/izbirat-naj-dobroto-vino-v-dobrich-185871", "text": "Община град Добрич и Къщата на виното обявяват конкурс за най-добро домашно вино – реколта 2019 година. В конкурса могат да участват производители от град Добрич само със собствени вина – реколта 2019 г. Категориите в конкурса са три: червени вина; бели вина и розе. Производителите могат да участват в повече от една категория.  В конкурса не могат да участват вина, които са изкуствено ароматизирани. Производителите посочват задължително сорта или сортовете, от които е произведено виното. Участниците в конкурса трябва да предоставят бистри проби от всяко вино, в стандартна стъклена бутилка без етикет. Вината ще бъдат оценявани от тричленна комисия от специалисти. Във всяка категория се определят І, ІІ и ІІІ-то място. На спечелилите конкурса се връчват грамота и предметна награда. Победителите се обявяват на 14 февруари 2020 г., 11.00 часа в АЕМО „Старият Добрич”. ", "date": "2020.01.15", "title": "Избират най-доброто вино в Добрич"}
{"url": "https://www.monitor.bg:443/bg/a/view/haskovo-s-otroven-ot-pechki-i-kotli-vyzduh-185874", "text": "Рекордно висока за зимния сезон запрашеност на въздуха е отчетена в Хасково през последното денонощие. Това сочат данните от сензорите в града според airtube.info. На 14-и януари са измерени средно 136 микрограма прахови частици на кубичен метър. Това е най-високата стойност за последните близо 4 месеца. Сутринта в сряда сензорите в Хасково също отчитат високи нива на запрашеност от над 100 микрограма прахови частици на кубичен метър. Стойностите традиционно се покачват и привечер, когато отново има засилен трафик по улиците, а и се палят повече печки на твърдо гориво. Най-замърсени са зоните в центъра, Арменския парк и кварталите около Монумента на Света Богородица. Последното пиково замърсяване с фини прахови частици беше отчетено на 20-и декември м.г., когато бяха отчетени стойности над 120 микрогарама прахови частици на кубичен метър.", "date": "2020.01.15", "title": "Хасково с отровен от печки и котли въздух"}
{"url": "https://www.monitor.bg:443/bg/a/view/otkriha-zvezden-prah-po-star-ot-slynceto-185765", "text": "Звезден прах, по-стар от Слънцето, бе открит в метеорит, паднал в Австралия през 1969 г., съобщиха световните информационни агенции. Най-старите от 40-те частици звездна материя, намерени в метеорита, са на около 7 милиарда години. Това означава, че са формирани около 2,5 милиарда години преди да се появят Слънцето, Земята и останалата част от Слънчевата система.  Метеоритът е намерен край гр. Мърчисън в австралийския щат Виктория.  Всички анализирани звездни частици са от преди периода на формиране на Слънчевата система. Според учените частиците звезден прах в метеорита са нещо като капсули на времето. Възрастта им дава представа за етапите на създаване на галактиката Млечен път, поясняват учените.  \"Макар да изследвам метеорита от Мърчисън и звездния прах вече над 20 години, все още съм изключително въодушевен, че можем да проучим историята на нашата галактика чрез един камък\", казва Филип Пек, куратор на Природонаучния музей в Чикаго и ръководител на изследването.  Изследваните частици са миниатюрни - между 2 и 30 микрометра (микрометърът е равен на една хилядна част от милиметъра - бел.ред.) Звездният прах е материя, която се изхвърля от звездите. При зараждането на Слънчевата система този прах става част от планетите и Слънцето. Съхранен е единствено в кометите и астероидите. Очаква се фрагменти от тях да бъдат доставени на Земята в следващите десетилетия от космическите мисии ОСИРИС-РЕКС и \"Хаябуса-2\".", "date": "2020.01.15", "title": "Откриха звезден прах по-стар от Слънцето "}
{"url": "https://www.monitor.bg:443/bg/a/view/na-20-januari-naduvaem-zamyk-topli-napitki-muzika-i-lakomstva-za-gostite-na-bynderishka-poljana-nad-bansko-v-svetovnija-den-na-snega-posle-idva-svetovnoto-po-ski-za-jeni-185872", "text": "На 20 януари надуваем замък, топли напитки, музика и лакомства очакват любителите на ски и гостите на Бъндеришка поляна над Банско в Световния ден на снега. После, на 25 и 26, е ред на световното първенство по ски за жени - пак там. Празникът събира любителите на планината, снега и зимните спортове в целия свят, а първият планински курорт в България ще се включи в него с много забавления за цялото семейство. Надуваем замък, топли напитки, музика и лакомства очакват гостите на Бъндеришка поляна над Банско. Дневните карти за лифтовете в Банско за всички деца до 12-годишна възраст ще струват само един лев. Събитието е част от кампанията на Международната Ски Асоциация, наречена „Доведете децата при снега”. Отбелязва се в много точки на света като годишен фестивал на снега за деца и техните семейства. На 25.01.2020 малко преди обед ще е спускането (DH), а на следващия ден ни очаква супергигантски слалом (SG). Ако искате да се потопите в магията на най-комерсиалния бял спорт, можете да закупите билети за трибуните на Бъндеришка поляна и да наблюдавате на живо най-значимото спортно събитие за годината в България. Снимки: Архив на автора", "date": "2020.01.15", "title": "Празнуват световния ден на снега в Банско"}
{"url": "https://www.monitor.bg:443/bg/a/view/djuliana-gani-ne-kyrmi-zaradi-silikona-185873", "text": "Мис Силикон 2013 Джулиана Гани не кърми първородната си рожба. Причината – има лекарска забрана във връзка с кубиците в гърдите си. \"Колкото и да имах желание, няма как. Посъветвах се с хирурзи и те бяха категорични, че не е желателно. а това ще ми дойде в повече. Все пак вече са ми правени 3 операции на тях\", обясни пред \"Уикенд\" тя. Към момента Джулката не планира да ъпгрейдва още външния си вид. \"Мисля, че външният ми вид е перфектен, пък и мога отново да спазвам режима си отпреди бременността. Илиян ще ме вкара във върхова форма до два месеца - поне така ми е обещал. Възнамерявам да бъда секси майка\", сподели още тя. Припомняме, че Гани стана майка на момченце навръх Нова година. Още не е ясно как се казва то, но първата буква от името му е „Д“.", "date": "2020.01.15", "title": "Джулиана Гани не кърми заради силикона"}
{"url": "https://www.monitor.bg:443/bg/a/view/mecosoprano-1-osyshtestvjava-mechtata-si-da-pee-azuchena-185857", "text": "На 28 март на сцената на Хесенската държавна опера във Висбаден, Германия оперната дива, мецосопрано №1 в света Веселина Кацарова ще направи своя дългоочакван дебют като Азучена в премиерния спектакъл на „Трубадур“ от Джузепе Верди. Спектакъла ще дирижира именитият диригент от германско-английски произход Александър Джоел, който през последните години се изявява успешно на най-престижните оперни сцени от ранга на Кралската опера-Лондон, където е гост-диригент постоянно от 2013 насам във  Фолксопер и Щатсопер-Виена, Националния Гран театър на Женева, Уелскта опера, Операта в Стокхолм, Хамбург, Малмьо и др. Режисьор на постановката е австриецът Филип Крен. В премиерната постановка Веселина Кацарова си партнира с грузинския баритон Алдо Тодуа (в ролята на граф ди Луна), португалката Кристиана Оливейра ще изпълни ролята на Леонора, а в ролята на Манрико зрителите ще видят утвърдения австралийски тенор Алдо ди Торо. В ролята на Ферандо гостува корейският бас Юнг Доо Парк.На страницата си във Фейсбук Кацарова сложи своя снимка и корица към либрето на Трубадур от Верди и написа „Започнахме подготовката!“ Над 300 нейни фенове от цял свят я поздравиха с начинанието и й пожелаха успех. В интервю за Телеграф и монитор през август м.г. Кацарова за пръв път съобщи за желанието си да пее Азучена. Тогава на въпроса: „50 роли, над 40 компактдиска, участие в опери, поставяни по цял свят. Има ли още нещо, което да кара Веселина Кацарова да продължава напред?“, тя отговори: \"Разбира се, все още съм във възраст, която ми дава възможност да използвам целия си гласов диапазон. В момента готвя ролята на Азучена от „Трубадур“, премиерата ще бъде догодина на пролет във Висбаден. Впрочем през март т.г. (2019 г.) на тази сцена пях Юдит от  „Замъкът на херцога Синята брада“ на Барток. Пак догодина съм в „Набуко“ с Мария Гулегина, ще бъдем в Токио…Има още две – три роли, които възнамерявам да подготвя.“ Гастролът на Кацарова с Фенена от операта Набука, в партньорство с Мария Гулегина като Абигайл ще бъде през май, а от От 17 август до 3 септември тя ще проведе за трети път в родната си Стара Загора, където е артистичен директор на операта третия си Майсторски клас за млади оперни певци.", "date": "2020.01.15", "title": "Мецосопрано №1 осъществява мечтата си да пее  Азучена"}
{"url": "https://www.monitor.bg:443/bg/a/view/pusnaha-na-promocija-za-100-leva-voda-v-shumen-i-tyrgovishte-185859", "text": "Голяма търговска верига обяви специална промоция за доставка на вода в дните, когато Шумен и Търговище ще останат без вода в края на седмицата. Водата в двата града спира за планово отстраняване на аварии в полунощ срещу петък и се очаква крановете да останат сухи минимум 48 часа. От компанията, която има супермаркети в Шумен, Варна и Търговище обявиха специална цена от 100 лева за палет вода - 72 туби по 11 литра всяка, които могат да бъдат купени както индивидуално, така и по съседски или роднински, групово. Доставката в дните без вода е напълно безплатна. Може да се вземат с безплатна доставка и по-малки количества води, като за тях има 10 процента отстъпка, стига купувачът да напазарува вода поне за 10 лева. Общо 20 аварии ще отстраняват екипите водните дружества в Шумен и Търговище. Най-тежка е аварията около село Хан Крум - там пробивът в тръбата е на дълбочина 5.50 метра и за отстраняването на тази повреда са осигурени багер, влекач, 2 самосвала, ще се наложи и отцепване на района, за да няма произшествия, ще се ремонтират отточни шахти, ще се подменят кранове в подстанция 1300, както и подмяна на полиетиленова тръба ф800, където ще се включи и екип от Бургас.  Едновременно с това ще се отстраняват и две аварии в градската мрежа – на два крана в района на КТА \"Мадара\" – първи портал и на ул. „Дебър“. Първо ще се подходи към ремонта на големите аварии, а след това на по-малките, заявиха специалистите. По всички аварии работата ще върви паралелно, осигурена е механизация и техника, която вече е разставена по места, доставени са и необходимите материали, обясниха от водните дружества по време на среща между областните управители на Шумен и Търговище и кметовете на областните центрове. Планираното поетапно спиране на водата заради ремонти по довеждащия водопровод от яз. „Тича“ ще започне за Шумен от 00:00 часа. на 17 януари, петък, а за Търговище и Велики Преслав – с 4 часа по-късно. Водата в Търговище и Преслав ще дойде още в петък в късния следобед, тъй като на техни територии има само три аварии, докато Шумен ще трябва да почака две денонощия. Най-оптимистичният вариант за Шумен предвижда пускането на водата да стане в събота следобед.", "date": "2020.01.15", "title": "Пуснаха на промоция за 100 лева вода в Шумен и Търговище"}
{"url": "https://www.monitor.bg:443/bg/a/view/deputatite-privikvat-shefa-na-nzok-izlushvat-go-v-chetvyrtyk-185861", "text": "Шефът на НЗОК Дечо Дечев ще бъде излушан за заседание на здравната комисия в четвъртък, а причината е неговите иказвания за източване на касата.  Препитването на Дечев ще стане по предложение на депуатите от БСП  и ДПС, като искането е внесено след консултации между двете партии, стана ясно от думите на социалиста д-р Георги Михайлов. Преди дни Дечев предупреди, че касата плаща лекарства на частна болница на 7 пъти по-висока цена, както и че лобистки текстове забраняват НЗОК да иска показатели от частните болници как харчат парите си, което пък било задължително за държавните и общинските лечебни заведения.   ", "date": "2020.01.15", "title": "БСП и ДПС искат излушване на шефа на НЗОК"}
{"url": "https://www.monitor.bg:443/bg/a/view/bashtata-na-megan-markyl-e-gotov-da-svidetelstva-v-syda-sreshtu-neja-185858", "text": "Бащата на Меган Маркъл, съпруга на британския принц Хари, е готов да свидетелства в съда срещу дъщеря си по делото за незаконната публикация на таблоида \"Мейл он сънди\" на нейно лично писмо, съобщи в.\"Дейли телеграф\". През месец октомври миналата година херцогинята на Съсекс даде на съд \"Мейл он сънди\" за публикувано нейно лично писмо, адресирано до баща й Томас. Кралската особа обвини вестника в недобросъвестно използване на лична информация и в нарушаването на британския закон за авторските права. Публикацията на писмото беше поредният епизод от скандалните отношения между херцогинята на Съсекс и нейния баща. Той не присъства на сватбата й, която се състоя на 19 май 2018 година. В 5-страничното писмо Меган настояваше Томас да престане да лъже в опитите си да изкара пари от сензационни заявления. Родителят отново ще потвърди в съда истинността на публикацията, че е бил оставен на произвола на съдбата от дъщеря си, че никой не му е съобщил лично за сватбата й и че тя не се е заинтересувала как е преминала операцията на сърцето му. Томас Маркъл ще опровергае и твърденията на дъщеря си, че тя сама е платила за висшето си образование.", "date": "2020.01.15", "title": "Бащата на Меган Маркъл е готов да свидетелства в съда срещу нея"}
{"url": "https://www.monitor.bg:443/bg/a/view/nad-200-hiljadi-dushi-sa-zapochnali-rabota-prez-2019-g-sys-sydejstvieto-na-burata-po-truda-185860", "text": "Данните на Агенцията по заетостта сочат, че 216 256 са безработните, които през 2019 г. са постъпили на работа със съдействието на бюрата по труда. 89,3% от тях са се реализирали на първичния пазар на труда, става ясно още от статистиката на агенцията. От началото на годината младежите до 29 г., устроени на работа, са 24 412. 24 398 пък са продължително безработните, които чрез подкрепата на Агенцията по заетостта са започнали своята трудова реализация. 43 975 безработни над 55 години, 13 954 хора с увреждания и 58 782 лица без квалификация също са постъпили на работа. Само през декември, когато икономическата активност е най-слаба, започналите работа са 11 324, като 94.3% са устроени в реалната икономика. 356 представители от групите на пенсионерите, учащите и заетите също са намерили своето ново работно място през месеца чрез съдействието на бюрата по труда. Равнище на регистрирана безработица в страната от 5.9% отчита през декември Агенцията по заетостта. Спрямо същия период на 2018 г. се наблюдава спад от 0.2%. В края на годината регистрираните безработни в бюрата по труда са общо 194 715, като спрямо същия период през 2018 г. са с 6 751 по-малко (-3,4%). За първи път в историята на Агенцията по заетостта броят на регистрираните безработни лица през месец декември е под 200 хиляди души. Активирането на неактивни лица остава приоритетна дейност на бюрата по труда през цялата година. Новорегистрираните безработни през декември са 24 689, като 1 267 от тях са били неактивни, т.е. не са били нито заети, нито учащи, и не са търсили работа. Информационните събития, трудовите борси, срещите на трудовите посредници с младежи, на които предстои завършване на средно или висше образование, мобилните бюра по труда са част от изпълняваните нови и модернизирани инициативи и услуги на Агенцията по заетостта. Средно за месец активираните лица продължават да надхвърлят 2 000 души. В различни форми на обучения за възрастни (за професионална квалификация и ключови компетентности), финансирани от държавния бюджет и Европейския социален фонд, са обхванати нови 296 безработни. Завършилите обучения през декември са общо 417. От началото на годината Агенцията по заетостта е помогнала на 21 683 души да повишат квалификацията си или да придобият нови умения. На субсидирани работни места през месеца са устроени още 643 лица от рисковите групи - 130 по програми и мерки за обучение и заетост и 513 – по схеми на Оперативна програма „Развитие на човешките ресурси”. Заявените работни места на първичния пазар на труда през декември са 7 575, като 75.5% от тях са в частния сектор. Най-голям дял свободни работни места са заявени в преработващата промишленост (32.5%), търговията, ремонта на автомобили и мотоциклети (12.7%), държавното управление (10.7%), хотелиерството и ресторантьорството (10.0%), административните и спомагателните дейности (8.1%).", "date": "2020.01.15", "title": "Бюрата по труда намериха работа на над 200 хиляди души през 2019 г."}
{"url": "https://www.monitor.bg:443/bg/a/view/riosv-ustanovi-zavisheni-niva-na-seren-dioksid-v-pernik-185862", "text": "РИОСВ- Перник, установи завишени нива на серен диоксид в пункт АИС “Център”- Перник, съобщиха от регионалната екоинспекция. Регистрирани са четири поредни превишения на алармения праг за серен диоксид /500 мкг/м3/, като в сряда най-високата средночасова стойност е 999,13 мкг/м3. РИОСВ- Перник, установи завишени нива на серен диоксид в пункт АИС “Център”- Перник, съобщиха от регионалната екоинспекция. Регистрирани са четири поредни превишения на алармения праг за серен диоксид /500 мкг/м3/, като в сряда най-високата средночасова стойност е 999,13 мкг/м3. „Чувствителните групи от населението са деца, възрастни и хора с астма, сърдечно-съдови или хронични белодробни заболявания. При кратковременна експозиция на серен диоксид се засяга преди всичко дихателната система. При нормална физическа активност и дишане през носа, дразнещият ефект на серния диоксид се елиминира още от първата бариера на респираторната система – лигавицата на носа. Бързото ходене или тежката физическа работа улесняват дишането през устата и съответно инхалирането на SO2 в по-ниските дихателни отдели. Това провокира здравословни проблеми от страна на дихателната система“, обявиха от Регионалната здравна инспекция. . От там препоръчват рисковите групи да не напускат жилищните или работните помещения като затворят прозорците на стаите, да се избягва физическа дейност на открито. Причина за високите концентрации на серен диоксид са неблагоприятните метеорологични условия-безветрие и гъста мъгла, повишеното потребление на твърдо гориво в битовия сектор и работа на ТЕЦ „Република” към “Топлофикация Перник” АД, обявиха и от общинската администрация в града. РИОСВ-Перник, е дала предписание на ТЕЦ „Република” към “Топлофикация Перник” АД за незабавно намаляване на производствените мощности до възможния минимум.    ", "date": "2020.01.15", "title": "РИОСВ установи завишени нива на серен диоксид в Перник"}
{"url": "https://www.monitor.bg:443/bg/a/view/aktiori-ot-igra-na-tronove-vlizat-v-seriala-vlastelinyt-na-prystenite-185878", "text": "Британските актьори Робърт Арамайо и Джоузеф Моули, прочули се с второстепенни роли в кървавата сага \"Игра на тронове\", са сред първите оповестени попълнения в каста на поредицата \"Властелинът на пръстените\" на стрийминг платформата на Амазон. В хитовия сериал на HBO Арамайо се превъплъти в образа на младия Нед Старк, а Моули блесна като Бенджен Старк. В списъка на актьорския състав на „Властелинът на пръстените“ фигурират още Оуейн Артър, Назанин Бониади, Том Бъдж, Морфид Кларк и Ема Хорват. \"След като предприехме мащабно глобално търсене, сме очаровани да оповестим първата група брилянтни изпълнители, които ще участват в поредицата \"Властелинът на пръстените\", се посочва в изявлението, направено от създателите й Джей Ди Пейн и Патрик Маккей. Ситуиран в Средната земя и включващ емблематични персонажи от култовата сага на Дж. Р. Р. Толкин, сериалът ще отведе зрителите на непознати приключения, предшестващи събитията в първия роман \"Задругата на пръстена\" от прочутата трилогия. От Амазон не разкриват подробности нито за ролите, които оповестените актьори ще изпълнят, нито за сюжета.", "date": "2020.01.15", "title": "Актьори от \"Игра на тронове\" влизат в сериала \"Властелинът на пръстените\""}
{"url": "https://www.monitor.bg:443/bg/a/view/izgrajdat-centyr-za-lica-s-psihicheski-razstrojstva-v-dupnica-185863", "text": "Община Дупница е одобрена по ОПРР за изграждане Център за грижа на лица с психически разстройства. Сумата за изграждането е в размер на 570 хиляди лева с ДДС. \"Новото здравно заведение се планира да бъде реализирано на територията на бившата \"Транспортна болница\". Финансирането е изцяло безвъзмездно. Ще проведa разговори с прокуристката на общинската болница г-жа Мария Жайгарова, за да обсъдим последващите ни вече работни и конкретни действия. Капацитетът ще бъде за 15 човека, като до сега такава услуга на територията на общината не е предлагана. По Оперативна програма развитие на човешките ресурси ще бъдат назначени над 10 специалисти и персонал, като именно програмата обезпечава финансирането за самата услуга. Имаме сериозна нужда от такъв Център, който да обхване именно тази група от наши съграждани, още повече че грижата за тях ще бъде безплатна\", коментира кметът на Дупница, инж. Методи Чимев.  От Община Дупница вече подготвят необходимите документи, които ще са необходими за последващото сключване на договор, преди да бъде обявена обществена поръчка по избор на изпълнител за изграждане на Центъра.", "date": "2020.01.15", "title": "Изграждат Център за лица с психически разстройства в Дупница"}
{"url": "https://www.monitor.bg:443/bg/a/view/gdbop-preduprejdava-spam-ataki-zarazjavat-komputrite-185864", "text": "ГДБОП предупреждава за активна СПАМ атака спрямо гражданите, а целта е заразяване на компютърни конфигурации и смарт устройства. Както и при предишни подобни атаки, се използва името на държавна институция - в случая Министерството на вътрешните работи. Съобщенията се изпращат от електронен пощенски адрес: opp@mvr.bg, наименован „Пътна полиция МВР“, и съдържат прикачен файл, за който се претендира, че е електронен ФИШ от КАТ или призовка за извършено друго нарушение по Закона за движение по пътищата. МВР напомня, че такава практика не съществува и всяко едно електронно съобщение следва да бъде разглеждано от получателите му като измамно. Затова – не го отваряйте и директно го изтрийте. От специализиран отдел „Киберпрестъпност“ на ГДБОП посочват, че в днешни дни СПАМ кампаниите излизат от обичайната си цел: разпращане на непоискани търговски съобщения с рекламна цел и придобиват вид на кибератаки, които целят заразяване на устройства на крайните интернет потребители. Сигнализират още и за други СПАМ атаки, при които получателите вече биват изнудвани да заплащат определени суми пари в крипто валута. Откупът се изисква, за да не бъдат разпространени нецензурирани снимки на получилите на съобщението. Ежемесечно се извършват съвместни действия с големите интернет доставчици в страната за филтрация на подобни атаки, но при смяна на източника на атаката има период, в който тя е активна и достига до интернет потребителите, до които е била адресирана.", "date": "2020.01.15", "title": "ГДБОП предупреждава: СПАМ атаки заразяват компютрите"}
{"url": "https://www.monitor.bg:443/bg/a/view/arestuvan-izbjaga-bez-da-ticha-ot-policijata-v-razgrad-185850", "text": "Задържан с повдигнато обвинение за теглене на пари от чужда дебитна карта избяга хладнокръвно от сградата на областната дирекция на МВР в Разград и направи за смях службата малко след като бил арестуван. За героя в два последователни дни съобщи Апелативната прокуратура във Варна - първия ден за това, че е хванат, втория - че го търсят под дърво и камък. Мъжът, който има подчертано почерка на \"птичия герой\" на покойния Тодор Колев от \"Опасен чар\" се казва Емил Невенов Великов и е на 28 години. Във вторник Емил бил задържан с постановление на Окръжната прокуратура в Разград за срок до 72 часа за кражба в условията на опасен рецидив и теглене на пари от чужда дебитна карта. След задържането му последователят на Орелски-Пеликански-Ястребовски бил откаран в сградата на ОД на МВР в Разград и там го разпитал разследващ полицай. В кабинета на дознателя му било повдигнато и обвинение. Великов трябвало да подпише протокола за разпита и постановлението, с което го привличат, на ченгето му се наложило да излезе от кабинета си, както казват от прокуратурата \"за да окаже методическа помощ на свой колега\". Великов бил уж оставен за наблюдение на друг разследващ полицай, който си имал свои задачи. Задържаният се възползвал, най-спокойно излязъл от кабинета, в който го разпитвали, минал под носа на постовия полицай и така без да тича избягал от ченгетата. Веднага започнало издирването му, но до сутринта в сряда издирвателните мероприятия не дали резултат. Започнало е издирване на беглеца в цяла България, наложена му е забрана да напуска страната. 28-годишният Емил Великов проникнал в чужд дом, от който откраднал дамска чанта с портфейл с 200 лева. В чантата намерил и дебитна карта със записан ПИН-код. След това с 5 трансакции успял да изтегли общо 200 лева. Престъплението е било през 2018 г. След като мъжът не бил установен, делото било спряно. Преди дни Емил бил установен като извършител на деянието и задържан. В ОД на МВР е започнала вътрешна проверка по случая.", "date": "2020.01.15", "title": "Арестуван избяга без да тича от полицията в Разград"}
{"url": "https://www.monitor.bg:443/bg/a/view/167-zdravnoneosigureni-sa-lekuvani-prez-m-g-v-bolnicata-kanev-v-ruse-185849", "text": "Общо 167 здравнонеосигурени пациенти са приети през 2019 г. в Университетската многопрофилна болница „Канев“ в Русе. Това съобщиха за „Монитор“ от лечебното заведение. Лечението на тези хора е струвало 178 541,20 лева. Социалните служби са одобрили молбите на 137 от тях за заплащане на болничното им лечение и държавата е възстановила на УМБАЛ „Канев“ общо 150 631,20 лв. Молбите на 20 души не са одобрени и болницата „виси“ със сума за тяхното лечение в размер на 18 206 лева. Останалите здравнонеосигурени пациенти, за които са изразходени 9704 лева, все още очакват отговор от социалните служби. С 18 повече са здравнонеосигурените, приети в болницата през м.г., в сравнение с предишната 2018-а. Тогава те са били 149. За лечението на 131 е платено от държавата, тъй като са били социално слаби, а на 18 души молбите не са одобрени. За тях болницата е изразходила 23 760 лева, които не си е възстановила.", "date": "2020.01.15", "title": "167 здравнонеосигурени са лекувани  през м.г. в болницата „Канев“ в Русе"}
{"url": "https://www.monitor.bg:443/bg/a/view/ns-glasuva-rokadite-v-kabineta-izbraha-revizoro-za-ekoministyr-185848", "text": "НС гласува рокадите в кабинета - оставката на Нено Димов, който в момента е в ареста заради водната криза в Перник и избирането на Емил Димитров - Ревизоро на поста министър начело на МОСВ.  Смените бяха подрепени от 111 от депутатите от ГЕРБ, ОП и част от назвисимите. 96 народни представители от БСП и ДПС и независими гласуваха \"против\", нямаше нито един \"въздържал се\".  Повреме на дебатите от БСП и ДПС се обявиха против промените, а от \"Воля\" пък заявиха, че ще напуснат залата, защото не искат да участват в този \"нагласен сценарий'  Очаквано \"Обединени патриоти\" и ГЕРБ защитиха номинацията на Емил Димитров. Иначе дебатът мина изцяло под знака на водната криза в Перник и доколко Ревизоро има нужния експертен потенциал да ръководи ведомството и да се справи със ситуацията в Перник.  От БСП обвиниха мнозинството, че кандидатурата на Емил Димитров всъщност е демонстрация за несъстоятелността на това управление, намекнаха, че Ревизоро няма да се справи, тъй като не познава ВиК сектора.Социалистът и зам-председател на НС Кристиян Вигенин обвини премиера Бойко Борисов, че е избягал от дебата и темата с безводието в Египет, където в момента е на визита. Той сравни Ревизоро със скъпа творба с банан, залепен с тиксо на стената, както и поредно доказателство за безидейното управление.  На свой ред от ДПС пък изстъкнаха, че това е 9-та смяна в кабинета, но освен рокади трябвало рефори и промяна в политиката в скетора,но не виждали заявка за това. Бившият министър на околната среда и водите от ДПС Джевдет Чакъров обяви, че за поста е нужно да бъде избран добър администратор, който да решава проблеми като водната криза в Перник и мръсния въздух в редица градове. Неговият колега Йордан Цонев пък изтъкна, че МС се е превърнал в център за управление на кризи  и даде да се разбере, че те се дължат на грешно управление и решения и недълновидна полика.Той предупреди ГЕРБ, че вече не могат да се оправдават с предишни управления, тъй като вече 10 години са на власт. \"Кризата днес се дължи категорично на вашите действия и бездействия\", каза Цонев. Според него правителството е изчерпано, предупреди кабинетът, че ще продължат да влизат от криза в криза, а моделът на управление е грешен и без легитимно мнозинство в парламента. Именно заради това  ДПС няма да подкрепи нито една кадрова мярка или \"палиативните решения\" на управляващите. От \"Атака\" пък поискаха мораториум за 1 година върху вноса на боклук от чужбина.  В отговор на упреците от опизицията, от ОП заявиха, че Ревизоро има безпорни качества и обвиниха БСП,че критиките към малкия коалиционен партньор, в лицето на партиотите, са за да разклатят управлението и то с политическа цел, предвид наближаващия конгрес на червените.  От ГЕРБ пък дадоха да се разбере, че държавата с целия си властови, финансов и интелектуален потенциал се опитва да разреши кризата в Перник, а виновните длъжности лица да си понесат отговорността. Депутатът Александър Ненков заяви,че те подкрепят кандидатурата за министър, но той трябва да намери \"пробойните\" и да не се стига до нова криза. По думите му въпросът е как да се финансират ВиК операторите, което било и причината за забавянето на реформата в сектора, която обаче била в правилната посока. В следващите  години за по думите ще трябват около 11 млрд. лева за подобряване на ВиК системата и оздравяване на ВиК дружествата.  На свой ред Емил Димитров заяви от трибуната, че не се натискал да става министър. Чувствал се добре в НС, но не могъл да откаже, защото не искал да го определят като предател. После изброи факти от работната си биография, като каза, че настоящи депутати и от ГЕРБ, и от БСП са му били министри през годините. След това обяви, че където били неговите роднини. \"Какъв да бъда? Хидролог, биолог, зоолог?\", попита Димитров и обяви, че важното е министърът да е администратор. От думите му стана ясно, че е поканил Ивелина Василева от ГЕРБ за зам.-министър, но не знае дали тя ще приеме. Даде да се разбере, че не отива в МОСВ с инстукрции за реваншизъм или да бъде \"метла\". Увери обаче, че ще даде повече отговорности на експерите и ако се наложи ще има разместване на ресорите, дори и сред зам.-министрите. По думите му трябва да се работи за засилване на контрола и се обяви за по-рестриктивни мерки за вноса на боклук. Накрая обеща да влезе бързо в крак и да изпълнява програмата на правителството.  След като се разчуства на трибуната и положи клетва, Ревизова коментира в кулоарите на НС, че ще се опита да обиколи язовирите, които са под шапката на МОСВ, за да се види в какво състояние са те, за да не се стига до ситуации като тази в Перник. По думите му над 60 % са загубите, а водата отива в реката. Отрече упреците, че е внасял лобистки закони. Накрая даде да се разбере, че би си дал оставката преди края на мандата, стига премиерът да му я поиска или някой му каже, че не може да работи с него.", "date": "2020.01.15", "title": "НС гласува рокадите в кабинета, избраха Ревизоро за екоминистър (ОБНОВЕНА)"}
{"url": "https://www.monitor.bg:443/bg/a/view/13-000-dushi-s-uvrejdanija-bez-lichni-asistenti-mtsp-tyrsi-reshenie-185867", "text": "Социалният министър Деница Сачева призна, че има недостиг на личини асистени за около 13 000 души с увреждания, а социалното ведомство търси решение на проблема, като Сачева намекна, че може да се мисли и за промени в закона за личната помощ.  Тя бе в НС заради гласуването на рокадите в кабинета , но коментира, че вече са запознати с проблема. Именно затова вече са поискали  информация от общините за броя на хората, които до момента са получавали личен асистент като услуга и колко от тях ще останат извън обхвата на Закона за личната помощ. \"Към този момент знаем, че това са 13 000 души, като 5000 от тях са възрастни хора над 65-годишна възраст.\", уточни тя.  Сачева припомни, че законът за личната помощ въвежда ограничения  и личен асистент може да се позлва само от хора и деца, които имат над 90% степен на увреждане. \"По този начин се създава един дисбаланс и в момента в системата влизат много хора, които не са получавали такава услуга. Техният брой расте, като от септември до сега техния брой от 5000 вече е 20 000 души, но същевременно извън обхвата са останали тези хора, които до момента са имали тази помощ'', допълни министърът. Сачева увери, че в момента ведомството разработвам национална програма за грижи в домашна среда, чрез която да покрият нуждите на всички. какви обаче ще са конкретните мерки, ще стане ясно до края на седмица, увери тя.  Според нея обаче е добре да се обмисли и какви законодателни промени могат да бъдат направени. \"Защото в закона за личната помощ вероятно има и други текстове, които биха могли да създадат бъдещи проблеми'\", заключи тя.", "date": "2020.01.15", "title": "13 000 души с увреждания без лични асистенти, МТСП търси решение"}
{"url": "https://www.monitor.bg:443/bg/a/view/endji-kasabie-stana-majka-na-rajyn-185865", "text": "Известната диетоложка Енджи Касабие роди първия си наследник. Чаровната блондинка даде живот на момченце във вторник вечерта. Бебето носи името Райън, като татко му - Мистър Ливан 2014 Рабих Ел Зейн е присъствал на раждаднето. Касабие призна, че е бременна в началото на октомври. Тогава тя съобщи, че е в седмия месец. Терен на признанието й пък стана студиото на риалити предаването „Игри на волята“. Диетоложката и Рабих Ел Зейн си казаха заветното \"да\" на две церемонии през 2016 г. Оттогава двойката се опита няколко пъти да увеличи семейството си с още един член. Мечтата им е вече реалност, като малкият Райън е проплакал за първи път в болница в София, информира пиарът на Касабие Атанас Лазаров.", "date": "2020.01.15", "title": "Енджи Касабие стана майка на Райън"}
{"url": "https://www.monitor.bg:443/bg/a/view/opashkata-se-reje-pyrvija-mesec-185683", "text": "Една от най-важните кампании в овцевъдството, винаги е била агнилната кампания. Колкото повече агнета се родят и ги опазиш, решават и икономиката на фермата. За това пише инж. Михаил Михайлов в сайта Овцевъд и Козевъд. Кампанията е важна и с друго, че трябва да се заделят най-добрите женски агнета за разплод, и да се направят съответните записи за майките. Да се установи плодовитостта на овцете, жизнеността на агнетата, качеството на бащите.   Племенните стада преди 1989 г са се контролирали от специалистите на инспекцията, а днес това правят развъдните асоциации. Селекционерите са отговаряли обикновено за 5-7 стада със 7000 бр овце общо, а техниците са контролирали 3-4 стада с максимум 3000 бр. След раждането на първото агне, техникът на 3-4 дни посещава фермата и още докато агнетата са в клетките или с майките им, маркирал майчиния номер на дясното ухо и отрязвал опашката. Маркирането на агнетата е първата стъпка на селекцията. Това е прохождането, това е детската градина. Без точна идентификация на животното, всичко от тука нататък е бутафория или скрит цирк, пише Михайлов.    Номерата и датата на оагване се записват в тетрадката. Веднага след номерирането при тънкорунните агнета се премахвала опашката. Когато се отвориха пазарите за изтока, имаше голямо напрежение за тези опашки. Те искаха агнето да бъде с опашки, и лека полека това започна да отпада като мероприятие, признава Михаил Михайлов.  А всъщност целта на рязането на опашки при новородените е – хигиена при раждането и хигиена, и удобство при доенето.   В днешно време, според мен, не е решен въпроса с маркирането. Импровизира се всячески, казва специалистът. Според него маркиранията трябва да се обсъдят. Необходим ли е татуировъчен номер, след като има индивидуален номер, дори с чип. След маркирането и описването на датите на раждане, пола на агнето, броя на агнетата, вече се чака времето за отбиване.    Според изследване, на Агенцията  за здравето на животните, в САЩ през 2002 г. 91,7% от агнетата са обезопашени и 77,4% от агнета са кастрирани, според Овцевъд и Козевъд. Обезопашяването на агнетата, подобрява здравето и благосъстоянието им. Предотвратява натрупването на фекална маса на опашката, и задните крака на животното. Улеснява наблюдението на вимето на овцата, и откриването на потенциални проблеми.   Има противоречия по отношение на това, колко дълга трябва да остане опашката.В Англия законът е, че опашката трябва да се оставя толкова дълга, колкото  да може да покрие ануса и вулвата на овцата.  Американската асоциация на овцевъдство, препоръчват опашките да бъдат отстранени не по-малко от 5-6-я прешлен, защото по-късите опашки  от това, може да доведат до повишено разпространение на ректални пролапси. Това е така, защото при обезопашавене,  може да се увредят мускулите и нервите, използвани от ануса на агнето.  Агнетата трябва да бъдат обезопашени до навършване на 6 седмици, независимо от използвания метод. Ако по-възрастните агнета и зрелите овце трябва да бъдат обезопашавани, процедурата трябва да се извърши от ветеринарен лекар, който използва обща анестезия. Някои купувачи на агнета дискриминират агнета с опашки, тъй като опашката понижава добива на агнешкото, а отстраняването на опашката, по време на обработката, изисква допълнителен труд. От друга страна, етническите купувачи на агнета, често предпочитат агнета с опашки. Някои производители на агнешко месо, не приемат тази теория за рязането на опашките, като казват – опашката на овцете не пречи на размножаването, тя предпазва вулвата и вимето от екстремни температури. До известна степен овцете използват опашката си, за да разпръснат изпражненията си. Изследователите от Нова Зеландия са установили, че овцете с къса опашка имат по-високи нива на карценом на вулвата.", "date": "2020.01.15", "title": "Опашката се реже първия  месец  "}
{"url": "https://www.monitor.bg:443/bg/a/view/marinov-za-sluchaja-v-ihtiman-raboti-se-po-versija-za-umishlen-palej-185853", "text": "\"Работи се по версията за умишлен палеж по случая в Ихтиман\" . Това заяви министърът на вътрешните работи Младен Маринов в кулоарите на НС.  Моринов поясни, че сигнала е подаден малко след полунощ за горяща покривна конструкция. По думите му в сградата е нямало никого, а органите са реагирал бързо и са успели да огасят пожара. Той изясни, че пострадал половината покрив на къщата, както и, че към момента се работело по установяване на причините. Вътрешният министър обясни, че тъй като в къщата нямало никога се работели по версия за умишлен палеж. Но въпреки това отбеляза, че стъпвали само на доказани неща, като поясни, че в случая това било експертизите.  Маринов коментира и взрива в апартамент във Варна, където мъж и жена на живееше на семейни начала. Той каза, че към момента нямали данни, че взрива бил вследствие на боеприпаси или взривни вещества. По думите му се работели по версия за газ или запалителни вещества. Той даде да се разбере, че до този момент нямало данни за съхраняване на взривни вещества. Маринов изтънка, че хората с които е работено до мемнта казват, че мъжа не е работил с такива неща.  За акцията в Бургас Маринов заяви, че това било съвместна акция на специализираната прокуратура и ГДБОП и ОД Бургас по ли ия на горивата. Той допълни, че повече информация щяло да се даде на брифинг от прокуратурата и МВР. ", "date": "2020.01.15", "title": "Маринов за случая в Ихтиман: Работи се по версия за умишлен палеж "}
{"url": "https://www.monitor.bg:443/bg/a/view/prokuraturata-protestira-reshenie-na-oik-za-otkaza-da-otstrani-kmeta-na-septemvri-185855", "text": "Пазарджишката Районна прокуратура е внесла протест срещу решението на Общинската избирателна комисия в Септември, с което отказа да отстрани от длъжност кмета на общината Марин Рачев. Това се разбра по време на заседанието в Административния съд в града по делото, заведено след жалби на Инициативния комитет „ Да спасим община Септември“ и Коалиция „ БСП за България“. Заседанието обаче бе отложено за 20 януари, тъй като бе даден срок на двете страни да се запознаят с протеста на държавното обвинение, внесен в деловодството на съда сутринта. До съдебния спор се стигна, след като ВАС се произнесе, че Рачев е бил в конфликт на интереси при внасянето на предложение в градския съвет, касаещо строеж на хотел от фирма, чийто едноличен собственик е майка му Спаска Рачева. ОИК обаче отказа да прекрати правомощията му, като се мотивира, че нарушението е от предишния мандат, а законът не предвиждал наказания за преизбрани кметове.  ", "date": "2020.01.15", "title": "Прокуратурата протестира решение на ОИК за отказа да отстрани кмета на Септември"}
{"url": "https://www.monitor.bg:443/bg/a/view/proverete-lozjata-za-akari-185680", "text": "Наближава времето за резитба на лозята. Теоретично, подходящото време за резитба е през целия есенно-зимен период -15 дни след листопада до началото на напъпването. Не се реже само в дни когато температурата е под 5 градуса. На практика обаче към края на месеца се започва с резитбата на по студоустойчивите сортове. Извършва се резитба на маточниците.Резитбата на лозите е важно мероприятие, при което те се оформят, поддържа се правилно съотношение между растежа и плододаването, освен това има подмладяващо действие при по-старите лози и се удължава живота им. Изключително важно е зимната резитба да се съчетава с фитосанитарна такава, т. е. да се отстранява дървесината на лозата, засегната от различни болести. Чрез такава резитба се елиминират някои от икономически опасните болести: - Еска, а също и някои неприятели.  Болните растителни части се изрязват, а по-големите отрези се намазват с широкоспектърни фунгициди (шампион, фунгуран и др.). Това е начин да се намали първичната зараза. Важно условие е резитбата да се извършва в сухо време.   През януари в лозовия сектор се извършват сравнително малко, както агротехнически, така и растителнозащитни мероприятия. В слънчевите и по-топли дни трябва да се обследват лозите с по-високи формировки за установяване на зараза от червен овощен акар и жълт ябълков акар, неприятели които често нападат лозовите насаждения и причиняват значителна вреда. Тези неприятели зимуват, като яйца по чеповете на лозята и около пъпките на лозовите пръчки и в пукнатините на кората. С тези проверки ще се установи плътността на вредителите и ще се набележат мерки за борба с тях през вегетационния период.   Повечето от земеделските стопани, които ще създават нови лозови насаждения и са го закупували през есента, за да го съхранят до пролетта на следващата година трябва да са внимателни със зарази. Особено важно е, да не се допусне заразяване от чернилка. Затова е необходимо да се създаде оптимален режим на съхранение. Трябва да се поддържа влажност на въздуха около 60-65%, и влажност на пясъка 3-5%, а температурата на въздуха да бъде от порядъка на 2-6 градуса по целзий. При повишаване на тази температура над 8-10 градуса има опасност от прорастване на пъпките.   През януари често температурите падат до много ниски стойности. Необходимо е да се знае, че температури под минус 20 градуса могат да доведат до измръзване на част от пъпките на лозовите насаждения. В края на месеца трябва да се извърши обследване за наличие на такова измръзване. Ако е на лице то пъпките и дървесината почерняват. Тази преценка е необходима за правилното нормиране на добива през следващата година чрез резитбата. Вниманието на лозарите през месеца е насочено главно към опазване на насажденията от много ниските зимни температури, които създават непосредствена опасност от измръзване при задържане на температурата под -20°С. За да се намали вредното въздействие на продължителните студове се правят димни купчини от слама или други отпадъци и се палят. Лозата се намира в период на относителен покой, който е подходящ за торене на плододаващи насаждения. При наличие на оборски тор, е препоръчително да се внасят по 2-3 тона на декар през 2-3 години. Ако почвата не е изорана се обработва до дълбочина, при която не се вреди на кореновата система на лозите, за да се подобри структурата и да се унищожат зимуващите в нея неприятели - турски хоботник, лозов стригач, майски бръмбар.  Туморите на по-слабо нападнатите от бактериен рак лози по време на зимния покой се изрязват, а остатъците се изгарят. Лозите, загинали от екскориоза, еутипиоза и бактериен рак се изкореняват. Мястото на лози, изкоренени, заради бактериен рак, се дезинфекцира с Формалин-5%.", "date": "2020.01.15", "title": "Проверете лозята за акари "}
{"url": "https://www.monitor.bg:443/bg/a/view/prokuraturata-proverja-sklad-za-otpadyci-kraj-tec-na-kovachki-185854", "text": "Досъдебно производство за нерегламентирано управление на големи количества отпадъци от неизвестен вид и произход образува старозагорската районна прокуратура след проверка на терен в близост до ТЕЦ „Брикел“ край Гълъбово. Площадката е собственост на дружеството, но е отдадена под наем на „Траш юнивърс“ ЕООД, собственост на 38-годишния софиянец Георги Василев.Досъдебното производство е образувано по член 353 б ал. 1 от НК за управление на отпадъците не по установения ред като с това е била създадена опасност за живота и здравето и за причиняване на немаловажни вреди на околната среда.От апелативна прокуратура Пловдив уточняват, че момента се проверяват всички версии и продължава извършването на неотложните процесуално-следствени действия, като се установява вида, количеството и произхода на установените отпадъци, както и основанията за съхранението и управлението им. .  Първоначалните процесуално-следствени действия са извършени под ръководството на Районна прокуратура – Стара Загора, Окръжна прокуратура – Стара Загора, ДАНС и ОД на МВР – гр. Стара Загора. Срокът за разследване на досъдебното производство е два месеца. Проверка в сайта на РИОСВ – Стара Загора показа, че „Траш юнивърс“ ЕООД е получила разрешение за тази си дейност с подписа на бившия вече директор на екоинспекцията Петя Папазова на 27 март 2019 година, за което няма данни да е прекратено. Според разрешителното фирмата е имала правото да съхранява и обработва огромни количества неопасни отпадъци, включително пластмаса , каучук и RDF върху терен от 25 дка.Няма краен срок за извършване на дейността, в сайта на екоинспекцията няма документ за прекратяване на издаденото разрешително. Това е същата фирма, която доставяше боклуци за експерименталното им изгаряне от ТЕЦ „Брикел“, което бе прекратено през есента на м.г. Затварянето на централата стана на 9 септември, няколко дни по-рано край лентите бяха намерени остатъци от слама , която не е сред разрешените горива. 17 000 т RDF и почти двойно повече количество слама са били изгорени в пещите на ТЕЦ „Брикел“ за около месец до 21 август м.г. в рамките на разрешен от МОСВ експеримент, все още не са били ясни резултатите от лабораторните замервания на емисиите от комина, уточни тогава директорът на централата Янилин Павлов. Според него експериментът е бил прекратен от фирмата. Тогава в склада е имало 7 000 т балирана слама и 3 500 т RDF. Разрешителното на „Траш юнивърс“  е за 1 600 000 т отпадъци в рамките на годината. Дружество със сходното наименование „Траш еко пак“ ЕООД е получило аналогично разрешение от РИОСВ Стара Загора на 17 декември 2018 година за управление на отпадъци на площадка в района на Топлофикация Сливен. И двете фирми край Гълъбово и Сливен са с първоначален притежател \"АК КОМЕРС\" ЕООД на Цветан Лозанов Видолов.", "date": "2020.01.15", "title": "Прокуратурата проверява склад за отпадъци край ТЕЦ на Ковачки"}
{"url": "https://www.monitor.bg:443/bg/a/view/oryjie-droga-tubi-s-nafta-i-alkohol-izzeha-policai-ot-star-poznajnik-185852", "text": "Пушка, пистолет и 50 патрона, наркотици, туби с дизелово гориво, алкохол и цигари без бандерол са били иззети от 32-годишен мъж от пазарджишкото село Огняново. Г.Т. бил стар познайник на полицията и след дълго наблюдение, криминалистите организирали акция в дома му. Мъжът и друг път е бил засичан и задържан от полицаите заради престъпления от подобен род. Вчера екипи на сектор „ Криминална полиция“ към Районното управление на МВР в града атакували жилището му в село Огняново. Вътре били намерени неголямо количество амфетамин и близо 13 грама суха листна маса, която реагирала положително на марихуана. Това обаче не било всичко. По време на процесуалните действия криминалистите се натъкнали на незаконно притежавана самоделна пушка, нерегистриран газ-сигнален пистолет и 50 боеприпаса за него. Открити са и 27 туби с близо 440 литра дизелово гориво без документи за произход, 240 литра с алкохол без бандерол, 559 къса с цигари и килограм сях нарязан тютюн. В едно от помещенията бил открит и незаконен казан за варене на ракия. Наркотиците, оръжието, алкохолът и тютюневите изделия са иззети от служители на РУ-Пазарджик, а дизеловото гориво е предадено на служители от Агенция “Митници“.  По случаите се водят полицейски производства под наблюдението на прокуратурата в Пазарджик.  ", "date": "2020.01.15", "title": "Оръжие, дрога, туби с нафта и алкохол иззеха полицаи от стар познайник"}
{"url": "https://www.monitor.bg:443/bg/a/view/procesyt-po-impijchmynt-na-trymp-otiva-v-senata-na-21-januari-185856", "text": "Процесът по импийчмънт срещу президента на САЩ Доналд Тръмп в Сената вероятно ще започне на 21 януари, заяви днес лидерът на републиканското мнозинство в горната камара на Конгреса Мич Макконъл, цитиран от Ройтерс. Той предположи, че тази седмица ще бъдат изпълнени някои подготвителни процедури. Утре контролираната от демократите Камара на представителите ще гласува за внасяне в Сената на двете точки от обвинителния акт срещу Тръмп - за злоупотреба с власт и възпрепятстване на разследване на Конгреса. Отстраняване на президента обаче е малко вероятно, тъй като за това са необходими гласовете на две трети от сенаторите. Републиканците на Тръмп имат мнозинство в Сената.", "date": "2020.01.15", "title": "Процесът по импийчмънт на Тръмп отива в Сената на 21 януари"}
{"url": "https://www.monitor.bg:443/bg/a/view/pochina-bivshijat-upravitel-na-bnb-prof-todor-vylchev-185851", "text": "На 97-годишна възраст в сряда почина изтъкнатият български икономист и финансист проф. др. Тодор Вълчев. Той беше дългогодишен член на БАН и преподавател по икономика. Председател е на БНБ в периода 1990-1995 г. и член на Римския клуб. Роден е на 28 октомври 1922 г. в София. Завършва Стопанския факултет на Софийския университет през 1949 г. От 1978 г. е доктор по международни икономически отношения. През 1951 г. специализира в Берлин, а през 1968 г. и в Москва. В периода 1958-1988 г. работи към Икономическия институт на БАН и в Центъра за Азия и Африка на академията.", "date": "2020.01.15", "title": "Почина бившият управител на БНБ проф. Тодор Вълчев"}
{"url": "https://www.monitor.bg:443/bg/a/view/glorija-nadmina-preslava-185767", "text": "Примата на поп-фолка Глория надмина по търсене младата си колежка Преслава. Дълго време изпълнителката на „Пиян“ стоя на върха в класацията по продажба на албуми с музикалното си бижу „Да гори в любов“. През декември обаче най-търсеното заглавие на „Пайнер“ е „Любовта настоява“ на Глория. Самата тя определя диска като своя най-любим албум. Той се появи на пазара цели пет години след издаването на предишния й - „Пясъчни кули“. Преслава остава на второ място. Трети и четвърти се нареждат “Мома варналийка” на Екстра Нина и „Родопска милувка – 25 години“ на Росица Пейчева. Топ 5 се допълва от 29-ия самостоятелен албум на Веселин Маринов “Легенда за любовта”.", "date": "2020.01.15", "title": "Глория надмина Преслава"}
{"url": "https://www.monitor.bg:443/bg/a/view/kat-globi-59-shofiori-samo-za-denonoshtie-v-plovdivsko-selo-185846", "text": "Пловдивските пътни полицаи глобиха 59 шофьори и съставиха актове на други 15 за различни нарушения само за денонощие при акция за безопасността на пътя в село Труд край областния център. Общо били проверени В рамките на проведената акция са проверени 102 моторни превозни средства и 107 шофьори и пътници, съобщиха от полицията в Пловдив. Двама от водачите директно били закопчани, защото при проверка с драг тест, устройството е отчело положителни данни за употреба на опиати. Това са мъж на 40 години от Казанлък, който карал лека кола „Пежо” и мъж на 34 години, който шофирал „Хонда”. Регистрационните табели на автомобилите веднага били свалени, а двамата дрогирани шофьори прекарали нощта в полицейския арест. Наред с тях при същата акция бил пипнат младеж на 16 години от село Строево, който шофирал автомобил без книжка. За неправилно изпреварване са санкционирани 6 от водачите. 8 от автомобилите са били без документи за извършен годишен технически преглед. Полицейските служители от районното управление са санкционирали 34 от водачите за различни нарушения по Закона за движение по пътищата- шофиране без включени светлини, нарушения на пътна маркировка и неспазване на знаци. Петима от проверените пътници не са носили в себе си документи за самоличност и са санкционирани затова нарушение по Закона за българските документи за самоличност с глоби от 50 лв.", "date": "2020.01.15", "title": "КАТ глоби 59 шофьори само за денонощие в пловдивско село"}
{"url": "https://www.monitor.bg:443/bg/a/view/vilner-napravi-naj-smelija-interior-za-porsche-911-cabriolet-185842", "text": "Автомобилите Porsche винаги са били мечта за почитателите на спортното шофиране и високите скорости. Истинските фенове на марката знаят, че най-расовото Porsche винаги е носело индекса 911. Независимо на колко години е едно Porsche 911, то винаги привлича погледите с дизайна си и със звука от двигателя си. Вече има и едно Porsche 911, което смайва с интериора си, проектиран и изработен от българското дизайнерско ателие Vilner. Без съмнение това Porsche 911 Carrera Cabriolet от 1998 г. ще се превърне в бъдеща класика. Откритият спортен модел, който носи фирменото обозначение 996, се задвижва от 3,4-литров 6-цилиндров бензинов двигател тип Boxer и развива мощност от 300 к.с. и максимален въртящ момент 350 Нм. Моторът е съчетан с 5-степенна автоматична скоростна кутия Tiptronic и е със задно предаване. Теглото му е 1450 кг. „Автомобилът e на двадесетина години и това личеше от стерилността на интериора. Формите му обаче имаха сериозен потенциал да бъдат представени по изцяло нов начин, чрез смело прилагане на различни материали и техники. Точно това и направихме”, казва Атанас Вилнер. Таблото е изцяло покрито с фина кафява кожа, с бели и сини контрастни конци. Горната част на козирката на уредите е особено впечатляваща, благодарение на X-образния едър тегел, декориран с кожена лента, като при бейзболна ръкавица. Лицето на козирката е решено в синьо, а долната и част е от дървена апликация. Интересен е и контрастът при волана - кожа и дърво, традиционно асоциирани с лукса, в комбинация със син централен маркер на 12 часа, препратка от моторните спортове. „Контраст не означава само комбинация от различни цветове”, разяснява Атанас Вилнер. „Стратегическото поставяне на различен тип повърхности също създава контраст. Като например по-грубия X-образен шев и заобикалящите го фини кожени повърхности. Дървото и маркерът на волана също контрастират по различен начин. Това е и идеята на този проект, да бъде многопластов”, казва Вилнер. X-образната бейзболна техника е използвана и от двете страни на седалките, както и в долната част на корите на вратите. Корите на вратите са особено впечатляващи, тъй като имат едновременно ефектен и функционален дизайн. Големите дървени апликации с поставени в тях меки кожени вложки са удобни за лактите. Подобни подложки има и отстрани на централната конзола, в зоната на колената на шофьора и пасажера. „Макар и старо, това Porsche 911 Carrera Cabriolet (996) си остава истински спортен автомобил. И като такъв е добре тялото ви да се чувства комфортно в зоните, в които то контактува с части от интериора при по-агресивно шофиране”, казва основателят на ателието. Всички стандартно сиви пластмасови детайли в салона са боядисани в нов нюанс на уникалния меден цвят Vilner Copper Rose. Това беше специалната боя, разработена от Вилнер по програмата на R-M The Code на BASF и за пръв път използвана в проекта Datsun 280 Z. В него са боядисани и контролите на електрическите седалки и дори лостчетата за отваряне на двата капака, чиито означения са умишлено премахнати. С уникалния цвят Vilner Copper Rose са покрити също водачите на новите сини предпазни колани, решетките на говорителите, бутонът на селектора на автоматичната скоростна кутия и апликацията в неговата основа. Фини детайли, завършващи проекта, са металната значка с логото на Vilner в обръча на волана, капсите над жабката и в седалките, боядисани в специалния цвят, заедно с табелките на седалките Porsche by Vilner. Стелките и сенниците също не са останали недокоснати. Първите са с кожени вложки и кантове, докато парчетата при рамката на предното стъкло са комбинация от фина кафява кожа и сини ленти. Дизайнерите от Vilner са положили и метална табелка с името на проекта и собственика. „Прекалено смел? Ние никога не сме правили посредствени неща. А и в крайна сметка в свят, в който автомобилите споделят все повече и повече общи компоненти, да бъдеш различен е лукс. Лукс, който ние можем да си позволим”, завършва Атанас Вилнер.", "date": "2020.01.15", "title": "Vilner направи най-смелия интериор за Porsche 911 Cabriolet"}
{"url": "https://www.monitor.bg:443/bg/a/view/teodosij-spasov-zapisva-disk-na-antarktida-185813", "text": "Кавалджията на вселената Теодосий Спасов ще отпътува на 20 януари за Антарктида, където планира да запише диск. Това съобщи за БНР полярникът проф. Христо Пимпирев, ръководител на българската база на Ледения континент. В музикалния екип ще бъде и китаристът Кристиян Цвятков. На Антарктида има около 40 звуци, типични за района. „Взех си един зуум – звукозаписно устройство, което прави прекрасни документални записи, и така китара и кавал ще записваме на различни места“, разкри музикантът. Пътуването и престоят на Теодосий Спасов на Антарктида ще продължат един месец. Под тяхно въздействие ще се роди музика, която няма да е ограничена жанрово. „Ще включим и фолклорна, и класическа европейска стилистика, и джаз, и поп – каквото усетим. Само трябва да уловим основните нишки и идеи, които да бъдат уникални за този диск. Нещо, което да не сме правили преди това тръгване“, изтъкна Спасов.", "date": "2020.01.15", "title": "Теодосий Спасов записва диск на Антарктида"}
{"url": "https://www.monitor.bg:443/bg/a/view/sofija-na-11-o-mjasto-po-mrysen-vyzduh-dnes-185845", "text": "София днес е в червения сектор по замърсяване на въздуха, което означава, че има опасни вредни прахови частици. Навън също така е мъгливо, което допринася за застоя на мръсния въздух. Столицата ни днес е на 11-о място в световен мащаб по замърсяване на въздуха, показват данните от сайта airvisual.com. Както и вчера най-мръсен е въздухът в кварталите „Павлово”, „Хиподрума” и „Васил Левски”, следвани от „Надежда” и „Младост”. „Дружба” е в жълтия сектор по замърсяване, което означава най-ниска опасност. Днес градът с най-мръсен въздух в света е Колката в Индия, следван от Дака в Бангладеш, на трето място е столицата на Непал – Катманду. На четвърто място е Шенянг в Китай, на пето е столицата на Монголия – Уланбатор, следвана от столицата на Афганистан – Кабул и Делхи в Индия.", "date": "2020.01.15", "title": "София на 11-о място по мръсен въздух днес"}
{"url": "https://www.monitor.bg:443/bg/a/view/v-nachaloto-na-godinta-gerb-obeshta-promeni-v-ik-dps-predupredi-za-parlamentarna-kriza-bsp-v-zastoj-sme-185847", "text": "В първото заседание на Народното събрание през новата 2020 година, председателите на парламентарни групи излязоха с декларации от името на групата си от трибуната. Председателката на ПГ на ГЕРБ Даниела Дариткова разкри, че управляващите ще внесат промени в Изборния кодекс и Закона за политическите партии, като ще настояват те да бъдат приети още през първата половина на тази година, за да са максимално отдалечени от редовните избори догодина. Тя пожела повече смирение и по- малко политичекси конфликти и увери, че ГЕРБ има ангажимент да продължи да е фактор на стабилонст в политиката и генератор за развитие на страната. По думите й хората са показали, че искат промяна, но не през радикализъм, а чрез работа и точно зареди това тази година нямало да има предсрочни избори и следващите ще са редовните догодина. Според нея, въпреки че през 2020 г. избори няма да има, вече се очертавали контурите на напрежение между опозиция и управляващи, а за да могат да отговорят политиците на предизвикателствата, трябвало да проявят воля за диалог. Дариткова предложи още няколко теми, по които е важно да има съгласие освен тази за ИК, а именно образованието и развитието на водния сектор.  По думитей са наясно, че от нивото на образованието зависело развитието на икономиката, на правосъдната система и ценностите на всяко общество, така че този основен приоритет трябвало да бъде припознат от всички политически сили. Тя даде да се разбере, че управляващите  ще търсят съгласие и по изграждането на модерна водна инфраструктура. \"Пред нас стоят редица предизвикателства в сферата, защото това е дълъг процес, политиките в това отношение не могат да са еднократни, тези усилия изискват постоянна приемственост\", заяви шефката на ПГ на ГЕРБ. Председателят на ПГ на ДПС Мустафа Карадайъ пожела от трибуната на НС здраве, берекет и вода във всеки дом. По думите му всички въпроси, които са важни за българските граждани трябвало да намерят решение, а те били сериозни и тежки. Карадайъ предупреди, че се задавала парламентарна криза. „Проблемите трябва да бъдат решени в кратък срок и то преди да е настъпила парламентарна криза”. По думите му сегашните кризи са олицетворение на 10-годишното хаотично управление на ГЕРБ. 10 г. се вървяло по инерция и се разглеждала властта като персони, а не като модели на управление. „Липсата на ясна визия не може да се компенсира с персонални смени\", отсече Карадайъ и добави, че тежките кризи в началото на този политически сезон са достатъчно сериозни и красноречиви, за да няма никой илюзията, че нещата можели да продължат по същия начин. Лидерът на движението заяви още , че в последните 10 години властта се упражнява като решение на конкретни проблеми при пожар, на принципа проба-грешка, което водело от криза в криза. По думите му \"ДПС е за чисти храни, чист въздух, чиста вода и чиста енергия\". \"За каква чиста вода да говорим като изобщо няма вода. За какви здравословни условия да говорим като има толкова много проблеми пред здравеопазването. Наливането на пари в бездънната каца \"здравна каса\" ни отдалечава все повече от решаване на проблемите\", продължи Карадайъ. Той изтъкна, че кризата във водния сектор и здравеопазването са очкавани, тъй като не са реформирани и от ГЕРБ нямали с какво повече да се оправадават, защото управялвали от десет години. По думите му българското общесвто очаквало икономически разтеж, гарантирани социиални услуги и европейско качество на живот. „Ервопа има нужда от силна, просперираща България. Нека всичко бъдем на висотата на своите отговорности”, завърши председателят на ДПС. Лидерката на БСП Корнелия Нинова пожела новата година да бъде мирна и благодатна, а на депутатите пожела здраве и смислени решения. Тя заяви, че започвали сесията в правителствена криза с поедндта смяна на министър. „Започваме с криза с водоснабяването, близо 500 000 българи са на режим на водата, 100-хиляден град е изправен пред избора работа или вода”, добави тя и отбеляза, че България била сметище на Света. По думите й близо половин милион души били без вода, а в пъти са се повишили цените на водата през последните години. Според нея цял сектор в животновъдството се унищожавал и цената на месото рястяла. Нинова каза, че  ГЕРБ вече 10 г. изготвял закони в интерес на неколцина, а не на мнозинството. По думите й Било цинизъм, че си плащали такса спокойствие с парите на данъкоплатците. „Така прави и министър-председателят - при проблем си плаща такса спокойствие. Системите гърмят една след друга”, каза още  тя. Нинова заяви, че ни трябвало българските грждани да се подвеждат на манипулациите, че от БСП влизали в задколисни договорки. Соцлидерката подчерта, че работят за свалянето на кабинета. По думите й освен, че правителстовото било безхаберно и неработещо, вече било и  вредно за България. На старта на новия политически сезон ОП бяха категорични, че няма да напускат управлението, за да защитят националния интерес на България. „Не смятаме да напускаме управлението, не защото за нас то е самоцел или сме особено доволни от партньорите си, а защото излезем ли, ще влезе ДПС”, заяви съпредседателят на \"Обединени патриоти\" Искрен Веселинов. Той  посочи, че основен приоритет на малката коалиция ще бъде социалната сфера, както и интеграцията на маргинализираните ромски общности. По думите му ще работят за повече патриотизъм в учебния процес, за противодействие на битовата престъпност, за доброволни отряди и за целенасочена политика за поддържане на българската идентичност в традиционните ни общности в чужбина. Веселинов отново изрази несъгласието на „Обединени патриоти“ с ареста на Нено Димов заради кризата в Перник, като подчерта, че има вече нарочен за генерален виновник, но виновниците били десетки и вината им била разхвърлена в много години през, които се било бездействало.  Искрен веселонов добави, че през тази година ще настояват да бъде приет Законът за гражданската несъстоятелност и да се премахне институтът на „вечния длъжник и вечния роб на банки и лихвари“.", "date": "2020.01.15", "title": "В началото на годинта: ГЕРБ обеща промени в ИК,  ДПС предупреди за парламентарна криза, БСП: В застой сме"}
{"url": "https://www.monitor.bg:443/bg/a/view/bebeto-joda-struva-5-miliona-dolara-185806", "text": "Близо 5 милиона долара – толкова са преоброили Джон Фавро и „Дисни“ за създаването на образа, добил популярност като бебето Йода от „Мандалориецът“. Сериалът, чийто първи сезон вече бе излъчен, предизвика лавинообразен интерес към персонажа. За това колко точно той е скъп и за екипа на продукцията пък проговори актьора Адам Пали. Именно той бе нагърбен със задачата да налага Йода в един от финалните епизоди на сериала. „Спомням си, че снимах първия си дубъл и след като го ударих изкрещяха „Край“. След това излезе Джон (Фавро), който е гледал на монитор в офиса си. Той дойде при мен и ми каза: сподели наскоро пред медии Пали. Припомняме, че вторият сезон на сериала се очаква да направи премиерата си през есента. В последните дни от 2019 г. пък създателят на поредицата Фавро разкри чрез снимка, че сюжетът най-вероятно ще гравитира около създанията, наподобяващи кръстоска между прасе и гущер, които пазеха Джаба Хътянина в първите филми от галактическата сага.", "date": "2020.01.15", "title": "Бебето Йода струва 5 милиона долара"}
{"url": "https://www.monitor.bg:443/bg/a/view/osmo-mjasto-za-rado-jankov-v-bad-gashtajn-185841", "text": "Най-силният ни сноубордист Радослав Янков зае осмо място в паралелния слалом в Бад Гащайн (Ав). В квалификацията Радо зае последното 16-о място, даващо право на участие в елиминациите. На осминафинала той отстрани Едвин Корати (Ит), който бе с първо време в квалификацията. В следващия етап обаче Янков имаше малшанса да падне лошо по средата на трасето и не завърши. Треньорът му Георги Атанасов обаче обяви, че асът ни се е разминал само с натъртвания. Победителят от неговия четвъртфинал Маурицио Бормолини (Ит) стигна до битката за първото място. Италианецът не завърши големия финал, който бе спечелен от сънародника му Даниеле Богоца. Радо Янков е осми в крайното класиране. В генералното подреждане българинът е осми с 1630 т. Лидер с 3310 е Роналд Фишналер (Ит). Следващият старт за Янков е в събота в Рогла (Слвн) - паралелен гигантски слалом.", "date": "2020.01.15", "title": "Осмо място за Радо Янков в Бад Гащайн"}
{"url": "https://www.monitor.bg:443/bg/a/view/solejmani-planiral-ataki-izvyn-blizkija-iztok-vkluchitelno-i-v-bylgarija-185844", "text": "Убитият ирански генерал Касем Солеймани е планирал атаки в България, Германия, Босна, Кения, Бахрейн и Турция, пише сръбското издание на Би Би Си. Една седмица след убийството на генерала Касем Солеймани – лидер на Иранската революционна гвардия, в Сената на САЩ е внесена Резолюция 466, „за да се отдаде почит на членовете на американската военна и разузнавателна общност, които изпълниха мисията, убивайки Касем Солеймани“. Касем Сюлеймани бе убит от американските военни в Ирак чрез нападение на дрон. Оглавяваната от него структура е планирана атаки срещу американски граждани. Той е отговорен и за терористичните атаки в Ирак и Афганистан, „в които стотици американски граждани загубиха живота си”, пише изданието. В резолюцията се казва, че Сюлеймани е планирал „атаки в Германия, Босна, България, Кения, Бахрейн и Турция”. В заключението на документа се посочва, че „борбата срещу Иранската републиканска гвардия, отдела „Кудс“ и всички организации, свързани с тях, представляващи заплаха за националната сигурност на САЩ, ще продължи“.", "date": "2020.01.15", "title": "Солеймани планирал атаки извън Близкия Изток, включително и в България"}
{"url": "https://www.monitor.bg:443/bg/a/view/prof-d-r-inj-pavel-penchev-naj-rano-sled-2-g-pernik-moje-da-ima-rezerven-vodoiztochnik-185828", "text": "Черпенето на вода от витошките пещери не е добра идея, председателят на УС на Българската асоциация по подземни води (БАПВ) - Трудно може да се каже точно, защото в действителност те са неравномерно разпределени и едва ли някой е правил оценка кои са най-бедни или най-богати в това отношение. Най-много подземни води има в районите, разположени в котловините, примерно по поречията на Марица, Тунджа, Струма, Места и, разбира се, Дунав с неговите крайречни тераси. При дълбоките подземни води с най-големи ресурси е Североизточна България. Там е разположен т.нар. Малмо-валанжски водоносен хоризонт. На практика битовото водоснабдяване в тези части на страната се осъществява основно от него. Той е не само голям, но и надежден резервоар и добре защитен. - Да, районът е с най-голям ресурс от подземни води. Дълбочината им варира от 500-600 до 1200-1300 м. Към черноморския бряг те са на дълбочина към 1100-1200 м и на места на повърхността има топли минерални извори. В района на Търговище и Разград водоносният хоризонт заляга по-плитко. - На много места имаме. И там, където се ползват подземни води за питейно водоснабдяване, никога не може да се получи такава криза като в Перник. Наистина водата е по-скъпа, защото се тегли на повърхността с помпи. В София след режима от средата на 90-те години на миналия век и подобреното управление на яз. „Искър” не е имало криза. Промишленото водоснабдяване в града става изключително за сметка на подземните залежи. Софийското поле има много такива източници. Да не забравяме десетките естествени минерални извори, като от всички само този в „Овча купел“ не става за пиене. - Най-надеждни са възходящите извори и артезиански кладенци с далечна зона на подхранване. При тях водата идва от голяма дълбочина и не зависи съществено от климатичните условия. - Основният проблем е, че концептуалните ни схеми за изграждане на водоснабдителните системи са насочени преди всичко към ползване на повърхностни води - основно язовири за питейни и промишлени нужди. На подземните източници се обръща внимание само при необходимост. Подобен подход е неправилен, особено в местата с високи рискове от силно намаляване на наличните обеми в откритите водохранилища. Не бива да забравяме и по-слабата защитеност от замърсявания на язовирите. Освен това те зависят изключително много от климата, падналите валежи и от разпределението на валежите във времето. При дълбоките подземни водоизточници промените в дебита са в много по-малки граници. Те са за предпочитане за питейни цели, където водата трябва да бъде с добри качества. В Германия повече от 70% от питейното водоснабдяване става с подземни води и то при наличието на големи реки и немалко езера. - Язовирът е годишен изравнител с полезен обем от около 20 млн. куб. м. Той може да се напълни при обилни валежи, носещи голям приток към него за сравнително кратко време. При суша обаче, както стана сега, ако се черпи много повече вода от него, отколкото се влива, може и бързо да се изпразни. Големите язовири, като „Искър” напр. и други с обем от над 200 млн. кубика, не могат да се напълнят за една година, но и по-бавно се изпразват. Две са възможностите за напълване на „Студена”. Първата е да паднат кратки, но проливни валежи във водосборната му област, която е с площ от само 103 кв. км. Сега е много благоприятен момент за такива дъждове, защото почвата е замръзнала и няма да попие водата и тя ще има възможност бързо да се оттече в язовира. Другият шанс е повече сняг във високите части на този район, в комбинация с топъл вятър да го разтопи бързо и водата да се оттече към чашата на водохранилището. В историята в района на язовира има регистрирани големи приливни вълни. През 1948 г., още преди построяването му в дефилето, където сега е стената, която запречва р. Струма в горното й течение, е регистриран дебит от 100 кубика за секунда. - Решението за отклоняване на част от водите на Владайската река към язовира е правилно. При сушав период, като сега, яз. „Студена” се подхранва само от няколко карстови извора и минималния отток на р. Струма. Единият от изворите е Врелото, намиращ се до самата опашка на язовира. Грешката е, че от него водата е била отклонявана по тръба директно към Радомир. Целта е била да не си включват помпите и да не хабят ток за изпомпване на вода от местните каптирани извори в района, които са на по-ниска височина. Така изкуственото езеро е останало без немалка част от притока си. Случаят с Перник показва, че подобни неголеми язовири не са особено надеждни и трябва да има резервен вариант с подземни водоизточници, които да се използват в такива критични моменти. Там обаче няма подобно нещо. Градът е ползвал и за битово, и за промишлено водоснабдяване единствено яз. „Студена”. До първите години на новия век „Стомана”, тецът в града и другите заводи ползваха вода от яз. „Пчелина”, някога построен за тази цел. Този индустриален водоем обаче бе изоставен и съоръженията му разграбени. От там сега не може да се подава промишлена вода. Бедата е, че в Пернишката котловина няма възможност да бъдат намерени подземни водоизточници с достатъчен дебит. Геоложките условия не го позволяват. Там може да се разчита единствено на подземни води от речната тераса на Струма, която е след язовира. Течението й обаче минава през индустриалната зона и целият град и водата от там не става за пиене, а само за миене на улиците и за промишлени нужди. Изпомпването на вода от витошките пещери също не е добра идея. Езерата в тях се подхранват от най-горното течение на Струма и при спадане на нивото им част от водата от реката ще отиде там, за да го компенсира, а не в язовира. Не правим нищо особено, защото сме в същия водосборен район. Сондажите край Перник ще помогнат, ако се правят след язовира. - Язовирът трябва много внимателно да се управлява, защото водосборната му зона е малка и е рискова и от наводнения. При пълно водохранилище една висока вълна ще доведе до преливането му. - От хидрогеоложка гледна точка това е малко вероятно. Хората обаче сега възприемат подобни идеи, защото удавникът и за сламка се лови. - Има такива райони. Особено към Батановци, където водоносната тераса е достатъчно голяма, но и от там водата не може да се използва за пиене. Трябва да се търсят дълбоки водоносни пластове или възходящи карстови извори, независещи в голяма степен от климатичните фактори. Това означава прехвърляне с помпи на вода от друг водосборен район. Най-подходяща за целта е Радомирската котловина. Тепърва обаче трябва тези подземни води да се проучат и каптират, което не може да стане никак лесно и бързо и те ще са резервен източник, а не основен източник на питейна вода за Перник, само в кризисни ситуации. Това може да стане в най-добрия случай след две години. - Смолян е такъв пример. Там имат няколко хубави извора и с дебит с неголеми вариации. - Няма. Ситуацията в момента го доказва. Има много институции в страната, където задължително трябва да има хидрогеолози - в басейновите дирекции, в здравните инспекции, екоинспекциите, във водните дружества. В тези ведомства на пръсти се броят хората с такава специалност. Тя се учи у нас само в 2 вуза – в МГУ и частично в УАСГ. За тази специалност обаче няма почти никакви студенти. Има най-много по петима от випуск. Затова и управлението на водите у нас не е ефективно, а административният капацитет нисък. - Много повече. Поне 15 пъти повече. Така ще се запълнят и бройките в институциите. Дългогодишен преподавател в МГУ „Св. Иван Рилски” Председател на УС на Българската асоциация по подземни води (БАПВ) Инженер геолог-хидрогеолог - 1977 г. Доцент - 1985 г. Ръководител на катедра „Хидрогеология и инженерна геология” - 2004-2008 г. Професор - 2011 г. Гост-преподавател в 9 университета във Великобритания, Германия, Испания, Италия, Литва, Полша и Русия Автор и съавтор на повече от 60 научни публикации, 3 монографии, учебник и практическо ръководство Съавтор в повече от 10 интернационални проекта Ръководител на над 500 проучвателни, проектантски и експертни доклада в областта на хидрогеологията, геотехниката и минералните води", "date": "2020.01.15", "title": "Проф. д-р инж. Павел Пенчев: Най-рано след 2 години Перник може да има резервен водоизточник"}
{"url": "https://www.monitor.bg:443/bg/a/view/dariha-lili-ivanova-sys-zlatna-jabylka-185796", "text": "Голяма златна ябълка. Това е най-новото признание, което ще намери място на рафта в дома на Лили Иванова. Примата събра екипа, с когото сътвори песента „Севдана“ на „творческа среща-вечеря“. А Стефан Вълдобрев, който е „виновник“ за текста, и маестро Живко Петров, който направи аранжимента на музиката на големия композитор Георги Златев-Черкин, удостоиха Първия глас на България с лична награда – златна ябълка. За подаръка си Лили се похвали в официалната си фейсбук страница, като пусна и два забавни кадъра с колегите си от вечерята. На свой ред Стефан Вълдобрев за пореден път се поклони пред певицата в социалните мрежи като сподели: „Винаги след такива срещи съм усмихнат и зареден с енергия. Lili Ivanova, ти си вдъхновение и съвършенство! Когато творческото общуване е отвъд жанрове, отвъд стилове, епохи и моди, а е един приятелски разговор за изкуство в чистия му вид, за свръх-професионализъм, хигиена и отдаденост... това е смисъл, чест и привилегия\". \"Севдана\" е последният сингъл на Лили Иванова, който даде име и на новия й албум. Тавата, която излезе на винил и двойно CD с избрани допълнителни песни от самата певица, направи своята премиера по време на трите традиционни концерта на изпълнителката на „Детелини“ в НДК през декември. За пръв път „Севдана“ беше изпълнена на живо на летния концерт на Лили в Античния театър в Пловдив, като изненада към публиката, а няколко месеца по-късно направи и своята премиера в София на големите спектакли на изпълнителката. Всъщност музиката на „Севдана“ е написана от Георги Златев-Черкин през 1942 г. като пиеса за пиано и цигулка. Лили обаче се влюбва в композицията и с помощта на Живко Петров и Стефан Вълдобрев успява да я превърне в песен. Партиите на цигулка в парчето пък са записани от най-известният български цигулар – Васко Василев, с когото примата е лична приятелка.", "date": "2020.01.15", "title": "Дариха Лили Иванова със златна ябълка"}
{"url": "https://www.monitor.bg:443/bg/a/view/katastrofa-kraj-shumen-omaza-hemus-s-olio-185835", "text": "Катастрофа е затапила автоматистрала \"Хемус\" в близост до Шумен, а цялото пътно платно е залято с олио. Това съобщиха за Агенция \"Монитор\" очевидци в сряда сутринта. Според снимки, споделени във фейсбук от потребителя Валентин Найденов по аутобана се е обърнал тир, превозващ бутилирано олио. Стотици туби с олио са се разпилели по асфалта, част от тях видимо са се пръснали, защото цялото платно е лъскаво и мазно. Произшествието е локализирано при етапната връзка към Варна преди разклона за с. Мадара, организиран е алтернативен маршрут по главния път за Варна.", "date": "2020.01.15", "title": "Катастрофа край Шумен омаза \"Хемус\" с олио"}
{"url": "https://www.monitor.bg:443/bg/a/view/2-bona-za-sedem-dni-po-stypkite-na-hristos-185827", "text": "Изживяването да сведеш глава в молитва на места, гарантирано посетени от Исус Христос и Светите апостоли, струва по 2000 лева на човек. Поклонническо пътуване до Светите земи и Йордания тази година ще се проведе в началото на февруари, показа проверка на „Монитор“. Все по-голям става интересът към посещението на свети места и важни религиозни центрове. В последните години поклонническият туризъм у нас отчита ръст с 10%. Пътуванията, предвидени за 2020 г., с благословението на Негово Светейшество митрополит Софийски и патриарх Български Неофит, наброяват 30. Голям интерес всяка година предизвиква посещението в Светите земи и в Йордания, което ще се състои от 6 до 12 февруари. В офертата на Поклонническия център е включено пътуване със самолет на нискотарифна авиокомпания, три нощувки със закуска и вечеря в четиризвезден хотел в Тиберия, Петра и Аман, както и 3 нощувки, отново с изхранване, във Витлеем в хотел три звезди. В цената е предвидено плащане на екскурзии и водач лектор. В Софийската митрополия на 16 януари ще се състои среща, на която ще бъдат представени поклонническите пътувания за 2020 г. Преподаватели от Богословския факултет на Софийския университет \"Св. Климент Охридски\", водачи в Поклонническия център ще представят пътуванията. Преподавателите са доц. д-р Павел Павлов, доц. д-р Екатерина Дамянова, гл. ас. д-р Венцислав Каравълчев и гл. ас. д-р Иван Йовчев. Празникът на Врачешкия манастир \"Св. 40 мъченици\" ще е на 9 март, а посещението в Роженския манастир ще е на 21 и 22 март. Поклонението в Метеора ще от 27 до 29 март, а в Корфу, на Свети Спиридон, ще е от 10 до 12 април. На 11 април ще има и поклонение в Руенския манастир \"Св. Йоан Рилски\" в Скрино. През април ще бъдат организирани и поклоннически пътувания Ще има и поклонение в Светите земи в Йерусалим, което ще е от 1 до 6 май 2020 г. На 9 и 10 май ще са поклоненията в Сръбската Света гора. На 18 август ще е поклонението за празника на Рилския манастир. Ще бъде почетена и паметта на Свети Климент и на Свети Наум в Охрид, Северна Македония, като пътуването ще е от 19 до 21 октомври. Поклонническият център ще организира през 2020 г. и пътувания в Русия, Украйна, Грузия, Гърция. Ще има и полудневна програма \"Християнско наследство\" за учащи, която може да бъде организирана всеки работен ден след предварително записване.", "date": "2020.01.15", "title": "2 бона за седем дни по стъпките на Христос"}
{"url": "https://www.monitor.bg:443/bg/a/view/samolet-izlja-kerosin-nad-gradina-v-los-andjelis-185836", "text": "Екипажът на пътнически самолет на американската авиокомпания \"Делта еърлайнс\" изхвърли авиационно гориво върху начално училище в градчето Кудахи край Лос Анджелис, връщайки се за извънредно кацане на международното летище на Лос Анджелис, предадоха Ройтерс и Асошиейтед прес. Горивото се посипало върху главите на децата, играещи в училищния двор малко преди обед местно време вчера. Според служители на противопожарната охрана и парамедици, повикани на мястото, 17 деца и девет възрастни се оплакали от дребни наранявания, но никой не се е наложило да бъде отведен в болница. Лекари оказали на място помощ на онези, които се оплакали от кожни раздразнения или проблеми с дишането заради вредните изпарения от горивото. Според публикуваната в Twitter информация обаче, горивото е паднало на територията на 4 начални училища. Местни медии твърдят, че броят им е по-голям и след оказаната първоначална медицинска помощ, те са предпочели да се върнат по домовете си. Става дума за над 20 деца и над 20 възрастни. Не е издадена евакуационна заповед за околния район. Според Федералната авиационна администрация и според авиокомпанията самолетът \"Боинг-777\" тъкмо излетял за Шанхай, Китай, когато възникнал проблем с един от двигателите, което наложило той да се върне обратно на летището.    ", "date": "2020.01.15", "title": "Самолет изля керосин над детски градини и училища в Лос Анджелис "}
{"url": "https://www.monitor.bg:443/bg/a/view/borisov-i-karakachanov-pytuvat-kym-baza-bernis-v-egipet-185840", "text": "Премиерът Бойко Борисов и военният министър Красимир Каракачанов ще присъстват на официалното откриване на новата египетска военноморска база \"Бернис\" на брега на Червено море, съобщиха от Министерския съвет. Българската делегация пристигна в Египет по покана на президента Абдел Фатах ал Сиси късно снощи. На летището в Кайро премиерът Борисов бе посрещнат от министъра по парламентарните въпроси на Египет Алаа Фуад. Преди заминаването си от египетската столица българският премиер остави послание в специалната книга в кралския дворец Кубе палас, където бе отседнал с водената от него делегация. На летището в Кайро на път за базата премиерът Борисов бе изпратен от министъра на селското стопанство и усвояването на земите Мохамед Марзук Ал Кусейр. На събитието във военноморската база \"Бернис\" ще бъде президентът на Арабската република Египет Абдел Фаттах Ас-Сиси. Базата \"Бернис\" е стратегически пункт по осигуряването на южния фланг на Египет. Това е една от трите нови военноморски бази на бреговете на Средиземно и на Червено море, чието създаване Египет обяви през 2017 г. Заедно с други подобни бази в страната се дава възможност военното ръководство на Египет да създаде за първи път два военноморски флота: единия в Средиземноморския регион, а втория - в Червено море, което представлява качествено ново развитие на египетските въоръжени сили.", "date": "2020.01.15", "title": "Борисов и Каракачанов пътуват към база \"Бернис\" в Египет"}
{"url": "https://www.monitor.bg:443/bg/a/view/podpaliha-kyshtata-v-ihtiman-na-izvestna-advokatka-185838", "text": "Тази нощ къщата на адвоката Ирен Савова е била подпалена. За това е съобщила тя пред Нова тв. Инцидентът се е случил около 03.30 през нощта. По думите на Савова огънят е тръгнал от покрива, на който е имало хора. През 2018 година Ирен Савова е била защитник на Десислава Иванчева – отстранената от длъжност и разследвана за корупция кметица на „Младост”. Савова е защитавала и интересите на държавата в така наречените дела за царските имоти.", "date": "2020.01.15", "title": "Подпалиха къщата в Ихтиман на известна адвокатка"}
{"url": "https://www.monitor.bg:443/bg/a/view/mygli-ili-oblachnost-v-ravninite-i-kotlovinite-prez-celija-den-185839", "text": "Атмосферното налягане ще бъде по-високо от средното за месеца. През деня ще се задържи почти без промяна. На много места в равнините, котловините и около реките ще има мъгли или ниска облачност, които ще се задържат почти през целия ден. Там дневните температури ще останат ниски, предимно между 2 и 7 градуса, докато в планинските райони ще бъде слънчево и с високи температури - до 10-12 градуса. Минималните температури в повечето райони ще бъдат между минус 5 и 0 градуса. В София минимални температура около 0 градуса, максимална -7 градуса. Над Черноморието ще бъде предимно слънчево. В сутрешните часове на места ще има мъгла. След обяд ще духа слаб източен вятър. Максималните температури ще бъдат между 7 и 9 градуса, колкото е и температурата на морската вода. Вълнението на морето ще бъде 1-2 бала. Над планините ще бъде слънчево със слаб източен вятър. Максималната температура на височина 1200 метра ще бъде около 8 градуса, на 2000 метра - около 3 градуса. В четвъртък и петък в страната ще остане без валежи. В планините и планинските райони ще бъде предимно слънчево. В четвъртък още малко ще се затопли и дневните температури в припланинските райони ще достигат 10-12 градуса. В равнинната част от страната в нощните часове ще бъде с мъгла или ниска облачност, които в повечето райони ще се задържат през целия ден и дневните температури в тези места ще остават по-ниски, предимно между 1 и 6 градуса. Преобладаващите сутрешни температури ще са между минус 4 и 1 градус, по-високи по Черноморието. В източните райони ще духа слаб до умерен север-североизточен вятър, с който в петък ще започне да прониква малко по-студен въздух. На места по Черноморието е възможно да преръмява.", "date": "2020.01.15", "title": "Мъгли или облачност в равнините и котловините през целия ден"}
{"url": "https://www.monitor.bg:443/bg/a/view/dve-raketi-sa-svalili-ukrainskija-samolet-185837", "text": "Срещу украинския самолет, свален сутринта на 8 януари след излитане от техеранското летище, са били изстреляни две ракети - това показва видеозапис, публикуван в социалните мрежи във вторник, предаде радио \"Свободна Европа\". Автентичността на видеото е потвърдена от екип на \"The New York Times\". На записа се вижда, че срещу лайнера са изстреляни две ракети през интервал от около 30 секунди, като и двете са го улучили. Самолетът не се е разпаднал във въздуха, но е пламнал и траекторията му показва загуба на управление. Продължил е да лети още няколко минути преди да падне на земята. Видеото е заснето от камера, монтирана на покрива на къща в село, намиращо се на няколко километра от базата на Корпуса на стражите на ислямската революция, откъдето са изстреляни ракетите. За изстрелването им е използван зенитно-ракетен комплекс \"Тор\", руско производство. Още преди тези разкрития разследващата група Bellingcat излезе с информация,", "date": "2020.01.15", "title": "Две ракети са свалили украинския самолет "}
{"url": "https://www.monitor.bg:443/bg/a/view/sled-godeja-kaja-gerber-i-pijt-dejvidsyn-sa-v-pochivka-edin-ot-drug-185772", "text": "Супермоделът Кая Гербер и комикът Пийт Дейвидсън решиха да си вземат почивка един от друг. До това се стига броени дни, след като стана ясно, че двамата са сгодени. Основната причина е повторното влизане на звездата от Saturday Night Live в клиника за лечение. „Пийт разбира, че родители на Кая по време на лечението му, но психическото му здраве на този етап е приоритет“, коментира негов близък пред медия E! News. Припомняме, че в края на миналата седмица се заговори, че 18-годишната красавица и бившият годеник на Ариана Гранде стягат сватба. „Родителите на Кая чуха, че двойката планира да се венчае. Бяха съкрушени и побързаха да говорят с тях. В момента Пийт е със сериозни проблеми, свързани с наркотици и депресия“, издаде тогава източник пред сп. Star, според когото загрижените родители дори помагат на комика да си стъпи на краката.", "date": "2020.01.15", "title": "След годежа: Кая Гербер и Пийт Дейвидсън са „в почивка един от друг“"}
