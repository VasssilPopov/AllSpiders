{"url": "https://www.monitor.bg/bg/a/view/ubitijat-zavarchik-poiskal-seks-i-mu-otrjazali-glavata-153233", "text": "Убитият на 27 декември вечерта в Пловдив заварчик Поли Стефанов поискал секс от 38-годишната си приятелка. Тя му отказала, а той я обидил, че навремето била проститутка.  Краткият им диалог станал пред 20-годишния син на жената, който пък бил именник. Стефан не издържал на обидата, че майка му е изкарвала прехраната си, като труженичка и скочил върху 63-годишния.  Минути по-късно скандалът прераснал в побой. Една от стъклените чаши на масата била счупена. С нейното остро столче Поли Стефанов първо бил дупчен и ръган, като тези му рани били повърхностни. След това обаче 63-годишният бил довършен с кухненски нож. Младата му любовница му прерязала сънната артерия с ножа, като замахът явно бил толкова силен, а острието било изключително остро, че главата на мъжа била почти отрязана. В същата вечер майката и синът били арестувани. Оказало се, че и двамата са криминално проявени и имат досиета за кражби. Били арестувани при опит да избягат от Пловдив и да се укрият. Мярката им за неотклонение ще бъде гледана от окръжния съд в понеделник, на 31 декември. ", "date": "2018.12.28", "title": "Убитият заварчик поискал секс и му отрязали главата"}
{"url": "https://www.monitor.bg/bg/a/view/sopot-otesnja-zaradi-goran-bregovich-153284", "text": "Балканската мегазвезда Горан Брегович донесе на хотелиерите в Сопот истински коледен подарък, като потвърди участието си на площада в подбалканския град навръх Нова година. Големият му концерт ще е под съпровода на част от оркестъра му „Ъндърграунд“ и това препълни градчето на Вазов. Интересът към необузданите му ритми е толкова голям, че в момента има останали само няколко стаи и то с цени от 120 лв. на нощ. Геният ще огласи Стремската долина с невероятните хитове „Едирлези” и „Месечина” . Брегович идва по покана на бившия кмет на Каварна Цонко Цонев, който е личен приятел на градоначалника на Сопот Деян Дойнов. Именно той е и единствената чужда звезда, която ще огласи родните площади тази година. Болшинството от големите градове залагат на фолклорна програма. Оркестър „Добруджански авлиги“ ще озвучи площад „Свобода“ в Добрич, а общината е подготвила за всеки, решил да празнува на открито, чаша вино. Бюджетът за коледната и новогодишната програма на града е 25 000 лв., като 5000 лв. са осигурени за новогодишната вечер. Виртуозният кларнетист Иво Папазов-Ибряма и създаденият от него в далечната 1974 г. оркестър „Тракия“ ще веселят старозагорци, а на сцената заедно с тях ще бъдат народните певици Мария Карафезиева и Таня Маринова.", "date": "2018.12.28", "title": "Сопот отесня заради Горан Брегович"}
{"url": "https://www.monitor.bg/bg/a/view/10-te-naj-dobri-reklami-na-2018-g-video-153178", "text": "Най-добрите реклами на 2018 г. се печелят от фирми, които отправят послания за важни политически или социални проблеми, пишат от сайта Business Insider. Сред най-паметните рекламни клипове са такива, които са снимани под открито небе. 10. На последно място се нарежда Pepsi със своята реклама за Doritos и студената напитка Mountain Dew. В рекламния клип известните актьори Питър Динкладж и Морган Фрийман заедно с рапърите Busta Rhymes и Missy Elliot влизат в рап битка за продуктите. 9.Следващата позиция е заета от сайта за запознанства OkCupid, който си персонализира репликата „DTF“, с която преди време хората обиждали жените, обвинявайки ги в чести полови контакти. С една позиция нагоре в рекламата на McDonalds', които обърнаха своето лого, превръщайки класическото „M” в „W”. По този начин веригата за бързо хранене отбеляза международният ден на жената, който се чества на 8-ми март. Аутлетът „John Lewis & Partners“ пък печели 7-мо място с реклама, която проследява живота на музикалната легенда Елтън Джон. Шестицата е заета от Libresse, чиято реклама е с призив ... „Да живее вулвата!“. 5. Поредната верига за бързо хранене, а именно Burger King, които примамиха клиенти с интересно предложение – купон на стойност 1 цент може да вземе всеки, който се намира на 600 м разстояние от конкуренцията McDonalds'. На косъм от главната тройка е рекламата на Google, която представя малко по-модерна версия на класиката „Сам вкъщи“. С разликата, че в нея главният герой е на 38 години и вече има армия от роботи, които го обслужват. 3. С 90-секундно видео Amazon рекламира личния асистент Alexa. В клипа участват и звезди като Ребъл Уилсон, Гордън Рамзи и сър Антъни Хопкинс. 2.HBO предостави  , при който реалността среща фантазията – видеото е възстановка на града Суитуотър от сериала „Westworld“. Първото място печели Nike с реклама със силно послание – от марката застават рамо до рамо с всички атлети, които се борят срещу насилието върху чернокожи американци. Ето го и видеото:", "date": "2018.12.28", "title": "10-те най-добри реклами на 2018 г. (ВИДЕО)"}
{"url": "https://www.monitor.bg/bg/a/view/hepi-end-na-zalojnicheska-drama-v-chehija-153287", "text": "Полицията залови въоръжен мъж, който взе за заложници осем души в банка в централния чешки град Пршибрам, обявиха властите, цитирани от АФП. Няма пострадали при опита за грабеж. \"Специално полицейско звено влезе в банката и задържа мъжа\", обяви говорителят на полицията Моника Шиндлова пред Чешката телевизия. \"Всички заложници са добре\", добави тя и поясни, че нападателят е роден през 1990 г., но отказа да разкрие подробности. Заложническата драма е продължила около 2 часа и половина. По-рано Моника Шиндлова поясни, че мъжът е освободил заложник преди специалният полицейски екип да пристигне в града, който е на 50 километра югозападно от столицата Прага. \"Преди да пристигне преговарящият, мъжът обяви, че не иска да навреди на никого и че това не е банков обир. Той искаше да преговаря и да обяви някои оплаквания\", каза говорителят.", "date": "2018.12.28", "title": "Хепи енд на заложническа драма в Чехия"}
{"url": "https://www.monitor.bg/bg/a/view/andjelina-djoli-se-mjata-v-politikata-153288", "text": "Холивудската актриса Анджелина Джоли намекна, че обмисля в бъдеще да влезе в политиката. В интервю за Би Би Си тя поясни, че преди 20 г. е щяла да отхвърли подобна вероятност, но сега се насочва натам, където е необходима. Запитана дали ще влезе в политиката, тя отговори: \"Ако ме бяхте попитали преди 20 г., щях да се изсмея...Винаги казвам, че ще отида там, където има нужда от мен. Не знам дали съм подходяща за политик... но също така се шегувам, че не знам дали нямам скелети в гардероба. Аз съм способна да работя с правителства, както и с военни, така че мога да направя много. Но за момента запазвам мълчание\". Джоли е специален посланик на Агенцията за бежанците на ООН. Тя е активист по различни проблеми, включително бежанците, сексуалното насилие и опазване на околната среда. По време на интервюто Джоли коментира американската политика, социалните медии, сексуалното насилие и световната бежанска криза. Когато интервюиращият Джъстин Уеб предположи, че тя може да е в списъка с 30-40 демократи, които ще се борят за номинацията на Демократическата партия за президент на САЩ, Джоли не отрече, а отговори: \"Благодаря ви\".", "date": "2018.12.28", "title": "Анджелина Джоли се мята в политиката "}
{"url": "https://www.monitor.bg/bg/a/view/zaginali-i-raneni-pri-eksplozija-do-piramida-v-giza-153286", "text": "За загинали и ранени при експлозия до туристически автобус южно от египетската столица Кайро, съобщават местни медии. Според Sky News Arabia автобусът е транспортирал туристи от азиатска държава до пирамидите в Гиза, когато експлозията е станала. Към момента се съобщава за най-малко двама загинали. Представители на египетските власти обявиха, че крайпътна бомба е ударила туристически автобус до пирамидите в Гиза.", "date": "2018.12.28", "title": "Загинали и ранени при експлозия до пирамида в Гиза"}
{"url": "https://www.monitor.bg:443/bg/a/view/nov-sluchaj-na-afrikanska-chuma-pri-diva-svinja-v-silistra-153277", "text": "Нов случай на африканска чума при дива свиня е засечен в община Алфатар, област Силистра, съобщиха от Българската агенция по безопасност на храните (БАБХ). Животното е отстреляно в ловно поле, част от Държавно горско стопанство – Силистра, дивечовъден участък – Алеково, отдаден на концесия. Изпитването на взетите проби потвърди наличие на вируса на Африканска чума по свинете (АЧС). Поредният случай на африканска чума при дива свиня е установен в инфектираната зона, обявена през месец октомври тази година на територията на област Силистра. БАБХ ще извършва постоянни клинични прегледи за Африканска чума при домашни свине и ще се вземат проби от всички умрели или показващи клинични признаци диви и домашни свине като изпълнение на Програмата за профилактика и надзор на болестта в България, уточниха от агенцията. Мерките при домашни свине са насочени към стриктна биосигурност с цел прекъсването на възможността за прехвърляне на заразата между дивата и питомната популация свине в страната. От агенцията апелират гражданите да сигнализират за мъртви животни или животни с нетипично поведение в съответните ветеринарномедицински служби и областните структури на БАБХ по места.", "date": "2018.12.28", "title": "Нов случай на африканска чума при дива свиня в Силистра"}
{"url": "https://www.monitor.bg:443/bg/a/view/laskin-speshno-se-nujdae-ot-prelivane-na-kryv-153285", "text": "Актьорът Иван Ласкин, за когото вчера стана ясно, че е приет в реанимацията на Военно-медицинска академия, е в много тежко състояние. На таблото със съобщения в Народния театър се появи обява за търсене на дарители на кръв. Който има възможност и желае – да дари кръв в кръвен център на военна болница“, гласи съобщението. Обявата е поместена до некролога на актьора от кинокласиката „Под игото“ Мирослав Миндов и на този за годишнина от смъртта на великия Велко Кънев. Състоянието на Иван Ласкин е изключително тежко, има сериозен проблем с черния дроб. Това съобщиха лекари от болницата. Медиците буквално се борят за неговия живот. Към момента те се въздържат да дават прогнози за изхода от лечението. По думите им, актьорът страда от чернодробна недостатъчност, не е изключено да се стигне и до трансплантация. Дали това ще се случи, зависи от по-нататъшния успех на терапията. Лекарите са лаконични, тъй като близките на Иван Ласкин не желаят много да се шуми с подробности по случая.", "date": "2018.12.28", "title": "Ласкин спешно се нуждае от преливане на кръв "}
{"url": "https://www.monitor.bg:443/bg/a/view/i-jejnov-poiska-levski-da-byde-objavjaven-v-nesystojatelnost-153276", "text": "Нова молба за обявяване в несъстоятелност на „Левски“ излезе наяве броени дни, след като клубът успя да уреди взаимоотношенията си с компанията „Титан 77“ и тя оттегли иска си в навечерието на коледните празници. Новите проблеми за решаване пред 26-кратните шампиони са свързани с искане от страна на „Глобъл Мениджмънт ЕООД“, което е заведено в софийски градски съд. Датата на завеждане на иска е 21 декември 2018 година и има номер за входящ документ, като ответник по молбата е футболен клуб „Левски“. Фирмата е на известния футболен мениджър Николай Жейнов, който претендира, че от година и половина от страна на мениджърската агенция има 6-7 официални покани към „сините“ да се срещнат и да разрешат финансовите проблеми помежду им. Според информацията по делото се касае за сума от около 100 хил. лв. Жейнов има заслуга за привличането на Габриел Обертан и Серджиу Буш на \"Герена\". По информация на „Монитор“ в клуба вече работят по изчистването на задълженията, за да не се стигне до проблеми около лиценза.", "date": "2018.12.28", "title": "И Жейнов поиска „Левски“ да бъде обявен в несъстоятелност  "}
{"url": "https://www.monitor.bg:443/bg/a/view/dominik-paris-naj-byrz-na-spuskaneto-v-bormio-153278", "text": "Италианецът Доминик Парис спечели за трети път в кариерата си спускането от Световната купа по ски алпийски дисциплини на легендарната и кошмарна писта \"Стелвио\" в Бормио (Ит). Той мина заледеното трасе с дължина 3270 метра, денивелация 1010 м и 42 врати за 1:55,21 мин. С това записа 10-ата победа в кариерата си. В Бормио той беше първи е през 2012 и 2017 г. По 3 пъти там са печелили само австрийските легенди Херман Майер и Михаел Валхофер. Италианският триумф допълни Кристоф Инерхофер, втори, на 0,36 сек. от Парис. Трети стана Беат Фойц (Швейц), по-бавен с 0,52 сек. \"В Бормио пистата е особена, но ми харесва, каза след успеха си Доминик Парис. - Бях малко по-агресивен в началото, но се представих добре и в долните сектори.\" Пистата \"Стелвио\" оправда лошата си слава - на няколко пъти състезанието беше прекъсвано заради падания. Най-лошо обаче се претърколи словенецът Клемен Коси, след като излетя в предпазните мрежи. След 20 минути той беше откаран в болница с хеликоптер. Според последните информации той има лицеви травми - счупен нос и зъб и болки във врата но състоянието му е добро и няма опасност за живота му. След този старт за малката купа при спускачите води Фойц с 260 точки, пред Макс Франц (Ав) - 222 - 12-и в Бормио и Парис - 196. Марсел Хиршер (Ав), който води в генералното подреждане, не участва в скоростните дисциплини, но остава начело с 620 т., пред Франц - 363 и Аксел Лунд Свиндал (Нор) - 355. В събота на същата писта е и супергигантския слалом при мъжете.", "date": "2018.12.28", "title": "Доминик Парис най-бърз на спускането в Бормио"}
{"url": "https://www.monitor.bg:443/bg/a/view/zakrila-na-deteto-pogva-roditelite-zakysneli-za-vzemane-ot-zanimalnja-153281", "text": "При редовни закъснения на родителите да приберат децата си от училище следва да бъде сигнализиран отдел „Закрила на детето“ към дирекция „Социално подпомагане“. Това отговориха от Държавна агенция за закрила на детето (ДАЗД) за „Монитор“ след проверка във връзка с появилата се миналата седмица бележка, че децата от занималня от столичното 39-о СУ „Петър Динеков“, които не бъдат взети до 18 часа, ще бъдат отвеждани в 7-о РУ на МВР. От ДАЗД обясняват, че според Закона за закрила на детето хлапетата до 12-годишна възраст не трябва да бъдат оставяни без надзор от страна на своите настойниците, попечителите или други лица, които се грижат за тях. Учебните заведения пък трябва да информират родителите за разписанието на часовете и целодневната организация, кога трябва да бъдат вземани и довеждани малчуганите, както и санкциите, които ще последват, ако не бъдат спазвани. От ДАЗД подчертават, че последиците за родителите също трябва да бъдат съобразени с разпоредбите от закона. Още при появата на бележката директорката на школото Евелина Китова обясни пред „Монитор“, че в началото на годината родителите са попълнили декларация, с която са били уведомени, че работното време на училището и групите за целодневно обучение е до 17,30 ч., а до 18 ч. остават дежурните педагози. Въпреки това имало родители, които системно закъснявали и не предупреждавали за това. От ДАЗД обясняват още, че когато без уважителна причина лично родителят или чрез друго пълнолетно лице не вземе своевременно детето си от училище или занималня след приключване на учебните часове, това може да бъде прието като оставяне без надзор. За тях обаче изпращането на детето в РПУ следва да се предприема само като крайна мярка. „Отвеждането на дете в поделение на МВР ще се отрази неблагоприятно предвид негативните асоциации, свързани с полицейските органи“, пишат в отговора си от ДАЗД. Според тях подобни закъснения могат да се дължат на трафика в големите градове, но родителят трябва да предупреди учителят. От ДАЗД препоръчват при възможност да се създаде организация до вземането на детето в рамките на работното време на училището, като то остава при дежурния учител или в библиотеката.", "date": "2018.12.28", "title": "„Закрила на детето“ погва родителите, закъснели за вземане от занималня"}
{"url": "https://www.monitor.bg:443/bg/a/view/petra-vlyhova-s-pyrva-pobeda-na-gigantski-slalom-153279", "text": "Словачката Петра Влъхова пък записа първа победа на гигантски слалом при жените в Семеринг (Ав). Тя беше четвърта в първия манш, а стабилното каране във втория и донесе дълго чакания успех. За това помогнаха и основните й конкурентки Микаела Шифрин (САЩ) и Щефани Брюнир (Ав), заели първите 2 места в първото спускане, които направиха груби грешки във второто. Втора, на 0,45 сек., остана Виктория Ребенсбург (Гер), а трета - на 0,6 се нареди Теса Уорли (Фр), която скочи с 4 позиции след втория манш. \"Това е един от най-щастливите мигове в моята кариера, призна Влъхова след награждаването. - След първия манш си помислих - може би е дошъл моят шанс. И той наистина беше дошъл. Благодаря на словашките фенове, които дойдоха дотук, за да видят моя успех.\" Лидерката за Световната купа Шифрин завърши едва 5-а, на 0,66 сек. и прекъсна звездната си серия от 9 подиума този сезон. Тя има 934 т. в генералното класиране, Влъхова е втора с 488, а норвежката Рагнхилд Мовинкел е трета с 396.", "date": "2018.12.28", "title": "Петра Влъхова с първа победа на гигантски слалом"}
{"url": "https://www.monitor.bg:443/bg/a/view/izchisliha-systojanieto-na-kim-kardashijan-za-2018-153273", "text": "Модният бранд Hypebae изчисли състоянието, което риалити сензацията Ким Кардашиян е натрупала през отминаващата 2018 година. То възлиза на около 350 милиона долара. Козметичната марка на 38-годишната Кардашиян KKW Beauty й е донесла приходи от 100 милиона долара. Мобилното приложение на звездата \"Ким Кардашиян Холивуд\" също се е оказало доста доходоносно, като е увеличило авоарите й през 2018 г. с 45 милиона долара. От участия в семейното риалити шоу тя е закръглила сметките си с допълнителни 20 милиона долара. През годината половинката на рапъра Кание Уест е сключила и няколко успешни сделки с недвижимости, сред които продажбата на частния й дом в Лос Анджелис за 9 милиона долара. Всеки рекламен пост в страницата й в Инстаграм й носи 1 милион долара  Допълнителни приходи красавицата, прочула се с пищните си форми, си докарва от участия в рекламни клипове на различни компании.", "date": "2018.12.28", "title": "Изчислиха състоянието на Ким Кардашиян за 2018"}
{"url": "https://www.monitor.bg:443/bg/a/view/253-mln-leva-e-budjetyt-na-burgas-za-dogodina-153275", "text": "253 млн. лева е прогнозната макрорамка на проектобюджета на община Бургас. В нея е предвиден нов образователен модел в бургаските училища и обновяването на образователната инфраструктура. Три нови програми стартират в учебните заведения на Бургас: \"Първокласно начало\", \"Активни и здрави\" и \"Професии на бъдещето\". Първият проект включва изцяло нови класни стаи за първокласниците във всички училища в Общината, за което са предвидени 1 000 000 лева. Програмата \"Активни и здрави\" е за обновяване на дворните пространства и спортни площадки - отделени са 800 000 собствени средства и 500 000 лв. външни.  Други 4,7 млн лв. отиват за \"Професии и бъдеще\" за модернизиране на професионалното образование, както като инфраструктура, така и като професионални направления и свързаност с бизнеса. Увеличават се средствата за издръжка на малчуганите в детските градини, а забавачките  ще получат с 450 000 лв. за по-добра храна, учебни пособия и квалификация на учителите.  По другия приоритет - екология Община Бургас стартира проект по Оперативна програма \"Околна среда\" за създаване на механизъм за подпомагане на всички домакинства в квартали без централно топлоснабдяване чрез подмяна на конвенционалните методи за отопление (изгаряне на дърва и въглища) с алтернативни и екологични такива - използване на устройства за отопление, отговарящи на специфични технически параметри, заложени в Директива 2009/125/ЕО за екодизайн - печки и котли на пелети, газ, климатици и термопомпи. Целта на проекта е да постигне в общината чрез намаляване на наднормените нива на фини прахови частици, като резултат от използването на твърди горива за битово отопление на населението. Допълнително от реализацията на проект, финансиран по програма Life от прилагането на схемата за подмяна на алтернативни форми на отопление ще се възползват още около 2000 домакинства на територията на община Бургас. Заделени са средства в бюджета за независим мониториг и оценка на качеството на атмосферния въздух. Увеличен е бюджетът за поддържане на чистота на улици и обществени пространства с цел намаляването на фините прахови частици.  Бизнеспрограмата предвижда през следващата година в общината да заработят Изчерпването на капацитета на свободните терени в Индустриален логистичен парк в промишлена зона Север налага да се търсят нови производствени терени. Затова през 2018 г. стартира  фаза 2  на Индустриален логистичен парк. На територия от 600 декара в Южна промишлена зона в Бургас ще бъдат обособени парцели от 20 до 160 дка. Това ще  даде възможност за привличането на нови инвеститори. За улесняване на потенциалните инвеститори, през 2019- та ще се разработи инвестиционен портал. Той ще дава информация за  свободните индустриални и офис площи, редът и условията за сертифициране на инвестиционни проекти, облекченията, които са предвидени за сертифицирани инвеститори. Освен държавни и общински площи и имоти, ще се даде възможност да се публикува и информация за частни бизнес имоти.  Порталът ще съдържа информация за всички гимназии в града, специалностите в бургаските университети и инициативите, свързани с преквалифициране и идентифициране на кадри .  Значителни средства са предвидени и за инфраструктурни проекти. Освен за за ремонти на улици, средства са предвидени и за първия в Бургас Конгресен център Той ще отговори на необходимостта на града от нови и с различна квадратура зали за форуми, изложения, пресконференции, експозиции, културни събития. Местността \"Ъгъла\" между Сарафово и Бургас е предвидена за урбанизиране, но към момента не са изградени мрежи и съоръжения на техническата инфраструктура като първи етап ще бъде реализирано  осветление по трасето на временен път край брега от паркинга до брегоукрепителната дамба. По този начин ще бъде осигурен достъпът на гражданите до морския бряг и ще се създаде възможност за ползване на цялото трасе за разходки Инвестициите в културата са насочени към реконструкцията на сградата на бившето немско училище и превръщането му в модерен и атрактивен комплекс - библиотека и музей на съвременното изкуство и обновяване на Културния дом на нефтохимика, както и за провеждането на традиционните фестивали.  Предвидени са също средства за брегоукрепването и защитата на остров Света Анастасия. Ще се работи и по проект за изграждане на етно рибарско селище Ченгене скеле.   В сферата на здравеопазването продължава програмата за цялостно модернизиране на онкодиспансера, която предвижда строителство на нова сградата за разкриване на Отделение по нуклеарна медицина и брахитерапия и закупуване на Протонно емисионен томограф (ПЕТ- скенер) и SPECT-CT (гама камера ). ПЕТ- скенерът открива тумори и метастази в меките тъкани, а SPECT-CT  тумори и метастази в костите. С тази апаратура, ще може да се диагностицира на практика всеки туморен процес в човешкото тяло. И още - изграждане и оборудване на нова Болница към \"Комплексен онкологичен център-Бургас\" ЕООД.  Продължава и строителството и оборудването на сградата на Медицински факултет към Университет \"Проф. д-р Асен Златаров\" - Бургас.", "date": "2018.12.28", "title": "253 млн. лева е бюджетът на Бургас за догодина"}
{"url": "https://www.monitor.bg:443/bg/a/view/div-oves-triumfira-za-9-i-pyt-na-sidni-hobart-153282", "text": "Австралийската яхта Wild Oats XI (\"Див овес\" б.р.) спечели за девети път ветроходната регата за килови яхти \"Сидни - Хобарт\" край бреговете на Австралия. 74-ото издание на традиционната коледна надпревара беше едно от най-оспорваните и класирането в най-големия клас се реши буквално в последните минути. Екипажът на дългата 30,48 м. Wild Oats XI с шкипер и собственик Марк Ричардс мина по маршрута с дължина 628 мили (1163 км) от Сидни до столицата на остров Тасмания Хобарт за 43.07,21 часа. До последните часове начело беше друга суперяхта - \"Команчи\", но победителите се набраха здраво в залива преди финала и триумфираха с 8 минути пред вторите - яхтсмените на \"Блек Джак\". \"Команчи\" остана трета, на 9 минути. Миналата година \"Див овес\" беше наказан след протест от \"Комачни\", чиито ветроходци бяха обявени за победители. И сега обаче има такава опасност, след като от \"Блек Джак\" протестираха за това, че на \"Див овес\" са изключили своята AIS система (за автоматично предаване на информация за местоположението). Тя е задължителна от една страна за безопасността, от друга - за да се знае кой къде е от съперниците. От Комитета на състезанието с комодор Пол Билингъм обявиха, че ще разследват ситуацията и може отново да накажат победителите.", "date": "2018.12.28", "title": "\"Див овес\" триумфира за 9-и път на \"Сидни - Хобарт\""}
{"url": "https://www.monitor.bg:443/bg/a/view/benedikt-kymbyrbach-podkrepja-brekzit-vyv-film-153268", "text": "Бенедикт Къмбърбач ще блесне на малкия екран с нов телевизионен филм за Брекзит, който ще бъде излъчен от \"Ченъл 4\" на 7 януари. Датата съвпада със възобновяването на парламентарната дейност във Великобритания след коледните и новогодишни празници. Сценарият на \"Брекзит - нецивилизованата война\" е написан от Джеймс Греъм. Излъчването на телевизионната продукция ще бъде в навечерието на съдбоносни дебати и гласуване относно бъдещето на страната и излизането от ЕС. В новия филм Къмбърбач се превъплъщава в Доминик Къмингс, ръководител на кампанията в полза на Брекзит преди референдума от 2016 година. Малко преди провеждането на допитването Къмбърбач твърдо застана на позицията Великобритания да не напуска ЕС. Тогава той призова сънародниците си да гласуват срещу Брекзит. Но при проведения референдума 52 на сто от британците дадоха гласа си за напускането на съюза. \"Приех предизвикателството да се превъплътя в някого, който е много по-различен от мен в много отношения. Беше ми интересно да погледна на света през неговите очи\", довери актьорът. Доминик Къминс не е много известен на широката публика, но той изигра решаваща роля за налагането на Брекзит. Неговата кампания се развихри предимно в социалните мрежи и въз основа на събирането на персонални данни, загърбвайки традиционните политически практики.", "date": "2018.12.28", "title": "Бенедикт Къмбърбач подкрепя Брекзит във филм"}
{"url": "https://www.monitor.bg:443/bg/a/view/godishen-monitoring-januari-dekemvri-2018-153272", "text": "Не е много сигурно какви късмети се поставят в протестърската баница, но ако се съди по блясъка в очите на част от хората, определяни от някои като професионални протестъри, а от други – като комсомолски активисти и обикновени кариеристи, вътре трябва да има и забранени субстанции. Във виртуалния офис на професионалните протестъри има джубокс. Пускаш в него монетки и си чакаш парчето. Плащачите (които и да са те) явно нямат претенции, че уличните музиканти грачат фалшиво и не познават нотите. За чалгата така или иначе това не е толкова от значение. Важното е да си назубрят опорните точки. Във втората януарска седмица цялото протестърско войнство реши да отбележи европредседателството с митинги за какво ли не. Така броят на дежурните мероприятия в един момент набъбна официално до 9, а неофициално до 11. Лицата на „мрежата“ нахъсваха симпатизантите си в мрежата и си припомняха дните на отминала слава, когато доста повече хора им се връзваха на номерата и им се явяваха миманс. За пореден път цонките и малвинките на гражданското общество намериха смисъла на живота си, а „стожерите на свободното слово“ погазиха всички принципи на свободното слово. Връх на цинизма - олигархът Иво Прокопиев и олигархът Сашо Дончев присъстваха на конференция за свободата на словото, на която се явяват нещо като организатори. В залата се ширеха отбрани гости и съставителите на нещо, наречено „бяла книга“. Неудобни медии не се допускаха с аргумента, че са „несвободни“. Другото име на този гьонсуратлък е цензура. Колко е хубаво, че родните олигарси са умни и красиви и не трябва да обясняват на тъпата и грозновата публика, защо сметките, особено тези около първия милион, не им излизат. Грантаджиите пак получиха тикове. Явно законопроектите са им противопоказни. Особено когато ги тълкуват както Дяволът евангелието. Продължават ежбите и дрязгите за Истанбулската конвенция. Агресията, с която някои феминистки прокарват тезата си за ненасилие, говори за сбъркани ценности. Джендърски гаф в учебник за първолаци. Задачата в помагалото звучи по следния начин: „Панталонките на момченцето струват 10 лева, а блузката е с 20 лева по-скъпа. Колко струва роклята му?“. Пернишка джендъриада: ако първият пол не бие втория, значи е от третия. Едно си баба знае, едно си баба бае... Няма ден в медийното котило „Капитал и сие“, в който да не споменуват Делян Пеевски. Да се чуди човек как са излизали всичките тези стенвестници, преди издателите им да се присетят да им дадат генерална посока срещу кого да пишат. Жалейката срещу сексуалното насилие на младини премина. На наградите „Оскар“ холивудските звезди отново се разходиха в цвят. Самите награди не изневериха на тенденциите в последно време и бяха раздадени политкоректно. Медийна шизофрения: Агент Академик пише писмо до враговете си, което пуска в жабешкия сайт, от който се разграничава: „Не съм „шеф на Фрог нюз“, нито собственик, нито отговорен редактор, нито дори обиковен репортер.“ Обиковен или необиковен – все става дума за форма на раздвояване, освен ако не е разтрояване, защото все някой трябва да стои зад въпросния сайт... Забележка: не е луд този, който не знае какъв е. В сайта му са го изписали като „създател“. Банкерът беглец Цветан Василев се разпореждал с касата в КТБ по свое усмотрение. По негово указание се вадели пари и се раздавали щедро на негови любимци. Сред тях бил личният му иконом, съпругата на мустакатия аферист, както и негови приятели и близки, стана ясно от свидетелски показания в Софийския градски съд. Банкерът, който се прави на света вода ненапита от Белград, разполагал с персонален ключ за касата. След фалита на банката стана ясно, че щедростта на Василев все пак си има лимит. Това не е като да бъркаш в бездънна каца с мед и да си облизваш хем пръстите, хем мустаците. Двама опасни престъпници избягаха от Софийския централен затвор. За година време, колкото стана ясно, че са се готвили, те можеха да прокопаят тунел с лъжица. Не им се наложи да полагат никакъв физически труд. Двамата просто си излязоха през парадния вход, преследвани от чистачката. Такъв сценарий още не е режисиран и сниман в Холивуд. На никой не му стига фантазията да допусне, че нещата може да са толкова прости. Браво на чистачката, която даде нагледен урок по мъжество на надзирателите. Същите тези надзиратели, които реват като момиченца за по-високи заплати. И си ги издействаха даже. Ако надзирателите и полицаите яхнат метлите, а хигиенистките няколко месеца изпълняват техните функции, може да се получи интересен експеримент. Нещо като шоуто „Смени жената“, но без заучени реплики и режисирани сцени. Пък ако се постигне желания ефект, може и да си остане заварено положение. На чистачките ще им дойдат добре възнагражденията на надзирателите, а надзирателите ще разберат, че парите не идват даром. Не е много сигурно и за какво точно се борят едни репортери без граници, но трябва да им се признае, че минават всякакви граници. Първо си измислят тема, после си я коментират. Това е разбирането за свобода на някои медии. За да звучат по-авторитетно, си измислят и разни елитарни организации от по трима души, които се самоинтервюират. Дали ще се казва Асоциация на европейските протагонисти, или ще е Репортери без Раници, все тая. В тези секти всичко е общо. И благините, и задълженията. Както и опорните точки. „През цялата си кариера съм работил за съдебна реформа“, похвали се един адвокат със спрени права преди време, който по стечение на обстоятелствата се изпробва и като правосъден министър. В напоителен пост в „гьонсуратфейса“ той се обяснява, че нямал общо с шизофренията. И с реформите нямаше. Той и хората му бяха предимно по манифестациите. Не че това им помогна особено. Нищо, сега си имат правителство в сянка. А също и сенчесто обединение. Самоизяждането е характерен процес за десните организации, които отдавна не могат вече да го вдигат (рейтинга), но им се иска. Защото меракът изчезва последен. Же сюи Пенка! Графикът ми за интервюта с европейски медии е свободен. Да им приседне дано на душманите, ако решат да ме превърнат в суджук. Пенка да си в днешно време. Гледат те с обожание, радват ти се, кланят ти се доземи. Пишат ти стихове, правят ти подписки. Превръщат те зорлем в свещено животно. Ти си Хатхор - богиня на любовта и хранителка на фараоните в минали векове. И най-популярната Пенка - мис Европа в кравешкия мир днес. Някакви хора се превъзнасят и пишат оди в твоя прослава. Ти си тяхната протестна муза. Бунтарка. Боркиня за свобода. Пенка е европейски казус. Еманация на онзи свободолюбив дух, който не признава границите. Рискува живота си, за да премине оттатък Стената. А когато реши да се завърне в родния край, я посрещат като предател, на нож. Тя вече не е една от стадото. Който се цепи от колектива, колективът му го нацепва колективно. Ако съм на Пенка, щях да се възползвам от славата и да се пиша от малцинствата. Някой (хелзинкски) комитет тутакси щеше да ме прегърне и обгърне с грижи. Щеше да се пъне да ме защитава, да реже вестникарски изрезки, да търси за какво да се хване. Досега да са съчинили гневно писмо с обвинения, че в публикациите се подчертава кравешката ми принадлежност. Това, разбира се, няма отношение към деянието. Да те наричат крава е обида. Правилното е да ме пишат домашно чифтокопитно животно. Без да се посочва половата ми принадлежност, защото и това е препъни-камък. Може да съм говедо джендър. Длъжни са да ме питат, а не - крава, та крава. Освен това, по презумпция, някой трябва да е нарушил правата ми при задържането. Всички са виновни до доказване на противното. Моите защитници ще се погрижат за комфорта ми в арестантското кюше на обора. Защото са готини. И защото лапат кинти за това. В дните, в които всички европейски медии се вълнуват от съдбата на кравата Пенка и съчувстват на нейния стопанин, който приема присърце всичко свързано с нея, защото е едва ли не член на семейството му, някои чобани си гледат живота. Парижки медии уличиха главния редактор на сайта „Биволъ“ Атанас Чобанов, че точи френската хазна през Националния център за научни изследвания, където работи. Прибирал си съответните траншове като изследовател, но за пет години се отчел едва с две публикации. Биволското спокойствие на чобанина е само привидно. Твърде ангажиран е бил „с рогата напред“ да се прави на журналист. То ако рогата бяха повод за гордост, всички щяха да си признават, ама не си. Естествено, че в „съветите” на германския „Зюддойче Цайтунг” няма нищо новинарско, а още по-малко актуално, но от българската секция на „Дойче веле” се възрадваха на възможността да пуснат поредния антибългарски материал. А колегите им от „Дневник”, които по нищо не им отстъпват, веднага се позоваха на „дойчовците”. Петте акцента във въпросната публикация всъщност са толкова дебилни и инфантилни, че чак е обидно да се коментират насериозно. Все едно да върнем топката в полето на швабите и да посъветваме българките да се оглеждат по площадите в Германия, да не вземе някой мигрант да ги уважи като онези наивни глупачки, дето посрещаха пришълците с плюшени играчки и разтворени обятия, преди да стане каквото стана. Когато някой се пъне да обяснява, че не е нещо си, само увеличава подозренията, че е точно това, което твърди, че не е. Точно на такива размисли навява поведението на банкера беглец Цветан Василев, който за пореден път обяснява, че не е престъпник. То и в затвора всички са невинни, така че нищо ново. Ако реши да премести резиденцията си там, ще звучи по-популярно. 2020 година. В съдебната зала. Съдията се обръща към Цветан Василев: - По-рано съдили ли са ви? - Никога! Това ми е първата кражба. - Значи твърдите, че сте невинен? - Невинен съм, да. - Всички бандити така твърдят, нали знаете? - Ето, това доказва, че съм прав. 14 юнаци с навирени калпаци се превърнаха зорлем в символ на байганьовщината. Няма спор - нагазването в едно от Седемте рилски езера в опит за поставяне на рекорд на Гинес бе недомислица. Празноглавие. Позьорщина. Балкански бабаитлък. Криворазбран патриотизъм. „Динковизъм”. Изплискване - точно този ефект се получава обаче, когато разни „интелектуалци” нагазят в незащитените води на българщината. Ето как видя нещата един от тях в блога си: „Група български граждани, облечени в архаични и навярно нехигиенични дрехи, хванати за ръце, извършват в дъга ритуални подрусвания край Рилските езера, а дори и в едно от тях”. И компетентно разви теорията, че българското хоро хептен не е българско. Няма нещо, което да боде толкова очите на чуждоземните поклонници (и особено тези от тях с агентурно минало), колкото местния патриотизъм и национализъм. Ако не вярвате, подшушнете им някоя кодова дума: „калпаци”, „потури”, „беневреци”. И ще забележите как страните им поруменяват, очите им започват да искрят като петолъчки, а на устата им се появява пяна. Двойнственият морал на тези персони е нехигиеничен и направо смърди, както би казал някой не чак толкова изтънчен човек като тях. Ако в рилските води бяха нагазили протестъри с табели в гонене на рекорд, щяха да им опростят всички грехове. Даже и бъдещите. Така както оправдаваха рушенето и мърсенето на „жълтопаветниците”. Или осирането на „Корал” от страна на псевдоеколози номади, които под предлог, че протестират, си караха лятото в незаконен къмпинг там. Страната има спешна нужда от дълбоки и смели реформи. Смело умозаключение на бивш министър в спешна нужда, който не успя да се докаже като никакъв реформатор, но продължава да бърка дълбоко в нищото и да раздава акъл или в краен случай каквото там се намери. Приятели в нужда се познават. Само Ристо Иванов да се изока и насреща презглава тича някое негово другарче (генералче) по орташка партийна линия. Тича, а тоалетната хартия се вее отзаде му като знаме... Тъкмо си помисли човек, че няма накъде по-надолу, и ето ти изненада. Появява се поредният телевизионен формат и откриваш, че една група хора са изключително способни и талантливи в риенето на дъното. VIP кочинка, в която разни звезди с повехнала слава и измислени герои, абсолютно неразпознаваеми за телевизионната аудитория, влизат в роли. Дори когато някакви абсолютни недоразумения, които панаирджийски се прехвърлят на циганско колело от едно предаване в друго в съответната телевизия, биват представяни като звездни личности, не е изключено нивото да падне още по-надолу. Риалити форматите у нас са помийна яма, в която се въргалят остатъци от слава, самочувствие без покритие, финансови затруднения, алкохолни и други падения. Те са външен кенеф, в който някакви персони се изхождат на показ. След което без свян се навеждат, за да съберат от дъното стотинките, които са им хвърлили. Добре де, нека знаците да са хартиени. Но от това, че с тях са се бърсали задници, не стават по-привлекателни. На дъното на външния клозет няма как да падат звезди. И звездите са хора все пак. И техните екскременти миришат. На ти си куклите, дай си ми парцалките... На това прилича разиграването на сценки, в които дечурлигата ще бъдат обучавани що е то корупция и как добрите се борят с тази проклета триглава ламя. Някой е мернал нещо по темата и повдига крак като жабата, дето завидяла на коня за подковите. Ще правим театро на децата в градината по немски модел и ще ги поучаваме, че не бива да правят така. А на практика те още с прохождането нагазват в действителността. Спецпрокуратурата внесе отново обвинението срещу Трайчо Трайков, Симеон Дянков и олигарха Иво Прокопиев за продажбата на EVN в съда. И типично по „капиталски“, новината прозвуча като сбъркано ехо далече-далече. В съвсем различен контекст. Вари ги, печи ги, грантаджиите не изневеряват на стила си. Крият се в миша дупка, когато иде реч за далаверите на стопанина им и „негоподобните“. И току изпълзят най невинно на припек навън. А по мустаците им – трохи от сиренце. Неизказана истина от Костово време: Приватизационният апетит идва с яденето. Олигарсите знаят защо! Новината за убитата русенска журналистка Виктория Маринова беше брутално “яхната” от хора, представящи се за журналисти, и от обикновени поплювковци, наметнали протестърството като кукерски одежди. Достойнството на едни едри чифтокопитни, чиито „разследвания“ се нуждаят от значителни човешки и финансови ресурси, се самоунищожи като картина на Banksy. Те не се посвениха да извлекат дивиденти и от смъртта. Но вината и този път беше споделена. Очите на грантаджиите блеснаха примитивно и нечистоплътно. На последните избори се видя колко струват палячовците с големите мегафони. Въпреки това клоунадата продължава. Все по-извратена и изродена. Окрилени от девиза „Стани да седна“, изтърсаците в политиката и слугите на олигархията лъжат и мажат. Манипулират. Изкривяват истината в своя угода. Активират пощенски кутии тук и в чужбина. Пълнят ги с опорки. Манифестират. Понякога и „мЪнифестират“. А след тях остава слузеста диря. Нагледно помагало за джуркане на боб по командирски – сайтът на една Стояна. Авторката, дето по заимстване като в случая я ползват и в „Дойче веле“, мята зърна и прогнозира, че приближен на Делян Пеевски най-вероятно ще влезе в Бюрото за контрол на СРС, т.е. ще може пряко да контролира подслушването. Това дали го няма и в „Капитал“? Няма значение първоизточникът, стига да се цитират едни други. Така се джуркат фейк новини и се претопля манджа. В рамките на една седмица от ноември Костовистите от седмия ден бяха по-тихи от водата, по-ниски от тревата. Оказа се, че не били допуснати до участие в конгреса на ЕНП в Хелзинки. В друг случай щяха да ореват орталъка, че са дискриминирани, че правата им са погазени и... всички знаят кой е виновен. Само че не им минава номера. Причината да получат нагледен урок, че правилата важат за всички, без изключение, е една. Онези партии, които не си плащат членския внос – било то от недоглеждане, било то от селски тарикатлък, нямат място на такава трибуна. Иначе едва ли членският внос им е проблема. Доказали са се във времето и пространството като големи спестовници. Нали се сещате за оня милион, който „Тарикати за България“ държаха на преференциален влог в куче-касичката КТБ. 1 064 964.76 лв., ако държим на конкретиката. За едно си правят сметката, за друго – карат през пръсти. Това е характерното за този род тарикати – отлично разграничават личното от общото. И интересите им прозират отвсякъде. Съдебната система у нас е зависима – мантра, която един висш съдия, част от тази система, повтаря до премаляване. Днес тук, утре там – не е важно какво казва, а колко пъти ще го повтори – това е очевидната логика на действията на шефа на ВКС Лозан Панов. Но ако той знае добре какво върши и може да облече думите си в някаква правна форма, никога не е късно покрай него да прелети някой Черен лебед и да оцвъка пейзажа. Умилително и трогателно е старанието на някои половинки на публични личности да се правят на пресаташета и адвокати на съпрузите си. Не може човек да не пусне сълза, докато гледа как с голи гърди (образно казано, да не се приема буквално) те бранят имиджа на главата на семейството си. Всичко си идва на мястото, когато въпросният крайнонуждаещ се от закрила екземпляр побегне с подвита опашка, за да изклинчи от неудобни въпроси. Защото е свикнал да отговаря само на въпроси, към които могат да се прикрепват клишета. Или защото си въобразява, че в чужбина гласът му звучи по-силно и по-авторитетно, отколкото в родните ширини. Не му е лесно и на него. Хеле пък, когато лебедовата му слабост го заглушава. Надиграването през годината достигна кулминация в месеца, в който всички бързат планово да приключат с работата, за да запразнят. На изпроводяк лебедовият повелител - шефът на ВКС, реши да тури пръта в колелата на каруцата и да блокира една камара дела за изземане на незаконно имане. Защо да е лесно, когато може и да е трудно? Бившият кмет на Галиче Ценко Чоков се разпищоли в кръчма, докато беше под домашен арест. Зъб го болял, а не върви да го лекува на гладно. И да не си мисли някой, че е стигнал до кръчмата на носилка. Такива несгоди хората като него ги застигат в съдебната зала. Ако се съберат на едно място Йоско Йосифов, Миню Стайков и Ценко Чоков, ще се получи театрална трупа. Представлението обаче трябва да се води при закрити врати. От съображения за сигурност.", "date": "2018.12.28", "title": "Годишен мониtоринг  (Януари – Декември 2018)"}
{"url": "https://www.monitor.bg:443/bg/a/view/obuchavat-hirurzi-da-operirat-na-trenajor-153264", "text": "Хирурзи от „Пирогов“ се обучават да оперират на тренажор. Той се намира в клиниката по хирургия и е дарен е от голяма фирма, известна с артикулите си за бебета, съобщиха от спешната болница.  На него младите лекари могат да усвояват специфичните детайли при лапароскопските операции. Четирима млади лекари вече са обучени на подобен тренажор през тази година, но във Военно-медицинска академия. Това е станало преди „Пирогов“ да получи дарението. Трима от обучените хирурзи са били в Клиника по жлъчно-чернодробна и панкреатична хирургия, коятао се ръководи от проф. Никола Владов, а един в Клиника по ендоскопска хирургия с ръководител доц. Пламен Иванов. На тренажора в „Пирогов“ младите специалисти могат да упражняват и развиват умения като лапароскопски манипулации,хирургически шевове, координация на ръцете в лапароскопски условия и редица други умения.", "date": "2018.12.28", "title": "Обучават хирурзи да оперират на тренажор"}
{"url": "https://www.monitor.bg:443/bg/a/view/novata-lozaro-vinarska-programa-trygva-ot-28-januari-153265", "text": "От 28 януари до 8 февруари 2019 г. се отваря първият прием на заявления по мярка „Преструктуриране и конверсия на лозя” от новата Националната програма за подпомагане на лозаро-винарския сектор за периода 2019-2023 г. Бюджетът за финансова 2019 г. е близо 22 млн. лв., а за 2020 г. – малко над 28,5 млн. лв. Предвидените средства общо по програмата за петгодишния й период на действие е близо 262 млн. лв. По време на първия прием ще бъдат приемани и обработвани единствено заявления за финансиране по мярката, които са с краен срок за изпълнение на дейностите през финансови 2019 и 2020 г. Целта на подпомагането е повишаването на конкурентоспособността на винопроизводителите, което от своя страна ще осигури справедлив жизнен стандарт на съответната земеделска общност. Основните новости в законодателството са свързани с допустимостта на лозарските имоти, за които може да се получи финансиране. Няма да се субсидират дейности по мярка „Преструктуриране и конверсия на лозя“, за които е получено финансиране за същите площи през последните 10 финансови години. Няма да бъдат подпомагани и масиви за дейности, свързани с подобряване на техниките за управление на лозята, които са получили подкрепа през последните 5 години за това. В програмата са предвидени четири мерки – „Популяризиране в трети държави“, „Преструктуриране и конверсия на лозя“, „Инвестиции“ и „Застраховане на продукцията“. Мерките „Популяризиране в трети държави“ и „Преструктуриране и конверсия на лозя“ се прилагаха успешно и в рамките на старата програма. Новите мерки в програмата са две - „Инвестиции“, с бюджет за 2019 от 16,6 млн. лева и „Застраховане на продукцията“, която разполага с бюджет от 2 млн. лева. Те са заложени не само с цел модернизиране и повишаване на конкурентоспособността на сектора, но и за подобряване процеса на управление на риска. Интересът към мярка „Преструктуриране и конверсия на лозя” става все по-голям, отчитат от ДФЗ. Изтичащата година беше най-успешната до момента за мярката като реализацията за финансовата 2018 г. е 91,38%, с изплатени 46,3 млн. лева. Дейността, по която бяха одобрени най-голям брой проекти, е презасаждане без промяна на местонахождението. В направлението са модернизирани 75 лозови масиви. Голям беше и интересът към дейността изграждане на хидромелиоративни съоръжения - системи за капково напояване, по която са одобрени 74 проекта, допълват от ДФЗ.", "date": "2018.12.28", "title": "Новата лозаро-винарска програма тръгва от 28 януари"}
{"url": "https://www.monitor.bg:443/bg/a/view/selin-dion-shte-pee-v-pamet-na-areta-franklin-153271", "text": "Селин Дион, Джон Леджънд, Кели Кларксън и Дженифър Хъдсън ще са сред звездите, които ще отдадат почит на починалата Кралица на соул музиката Арета Франклин. Възпоменателният концерт се организира от Американската звукозаписна академия и ще се състои на 13 януари в Лос Анджелис. Спектакълът е озаглавен : \"Арета! \"Грами\" възпоменание в чест на Кралицата на соул музиката\". Някои от най-големите хитове на Франклин ще бъдат изпълнени също от Алиша Кийс, Пати Лабел, Йоланда Адамс, Джанел Моне, Бранди Карлайл, Алесия Кара и др. Водещ на концерта ще бъде актьорът и режисьор Тайлър Пери.", "date": "2018.12.28", "title": "Селин Дион ще пее в памет на Арета Франклин"}
{"url": "https://www.monitor.bg:443/bg/a/view/vseki-da-si-nosi-otgovornostta-153267", "text": "Не минава ден, без някъде да не бъде замесена АПИ (Агенция Пътна инфраструктура). Тя се превърна в дежурния заподозрян за всички беди напоследък. Последваха и други, като този с верижната катастрофа на заледен надлез с петима загинали, суматоха по пътищата след снежната виелица преди десетина дни, Коледни задръствания по пътищата заради ремонти и сега напрежение, заради изискването на винетки за столичани, пътуващи между отделни квартали, но минаващи по скоростната околовръстна тангента. Нещо не е наред в самата агенция. В повечето от изброените случаи това е очевидно. Не може обаче само тя да бъде обект на непрекъснато недоволство и поради тази причина да е в отбранителна позиция и обект на разследвания. Всъщност АПИ се превърна в удобнатата дъвка за подсъдните олигарси и техния антураж на принципа “удряй самара да се сеща магарето”. Изводът е, че би било ок “магарето да се сеща” преди да се задейства прокуратурата. Също така не може да не отбележим, че във всички случаи отговорността е персонална. Затова тези, които работят в АПИ трябва да са подготвени, да си вършат добре работата и преди да предприемат каквото и да било, да използват всички възможности, като публичен дебат, оценка на риска и т.н. Защото последствията от надменността и безхаберието са човешки животи. И тъй като в повечето случаи отговорността не е еднозначна, това също трябва да се има предвид. Невниманието се плаща скъпо. И не се учудваме, че подсъдните олигарси ще използват всяка възможност не за да помогнат, а за личен реванш. Това също трябва да се има предвид. И не трябва да се оставя да продължава.", "date": "2018.12.28", "title": "Всеки да си носи отговорността!"}
{"url": "https://www.monitor.bg:443/bg/a/view/forest-uitakyr-se-razvejda-153263", "text": "Актьорът и носител на \"Оскар\" за ролята си в \"Последният крал на Шотландия\" Форест Уитакър е подал молба за развод със съпругата си Кийша Наш. Двамата бяха женени цели 22 години. В иска 57-годишният Уитакър изтъква като причина за разтрогване на брака непреодолимите различия със съпругата си. Форест Уитакър и 46-годишната Кийша Наш, която има скромни изяви като актриса и продуцент, се запознават на снимачната площадка на филма \"Взрив\" (1994). Двойката сключва брак през 1996 г. Уитакър и Наш имат две дъщери, както и по едно дете от предишни връзки.", "date": "2018.12.28", "title": "Форест Уитакър се развежда"}
{"url": "https://www.monitor.bg:443/bg/a/view/pochina-amos-oz-153262", "text": "Почина израелският писател Амос Оз, съобщи Ройтерс. Роден на 4 май 1939 г. в йерусалимското предградие Керем Авраам, Амоз Ос се превръща в един от най-големите събременни писатели на Израел. Той е от семейството емигранти-ционисти от Източна Европа. През 1954 г., две години след самоубийството на майка си, се преселва в кибуца Хулда, където живее и работи до 1986 г. Там той променя името си на Оз („сила“). Следва философия и литература в Еврейския университет в Йерусалим (1960 г. – 1963 г.). По време на своето следване, през 1961 г., публикува и първите си разкази, последвани от серия статии и есета за арабско-израелския конфликт. През 90-те години издава романа си \"Същото море\". В него разказва за житейските и любовните истории на семейство български евреи, емигрирали в Ерусалим. Присъства и техният спомен за родната им България.", "date": "2018.12.28", "title": "Почина Амос Оз "}
{"url": "https://www.monitor.bg:443/bg/a/view/bjal-tigyr-v-zoologicheskata-gradina-v-stara-zagora-153269", "text": "Бял тигър е най-новото попълнение в старозагорския зоопарк, съобщи кметът на града Живко Тодоров. Хищникът е пристигнал в българския зоопарк от Словакия. Той е единственият от този вид у нас. Белият тигър все няма име, но вече радва посетителите на зоопарка, съобщи бТВ. От общината в Стара Загора съобщиха, че се разработва проект за превръщането на градския зоопарк в модерна европейска атракция.", "date": "2018.12.28", "title": "Бял тигър в зоологическата градина в Стара Загора"}
{"url": "https://www.monitor.bg:443/bg/a/view/razsledvat-otvlichane-i-grabej-na-turchin-v-svilengrad-153253", "text": "Полицията и прокуратурата разследват жестоко отвличане, гавра и грабеж на турски гражданин в Свиленград. Случаят със 60-годишния Ш. Б. станал на 22 срещу 23 декември, но от прокуратурата потвърдиха едва сега за него. Според първоначалната информация мъжът бил похитен след игра на хазарт до едно от многобройните казина в граничния общински център. Той бил транспортиран от повече от двама бандити в къща в близко до Свиленград село, където последвали заплахи и издевателства. Те били включително и на сексуална основа, твърдят някои източници. От затворника били отнети всичките му налични пари – около 3000 евро. Малко след полунощ на 22-ри срещу 23-ти декември той бил натоварен в автомобил, откаран и изоставен край Пловдив. Запознати отбелязват, че на първоначалния разпит пострадалият е заявил, че е бил журналист и е бил отвлечен заради работата си. От полицията и прокуратурата засега нито потвърждават, нито отричат подобна версия, но изтъкват, че ожалилият се живее от около година и половина у нас.  ", "date": "2018.12.28", "title": "Разследват отвличане и грабеж на турчин в Свиленград"}
{"url": "https://www.monitor.bg:443/bg/a/view/1151-bylgari-chakat-red-za-transplantacija-153270", "text": "Общо 1151 българи чакат ред за трансплантация в момента у нас. През отминаващата 2018 г. в страната ни са били извършени 43 органни трансплантации, докато година по-рано те са били едва 19, съобщи bTV. Ситуацията се подобрява, заяви д-р Сибила Маринова, координатор по донорство във Велико Търново. Според нея хората стават по-информирани по въпроса и разбират какво състояние е мозъчната смърт. По думите на доктор Маринова обаче има не малко проблеми, като един от тях е фактът, че работещите координатори в страната са малко. Друг основен проблем в българското общество е нарушеното доверието към лекарите. Човек трябва да може да декларира не само отказа си да стане донор, но и съгласието си, смята специалистът. И посочи, че това може да стане факт с промени в закона. Сега на предпоследната страница в здравноосигурителните си книжки всеки български гражданин, който е редовен платец към здравната система, може да декларира собственоръчно само отказа си от дарителство, като той се подпечатва и преподписва и от личния лекар. По презумпция се смята, че всички, които нямат такава отметка в книжките са съгласни органите им да бъдат присадени на нуждаещи се, ако изпаднат в мозъчна смърт. Независимо от така уреденият въпрос, лекарите – експлантатори искат съгласието на близките, ако се установи мозъчна смърт и органите в тялото са годни за трансплантация. Деликатен е въпросът дали може българи да получат донори в чужбина, каза още д-р Маринова. Тя обясни, че за да получаваме органи за трансплантация от чужбина, трябва отново да се върнем и да сме в отношения с Евротрансплант.", "date": "2018.12.28", "title": "1151 българи чакат ред за трансплантация"}
{"url": "https://www.monitor.bg:443/bg/a/view/proizveli-sme-blizo-20-poveche-tvyrdi-goriva-otchete-nsi-153258", "text": "По данни на Националния статистически институт през октомври спрямо септември тази година с 18.2% е нараснало производството на твърди горива и така то достига до 3310 хил. т. При пропан-бутанови смеси - с 25.0% до 10 хил. т; безоловен бензин - с 5.0% до 168 хил. т; дизелово гориво - с 18.1% до 294 хил. т; електроенергия - с 5.3% до 3779 ГВтч. През октомври 2018 г. спрямо същия месец на предходната година нараства производството на: безоловен бензин - с 9.1%; дизелово гориво - с 24.6%; електроенергия - с 10.6%. Отчетено е намаляване на производството на твърди горива - с 2.8%; и на природен газ - с 33.3%. Производството на пропан-бутанови смеси остава без изменение. През октомври 2018 г. спрямо септември 2018 г. нарастват доставките на твърди горива - с 16.8% до 3393 хил. т; безоловен бензин - с 40.5% до 59 хил. т; дизелово гориво - с 2.5% до 203 хил. т; природен газ - с 22.2% до 226 млн. куб.м; електроенергия - с 9.9% до 2674 ГВтч. За същия период намаляват доставките на пропан-бутанови смеси - със 17.0% до 39 хил. т. През октомври 2018 г. спрямо същия месец на предходната година нарастват доставките на: безоловен бензин - с 59.5%. Намаляват доставките на твърди горива - с 2.6%; пропан-бутанови смеси - с 13.3%; дизелово гориво - с 3.8%; природен газ - с 8.9%, както и на електроенергия - с 3.1%.", "date": "2018.12.28", "title": "Произвели сме близо 20% повече твърди горива, отчете НСИ"}
{"url": "https://www.monitor.bg:443/bg/a/view/300-000-posreshtat-ng-s-lejdi-gaga-bruno-mars-i-guen-stefani-153266", "text": "Лейди Гага, Бруно Марс и Гуен Стефани ще са сред звездите, които ще посрещнат заедно с 300-хилядна публика настъпването на Нова година в Лас Вегас. Предвижда се и 8-минутно шоу с фойерверки. Дванадесет групи ще свирят в столицата на хазарта пред огромна видеостена, която ще предава на живо и спускането на кристалната сфера на нюйоркския площад \"Таймс скуеър\". Лейди Гага ще изнесе концерта си в навечерието на Нова година в залата на \"Парк казино\". Селин Дион ще гастролира в \"Сизърс палас\", докато групата Maroon 5 ще зарадва феновете си в хотелския комплекс \"Мандалей бей\". Гуен Стефани ще се качи на сцената в \"Планета Холивуд\". Калвин Харис, Chainsmokers и Джей Коул ще имат участия в нощни клубове. В Лас Вегас се очакват 318 хиляди души за новогодишните празненства, като за случая са били запазени 147 хиляди хотелски стаи.", "date": "2018.12.28", "title": "300 000 посрещат НГ с Лейди Гага, Бруно Марс и Гуен Стефани"}
{"url": "https://www.monitor.bg:443/bg/a/view/botev-pd-izprati-minev-podpisa-s-dvama-153250", "text": "Йордан Минев вече не е футболист на „Ботев“ (Пловдив), след като договорът му бе разтрогнат по взаимно съгласие и от началото на следващата година 38-годишният защитник няма да бъде част от състава на „жълто-черните“. В същото време „канарчетата“ привлякоха бившия футболист на „Черно море“ Атанас Зехиров, като контрактът на миналия през националния отбор бранител е до края на юни 2021 година. Играчът ще се присъедини към отбора за началото на зимната подготовка на 7 януари, а освен като краен защитник, той може да се изявява и като халф. В кариерата си до момента Атанас Зехиров е носил екипите на ЦСКА, „Сливен“, „Берое“, „Черно море“ и норвежкия „Хасле Льорен“. „Канарчетата“ си осигуриха подпис под нов контракт и от младия вратар Мартин Димитров, който парафира с родния си клуб до лятото на 2020 година. До момента юношата на „жълто-черните“ има два официални мача за представителния отбор, както и период под наем във Втора лига. От началото на настоящия сезон Димитров бе върнат в отбора и през есенния полусезон бе в ролята на трети вратар в конкуренцията на Даниел Кайзер и Иван Чворович.", "date": "2018.12.28", "title": "„Ботев“ (Пд) изпрати Минев, подписа с двама"}
{"url": "https://www.monitor.bg:443/bg/a/view/prandi-se-vyrna-nachelo-na-nacionalnija-ni-tim-153256", "text": "Силвано Пранди е новият старши треньор на мъжкия национален отбор по волейбол. Вчера известният специалист подписа договор с българската федерация, като ангажиментите му са до края на януари 2020 г., когато ще е преминала и европейската олимпийска квалификация. При класиране за игрите в Токио контрактът автоматично ще бъде продължен. В следващите седмици ще бъде уточнен щабът, с който ще работи Пранди при завръщането си. 71-годишният наставник на френския „Шомон“ пое националния през 2009 г. и още същата година го изведе до бронзовите медали на европейското първенство. \"За мен е голямо удоволствие и чест да се завърна начело на българския отбор, който ми донесе много позитивни спомени. Приемам с голям ентусиазъм задачата да класирам отбора за олимпийските игри. Предстои и европейско първенство, което също представлява голям стимул за мен. Давам си сметка, че пътят към Токио ще бъде много труден, но вярвам, че с усилията на треньорския щаб, състезателите и българската федерация тази цел може да бъде постигната\", коментира Пранди за официалния сайт на БФВ. Първото официално състезание за него начело на тима ще бъде Лигата на волейболните нации. България ще бъде домакин на два турнира - във Варна и Пловдив, и гостува на Аржентина, Бразилия и Китай. \"Радвам се, че постигнахме договорка с именит специалист като Силвано Пранди. Той беше първият, към когото се обърнахме, след като приключи ангажиментът на Пламен Константинов. Разговорът с Пранди протече изключително конструктивно и се разбрахме много бързо. Надявам се мъжкият отбор да постигне нови успехи и да се върне на мястото, където са свикнали да го виждат феновете\", каза президентът на федерацията инж. Данчо Лазаров.", "date": "2018.12.28", "title": "Пранди се върна начело на националния ни тим"}
{"url": "https://www.monitor.bg:443/bg/a/view/spad-na-uspeshnoto-in-vitro-finansirano-ot-dyrjavata-153259", "text": "Спад на успешните ин витро процедури, финансирани от държавата установи социологическо проучване на „Галъп интернешънъл\", озаглавено „Индекс на болниците“. Бебета са се родили в 25% от асистираната репродукция, осъществена с пари от обществения фонд, създаден за тази цел с пари от бюджета. Общо 2710 са били процедурите, които е финансирал общественият фонд през 2016 г., от когато са последните данни. Повечето от тях – 2328, са извършени по метода ICSI, а останалите 219 чрез IVF (ин витро). Общо 679 от всички процедури или 25% са завършили с раждания, а броят на появилите се бебета е 820, тъй като някои от бременностите са били многоплодни. Центровете, които са правили асистирана репродукция с държавни пари са били 32. Броят на процедурите, които са извършени в тях обаче варира значително, както и процентът на успеваемост.", "date": "2018.12.28", "title": "Спад на успешното ин витро, финансирано от държавата"}
{"url": "https://www.monitor.bg:443/bg/a/view/pytnata-agencija-objavi-cenite-i-sankciite-pri-e-vinetkite-153260", "text": "Електронната уикенд винетка ще е 10 лева, а заради въвеждането от 16 август 2019 г. на тол системата, за тежкотоварните автомобили не се продават годишни и тримесечни е-винетки. Това предвиждат промени в Тарифата за пътните такси, събирани от Агенция “Пътна инфраструктура”. Те са обнародвани в днешния брой на „Държавен вестник“ заедно с Наредбата за условията и реда за събиране на таксите за специално ползване на републиканските пътища или на части от тях и за ползване на отделни съоръжения по републиканските пътища, както и с измененията в Правилника за прилагане на Закона за пътищата. С трите нормативни акта окончателно е готова законодателната база за въвеждане от 1 януари 2019 г. на смесената система за таксуване при ползване на платената републиканска пътна мрежа - чрез електронни винетки и чрез тол такси за тежкотоварни автомобили от 16 август 2019 г. Уикенд винетката ще важи от 12 часа в петък до 23:59 часа в неделя. Така за леките автомобили ще може да се купуват уикенд, седмична, месечна, тримесечна и годишна, а за тежкотоварните – дневна, седмична и месечна. Цените на всички видове винетки остават същите. От 1 януари 2019 г. се въвежда и компенсаторна такса за шофьорите, които не са платили за придвижване по платената пътна мрежа. За водачите на леки автомобили тя ще е 70 лв. За шофьорите на тежкотоварни автомобили с обща технически допустима максимална маса от 3,5 до 12 тона - 125 лева, а за тировете с тегло над 12 тона - 175 лева. Компесаторната такса ще може да се плаща или на място при тол контрола с карта, или до 14 дни от установяване на нарушението по банков път. С таксата се дава възможност на нарушителите да си спестят издаване на акт за установяване на административно нарушение. Водачите, които напускат страната, трябва първо да платят компенсаторната такса на граничния контролно-пропускателен пункт.", "date": "2018.12.28", "title": "Пътната агенция обяви цените и санкциите при е-винетките"}
{"url": "https://www.monitor.bg:443/bg/a/view/vzrivjavat-bankomati-po-nova-godina-v-germanija-153252", "text": "Банкомати биват взривявани в Германия почти ежедневно. До края на 2018 г. германската Федерална криминална служба (БКА) очаква общият брой на тези случаи за цялата година да достигне най-малко 350, нов рекорд за Германия, предаде ДПА.  Засега не е ясен размерът на нанесените през изминалите 12 месеца щети. Като цяло се забелязва устойчиво увеличение на случаите, при които крадци се опитват да откраднат парите от банкомати с помощта на експлозиви. През 2008 г. БКА отчела общо 33 подобни случая, 14 от които били неуспешни опити. През 2013 г. общият брой бил 89, а през 2017 г. - 268. Повечето от тези набези през настоящата година са се случили в провинция Северен Рейн-Вестфалия - където се намират градове като Кьолн и Дюселдорф - следвана от северозападната провинция Долна Саксония.", "date": "2018.12.28", "title": "Взривяват банкомати по Нова година в Германия "}
{"url": "https://www.monitor.bg:443/bg/a/view/trymp-zaplashi-da-zatvori-granicata-s-meksiko-153248", "text": "Президентът на САЩ Доналд Тръмп заплаши днес да затвори границата с Мексико, ако конгресмените демократи не одобрят финансирането на граничната стена, предаде Франс прес. Спорът провокира частично спиране на работата на федералното правителство от 22 декември. \"Ще бъдем принудени да затворим изцяло южната граница, ако създаващите пречки демократи не ни дадат средства за завършването на стената\", написа Тръмп в Туитър и призова конгресмените от Демократическата партия да \"променят нелепите закони за имиграцията, превърнали се в бреме за страната ни\". Тръмп посочи, че затварянето на границата ще е изгодна операция, тъй като САЩ губят повече от 75 милиарда долара годишно от търговията си с Мексико при условията на Северноамериканското споразумение за свободна търговия (без да се включват сумите от наркотрафика, които са в пъти повече). Договорът за свободна търговия, страни по който са САЩ, Канада и Мексико, често бе обект на критики от Тръмп и в края на миналия месец бе подписано ново споразумение, което да го замести. \"Ще изградим стената или ще затворим южната граница\", категоричен бе Тръмп в Туитър. Американският президент вече заплаши и миналия месец да затвори границата с Мексико в рамките на борбата с незаконната имиграция. Преговорите между демократите и републиканците се провалиха и вчера и правителството не поднови дейността си. Частичното спиране остави хилядите негови служители временно без работа, което положение ще продължи най-малко до следващата седмица.", "date": "2018.12.28", "title": "Тръмп заплаши да затвори границата с Мексико "}
{"url": "https://www.monitor.bg:443/bg/a/view/burgas-naliva-7-mln-lv-za-sportni-ploshtadki-i-moderni-klasni-stai-153255", "text": "7 150 000 лв. са заложени в бюджета на Община Бургас за ремонти на спортните площадки в училища и цялостното обновяването на образователната инфраструктура. Средствата са предвидени по три нови програми - „Първокласно начало“, „Активни и здрави“, „Професии и бъдеще“. Най-мащабен е последният, по който за ремонтни дейности в професионалните училища ще бъдат вложени 4 700 000 лв. По проект „Професии и бъдеще“ се отделя внимание и на професионални направления и свързаност с бизнеса. Заложено е да бъдат открити нови специалности в областта на софтуерното поддържане на автомобила -“Електрически превозни средства“ и вобластта на авиацията - „Авиационен техник“. Проект \"Професии и бъдеще\" е на стойност 1 млн, от които 800 000 лв. за обновяване и оборудване с нови технологии класните стаи за бъдещите първокласниците. Другите 200 000 лв. пък ще бъдат за електронно съдържание и обучения на учителите. По „Активни и здрави“ ще бъдат заделени 1 300 000 лв. за обновяване на спорните площадки в бургаските училища. Допълнително са заделени 150 000 за инициативи, промотиращи активния и здравословен начин на живот. През 2019-а в Бургас ще се разработи и електронна платформа, чрез която ще се предлагат ученически стажове и работни места за младите хора, завършили професионалното си образование. „Детски научен център с планетариум“ пък ще дава възможности за провеждане на учебни часове в които се експериментира, правят се научни опити и постановки. 1 млн. лв. са предвидени и за довършване на започнатите ремонти по детската градина в Черно море и училищната сграда в Горно Езерово. Скачат и средствата за издръжка за хлапетата в детските градини. За 5 и 6-годишните вече ще се дават по 350 лв. вместо досегашните 260 лв. За 3 и 4- годишните, както и за децата в яслена група, средствата стават от 810 лв. на 860 лв. Градините с деца със СОП ще се финансират с 20 лв. повече на дете– от 910 лв. на 930 лв. Таксите, които ще плащат родителите, остават непроменени. С увеличаването на издръжката, детските градини ще получат с 450 000 лева повече и така те ще могат да осигурят още по- качествено хранене, по- добри учебни помагала; повече занятия на открито, по- добра програма за работа с децата със СОП и повишаване квалификацията на учителите.", "date": "2018.12.28", "title": "Бургас дава 7 млн. лв. за спортни площадки и модерни класни стаи"}
{"url": "https://www.monitor.bg:443/bg/a/view/balkan-propilja-24-t-prednina-za-da-bie-s-edna-153238", "text": "Баскетболният „Балкан“ пропиля преднина от 24 т., но все пак победи като гост „Левски Лукойл“ с 81:80 в зала \"Универсиада\" в първа среща от четвъртфиналите в турнира за Купата на България за мъже. Възпитаниците на Небойша Видич изиграха страхотно първо полувреме, а в средата на втората част поведоха с 24 точки разлика. В последната част обаче „Левски Лукойл“ стигна до пълен обрат след тройка на Божидар Аврамов за 80:78 две минути преди сирената. „Балкан“ стигна до успеха след тройка на Павел Иванов 28 секунди преди края. В другите 1/4-финали „Рилски спортист“ загуби като домакин на „Берое“ с 67:78. \"11 точки не е лоша разлика, но тя не може да ни успокоява, защото може да се свали за две минути. Нито те ще се предадат, нито ще дойдат като обречени, така че ни чака нов тежък мач на реванша\", каза треньорът на „Берое“ Любо Минчев. Пловдивският „Академик Бултекс“ направи крачка към полуфиналите след успех с 95:78 над „Ямбол“. В последната двойка „Академик“ (Сф) надигра „Спартак“ (Пл) с 83:68. Реваншите са на 16 януари. Финалът на турнира ще бъде на 2 март в \"Арена Асарел\" в Панагюрище.  ", "date": "2018.12.28", "title": "„Балкан“ пропиля 24 т. преднина, за да бие с една"}
{"url": "https://www.monitor.bg:443/bg/a/view/tegljat-tiraja-za-nova-godina-na-31-dekemvri-153257", "text": "Новогодишният тираж №104 на БСТ ще бъде изтеглен на 31 декември, в понеделник, вместо в традиционния ден неделя. Така играчите получават още един ден, за да се пуснат в голямата игра. Във \"Втори шанс\" за \"6 от 49\" в нея ги очаква луксозен \"Ягуар ХЕ\". Това е компенсацията за празничните цени по 1,50 лв. за комбинация. От тях обаче ще се напомпа здраво джакпотът в най-популярната игра - \"6 от 49\". За последните 3 дни той порасна с нови 179 270,82 лв. и достигна 6 116 549,42 лева. До края на 2018-а се очаква към тях да се прибавят още към 270 000. В \"6 от 42\" се събраха 632 258,58 лв. и се чакат още поне 20 000. В \"5/50 - 1/12 Зодиак\" си стоят непроменящите се 3 млн. лева. В \"Тото Джокер\" ще има над 35 000, а в \"Рожден ден\" - 14 000. Така общо във всички ще се натрупат над 10,1 млн. лева. В тираж №103 най-скъп е лекият автомобил \"Форд ЕкоСпорт\" от \"Втори шанс\" - с основна цена над 25 000 лева. Той е за късметлия, играл в София с абонаментен фиш за 2 тиража на стойност 10 лв. В тази игра за Добрич заминават един телевизор и един лаптоп, а двама късметлии - от Разград и Рудозем ще приберат по 5000 лв. от \"Втори шанс\", но за \"5 от 35\".  Числа - (3, 7, 9, 21, 44, 49); 6 - няма, 5 - 27 по 1210,30 лв., 4 - по 28,30 лв., 3 - по 2,70 лв.; ДЖАКПОТ: 6 116 549,42 лв.  Числа - (2, 15, 20, 27, 37, 38); 6 - няма, 5 - 6 по 1913,70 лв., 4 - по 61,70 лв., 3 - по 4,60 лв.; ДЖАКПОТ: 632 258,58 лв.  I теглене - (4, 7, 13, 20, 30); 5 - 5 по 5076,80 лв., 4 - по 109,70 лв., 3 - по 5,30 лв.; II теглене - (13, 14, 17, 18, 26); 5 - 2 по 12 691,90 лв., 4 - по 130,20 лв., 3 - по 5,50 лв.  Числа - (8, 13, 34, 37, 45) Зодия 12 - Риби; 5+1 - няма, 5 - няма, 4+1 - няма, 4 - 4 по 500,00 лв., 3+1 - 16 по 100,00 лв., 3 - 211 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (2, 6, 7); Цифри – (4, 6, 2); 3 - няма, 2 - 667 по 44,80 лв.; ДЖАКПОТ: 29 871,60 лв.  Година 37, месец 02, дата 07, ден 5; I група - няма, II - няма, III - 1 от 394,50 лв., IV - 2 по 123,30 лв., V - 2 по 123,30 лв., VI - 5 по 39,50 лв., VII - 7 по 35,20 лв., VIII - 23 по 8,60 лв., IX - 47 по 6,30 лв., X - 81 по 4,30 лв., XI - по 4,20 лв., XII - по 2,60 лв., XIII - по 2,80 лв., XIV - по 1,40 лв., XV - по 1,10 лв.; ДЖАКПОТ: 11 654,56 лв.                   \"6 от 49\"                           425575026            Добрич  \"6 от 49\"                           115243560            Добрич  \"6 от 49\"                            795266847          София      \"6 от 49\"                           177272927           София \"5 от 35\"                            577853426            Разград                         \"5 от 35\"                           659480253            Рудозем", "date": "2018.12.28", "title": "Теглят тиража за Нова година на 31 декември"}
{"url": "https://www.monitor.bg:443/bg/a/view/vdigat-zaplatite-na-shofiorite-v-gradskija-transport-v-sofija-153241", "text": "Заплатите на шофьорите от „Столичния автотранспорт“ ще бъдат увеличени. С колко ще се покачат възнагражденията все още не е ясно, защото в момента текат преговори. Това стана ясно от думите на кмета на София Йорданка Фандъкова, която представи 30 нови автобуси на природен газ, които ще се движат по линия 111. „В момента коментираме транспортната рамка и благодаря на синдикатите, на нашите партньори, защото преговаряме за условията на работа на шофьорите. Не можем да задържим шофьорите, защото работата е много тежка. Планираме покачване на заплащането на шофьорите, така че хората да се чувстват добре и да обслужват добре пътниците“, каза Фандъкова. С новите 30 возила ще бъдат подменени старите автобуси, които се движат по най-дългата линия в града. „Ще продължим и с подмяната на автобусите в цяла София. Това е част от цялостната ни програма за модернизация на столичния транспорт с нови екологични автобуси“, каза Фандъкова. Тя посочи, че возилата са с всички възможни удобства за пътниците и с добри условия за шофьорите. Автобусите са с екологичен стандарт Евро 6, климатизация, видеонаблюдение и с възможност за зареждане на телефон и използване на безплатен интернет. Градоначалникът изрази надежда, че новите автобуси ще се пазят от гражданите и с тях ще се пътува безаварийно. Возилата струват на общината близо 23 млн. лв. През следващата година по софийските улици ще бъдат пуснати още 102 нови автобуси. „По този начин 90% от автопарка на градския транспорт на столицата ще бъдат изцяло променени. Това е важна мярка в борбата за по-чист въздух на София. Надяваме се повече хора да използват обществения транспорт и разбира се подчертавам, че това е цялостно обновяване с екологичен градски транспорт“, каза Фандъкова. Догодина ще бъдат ремонтирани и трамвайните трасета по бул. “Цар Борис III” и ул. „Каменоделска“. Столичани ще се возят и на 13 нови нископодови трамвая.", "date": "2018.12.28", "title": "Вдигат заплатите на шофьорите в градския транспорт в София"}
{"url": "https://www.monitor.bg:443/bg/a/view/pike-se-otkazva-prez-2020-a-shte-stava-prezident-na-barselona-153237", "text": "Защитникът на „Барселона“ Жерар Пике ще сложи край на кариерата си през 2020 година и ще се кандидатира за президент на каталунския гранд. Според El Мundo Deportivo това не е просто идея, а оформен план. Сметките показват, че настоящият сезон ще е предпоследен за Пике и той ще окачи обувките на 33-годишна възраст. Настоящият президент на “Барса” Джосеп Бартомеу е наясно с плановете на футболиста и навярно след две години и половина двамата ще бъдат съперници. Пике е мислил сериозно по въпроса и има избистрени идеи. Той иска да заложи на треньорски тандем Шави-Иниеста, а Карлес Пуйол да се завърне в клуба като спортно-технически директор. Жерар вече има грандиозна футболна кариера, обогатена с най-ценните трофеи както на клубно, така и на национално ниво. Пике вече направи едно голямо извънфутболно начинание, което намери голям международен отзвук - организацията на “Купа Дейвис”. Самият той пък неведнъж е заявявал, че не мисли за треньорска кариера, а за нещо далеч по-сериозно.", "date": "2018.12.28", "title": "Пике се отказва през 2020-а, ще става президент на \"Барселона\""}
{"url": "https://www.monitor.bg:443/bg/a/view/grisho-trenira-s-myri-monfis-se-gotvi-za-sofija-153242", "text": "Григор Димитров и Анди Мъри направиха съвместна тренировка на централния корт в Бризбейн, а от организаторите зададоха интересен въпрос на феновете – това ли ще е финалът на турнира? В четвъртък българинът бе посрещнат като рок звезда на летището в австралийския град, където пристигна с ранен полет от Лос Анджелис. Мъри пък пристигна доста по-рано, но обяви неприятна новина, че все още изпитва болка в хълбока. \"Все още имам болки в бедрото, но аз се нуждая от мачове, за да видя как ще се чувствам. Когато изиграя три, четири или пет двубоя поред ще видим какво е състоянието ми\", каза бившият номер 1, който се завърна на корта през юни, след като в началото на 2018-а претърпя операция на бедрото, но през септември получи контузия на глезена. В същото време един от най-атрактивните играчи в елита - Гаел Монфис, обеща на българските фенове голямо шоу през февруари на „София Оупън“ 2019. \"България, идвам! Готови ли сте за голямо шоу?\", написа на български език ексцентричният франзуцин под своя снимка със Стан Вавринка, с който си говорили за турнира у нас.", "date": "2018.12.28", "title": "Гришо тренира с Мъри, Монфис се готви за София"}
{"url": "https://www.monitor.bg:443/bg/a/view/televizijata-na-bsp-veche-e-kachena-na-satelit-153239", "text": "Телевизията на БСП вече е качена на сателит и има покритие в цялата страна, съобщиха от пресцентъра на партията. Тестовият сигнал на Българска свободна телевизия (БСТВ) вече се разпространява на четири големи платформи NetIX, BIXBG, NETERRA и CORES, посочват от БСП. От тези платформи сигнал вземат над 200 кабелни телевизии, които осигуряват почти 100 процента покритие на страната. Телевизията ще може да се гледа от българите в чужбина, живеещи в Европа и Америка. Предвижда се телевизията да работи от януари 2019 година. Изграден е нюзрум, в момента се оборудват телевизионните студиа, монтажните и ефирни помещения.", "date": "2018.12.28", "title": "Телевизията на БСП вече е качена на сателит"}
{"url": "https://www.monitor.bg:443/bg/a/view/vryshtat-statujata-na-apolon-pri-centralna-banja-153247", "text": "Бронзовата статуя на Аполон Лечител, която беше открадната на 16 декември, ще бъде върната на мястото си при чешмите с минерална вода в центъра на София. Това съобщи кметът на града Йорданка Фандъкова. Освен нея, липсваха и почти всички месингови чучури от чешмите на бившата минерална баня. Кражбата беше заснета от видеокамери. В четвъртък монумента беше открит близо до банята от полицаите от 5 районно управление на СДВР. Фандъкова благодари на началника комисар Николай Василев и на всички служители за професионално свършената работа за разкриване на кражбата.", "date": "2018.12.28", "title": "Връщат статуята на Аполон при Централна баня"}
{"url": "https://www.monitor.bg:443/bg/a/view/sys-7-na-sto-sa-skochili-cenite-na-toka-i-gazta-prez-noemvri-153251", "text": "Общият индекс на цените на производител през ноември 2018 г. нараства с 3,4 на сто в сравнение със същия месец на 2017 година, съобщи Националният статистически институт. Най-голямо е увеличението на цените при производството и разпределението на електрическа и топлоенергия и газ - с 6,8 на сто. В преработващата промишленост ръстът е с 2,7 на сто, докато в добивната промишленост е отчетено намаление - с 3,6 на сто. В преработващата промишленост по-съществен ръст на цените се наблюдава при: производството на дървен материал и изделия от него, без мебели - с 4,5 на сто, производството на химични продукти - с 4,1 на сто, и производството на хартия, картон и изделия от хартия и картон - с 4 на сто. По-ниски цени са регистрирани при производството, некласифицирано другаде - с 0,3 на сто. Общият индекс на цените на производител в промишлеността през ноември 2018 г. се понижава с 0,3 на сто спрямо предходния месец. По-ниски цени са регистрирани в преработващата промишленост - с 0,8 на сто, а покачване се наблюдава в добивната промишленост - с 1,3 на сто, и при производството и разпределението на електрическа и топлоенергия и газ - с 0,8 на сто. По-съществено намаление на цените в преработващата промишленост е отчетено при производството на мебели и при производството на изделия от каучук и пластмаси - по 0,7 на сто. Повишение е отбелязано при производството на химични продукти - с 1,2 на сто, и при производството на лекарствени вещества и продукти и ремонта и инсталирането на машини и оборудване - по 0,4 на сто.", "date": "2018.12.28", "title": "Със 7 на сто е скочила цената на производството на ток"}
{"url": "https://www.monitor.bg:443/bg/a/view/alegri-s-10-000-evro-globa-zaradi-kritiki-153244", "text": "Трeньорът на „Ювентус“ Масимилиано Алегри бе глобен 10 000 евро от прокуратурата на Италианската футболна федерация заради критики срещу мощната спортна институция. След завършилия 2:2 мач на „Старата госпожа“ с „Аталанта“ в Бергамо наставникът обини футболните началници за безпринципното напоследък, според него, съдийско ръководство на срещите от „Серия А“. В изявлението пред журналисти известният треньор изкара също така върховете на федерацията виновни за все по-нажежената обстановка по стадионите. Алегри подчерта, че футболните началници плачели, когато лошото вече е факт, а не вземали превантивни мерки за предотвратяване на инцидентите чрез постоянна възпитателна работа както сред футболистите, така и сред феновете на любимата игра. По ирония на съдбата критиките на треньора на „Ювентус“ срещу Футболната федерация бяха отправени само час, преди в Милано да се завихри истинска улична война между тифози на „Интер“ и „Наполи“. Както „Монитор“ вече писа, преди завършилия 1:0 за домакините мач бе убит ултраса на „нерадзурите“ – 35 годишния Даниеле Белардинели, а петима други запалянковци бяха откарани в болници, наръгани с ножове или ранени от удари с метални вериги и прътове. Иначе късно в четвъртък вечерта Италианската футболна федерация наказа „Интер“ заради инцидентите да играе следващите си два домакински мача при „закрити врати“, тоест без публика, а третия – със сектор за агитката на „нерадзурите“ без нито един фен.", "date": "2018.12.28", "title": "Алегри с 10 000 евро глоба заради критики"}
{"url": "https://www.monitor.bg:443/bg/a/view/za-pyrvi-pyt-postypvashtite-voennoslujeshti-poveche-ot-napuskashtite-153243", "text": "През 2018 г. за първи път броят на постъпващите на военна служба е по-голям от броя на напускащите, отчете Министерството на отбраната. Това се случва за първи път от шест години.  Общият некомплект на личния състав засега се запазва в рамките на 15-20 на сто, но вече се отчита намаляване на некомплекта при сержантския състав. През 2018 г. заплатите на военнослужещите бяха увеличени средно с 10 на сто, като с толкова ще бъдат увеличени и от 1 януари 2019 г.  За първи път от 28 години тази година са били осигурени средства за ремонт на танковете Т-72 - 11 млн. лв., както и 30 млн. лв. за строителство и ремонт на сгради и инфраструктура на военните формирования. 10 млн. лв. са били осигурени за нуждите на Военномедицинската академия и 2 млн. лв. за военния санаториум в Поморие. Правителството гласува и средства за възстановяване и поддържане на самолетите Су-25 и МиГ-29 - съответно 82 милиона лева и 71,6 милиона лева, както и за ремонт на хеликоптерите \"Кугар\", \"Ми-17\", \"Бел\" и на самолетите \"Спартан\", \"Пилатус\" и \"Л-39\". През 2018 г. състоянието на търговските дружества на Министерството на отбраната бележи тенденция към стабилизиране. Положителен финансов резултат отчитат седем търговски дружества, сред които са: \"Интендантско обслужване\" ЕАД, \"Снабдяване и търговия - МО\" ЕООД и \"МОБА\" ЕООД. Увеличава се размерът на печалбата на ТЕРЕМ Холдинг ЕАД, \"Интендантско обслужване\" ЕАД и ДКЦ \"Св. Георги\" ЕООД, Хасково, посочват още от МО. В ход е нова жилищна програма на Министерството на отбраната. След ремонт ще бъдат предоставени за ползване ведомствени жилища в различни райони на страната. Само в София ще бъдат обновени близо 110 апартамента, които ще бъдат предоставени на военнослужещи.  На финалната права е проектът за придобиване на нов многоцелеви изтребител. Министрите на отбраната и на икономиката внесоха в Министерския съвет доклад, с който се предлага парламентът да разреши преговори с правителството на САЩ за доставка на Ф-16 блок 70.", "date": "2018.12.28", "title": "За първи път постъпващите военнослужещи повече от напускащите"}
{"url": "https://www.monitor.bg:443/bg/a/view/v-pazardjik-strojat-priut-za-bezdomni-153226", "text": "Приют за бездомни възрастни хора ще бъде изграден през 2019 г. в Пазарджик, съобщи кметът на общината Тодор Попов. Новата социална услуга ще се намира в жилищен комплекс“ Марица“ непосредствено до кръстовището на ул.“Болнична“ и околовръстния път за Пловдив, тъй като там има свободни терени за строителство. С това ще започне и работата по последния етап на инвестиционната програма по Оперативната програма  \"Региони в растеж\", който касае социалните инвестиции. Ще бъде реновирана и част от сградата на ДГ \"Върбица\", която е подходяща за социална услуга по същия проект за около 500 хил. лв. Изграждането на приюта за бездомни ще е за малко над един милион лева. Досега в областния град функционира Център за временно настаняване на нуждаещи се, чийто капацитет обаче не е толкова голям и не може да обхване самотно живеещите хора, останали без подслон и покрив над главите си, затова местната община предвижда да се изгради още едно социално заведение с подобно предназначение.", "date": "2018.12.28", "title": "В Пазарджик строят приют за бездомни"}
{"url": "https://www.monitor.bg:443/bg/a/view/obshtina-septemvri-si-vze-mineralnata-voda-153225", "text": "Пловдивската „ Басейнова дирекция“ предаде за стопанисване на община Септември минералните извори от находище“ Варвара“, съобщиха от кметската администрация. Получена е заповед, подписана от шефката на държавното ведомство инж. Цветелина Кънева, по силата на която минералната вода се връща на общината в Септември. Издаден е и приемно-предавателен протокол за предаване собствеността на находището. Сагата със собствеността на находището за минерална вода се точеше повече от 2 години след поредица от обжалвания на софийска фирма. Досега са проведени няколко срещи между общински съветници и кметове от населени села в община Септември с ръководството на „ Басейнова дирекция“, а кметът Марин Рачев изпрати отворено писмо до премиера Бойко Борисов и министъра на околната среда и водите Нено Димов, в което описа исканията на хората в района да стопанисват минералните извори в находище“ Варвара“. Имаше и няколко протеста пред водоизточниците, а местното население се зарече да се бори докрай, за да си ползва природното богатство.", "date": "2018.12.28", "title": "Община Септември си взе минералната вода"}
{"url": "https://www.monitor.bg:443/bg/a/view/ot-gerb-dovolni-ot-kmetovete-si-v-rusensko-verojatno-shte-gi-podkrepjat-153228", "text": "Няма обявено решение на ПП „ГЕРБ“ кои кметове ще подкрепим на предстоящите избори за местна власт, още е рано, но мога да кажа, че и шестимата ни кметове в Русенска област са успешни. Така депутатът от ГЕРБ Пламен Нунев отговори на въпрос дали партията ще подкрепи настоящия градоначалник на Русе Пламен Стоилов за трети мандат на вота наесен. Освен Стоилов ГЕРБ има в областта още петима кметове – на общините Бяла, Борово, Ценово, Иваново и Сливо поле. „И в разговор със заместник-председателя на партията Цветан Цветанов стана ясно, че всичките шестима кметове на ПП „ГЕРБ“ са успешни към момента. Така че мисля, че отговорих ясно и категорично“, допълни народният представител. По думите му започват да се правят оценки на работата на всички кметове на ГЕРБ в цялата страна. Пламен Нунев каза още, че в началото на 2019 г. ще бъдат обявени обществените поръчки от Агенция „Пътна инфраструктура“ за избор на изпълнител на строителството на лот 32 от второкласния път Русе – Кубрат. Това е лотът, който е в област Русе, и дължината му е 21 км. Лот 33 е с дължина 25 км и обхваща областите Русе и Разград. Стойностите по процедурите са по около 16 млн. лв. за всеки от лотовете“, допълни Нунев. За бъдещата магистрала Русе – Бяла – Велико Търново Нунев посочи, че са стартирали процедурите по утвърждаването на парцеларните планове. „Може би ще започнат и по отчуждаването, въпреки новата жалба, която е постъпила. Мисля, че тя не е пречка, за да могат процедурите, които са обявени във времето от АПИ, да се спазят“, допълни депутатът.", "date": "2018.12.28", "title": "ГЕРБ доволни от кметовете си в Русенско,  вероятно ще ги подкрепят"}
{"url": "https://www.monitor.bg:443/bg/a/view/blizo-2-mlrd-shte-izharchim-za-praznicite-153224", "text": "Теглим по 400 млн. лева бързи кредити за празничното пазаруване прогнозира финансистът Стойне Василев е ефира на БНТ. По негови думи освен бързи, българите се насочваме и към потребителски кредити. Общата сума, която сме дали по празниците за миналата година, е 1.5 млрд. лева. Тази зима обаче тя е нараснала и ще стигне близо 2 млрд. лева. „Това изобщо не е малко – само в последните дни преди Коледа и Нова година харчим между 250-300 млн. за подаръци“, каза още финансистът. 20% от сумата ще дойде от теглени кредити. „Свикнали сме цяла година да се стискаме, а по празниците или на почивка да се отпускаме финансово“, коментира Василев. По негови думи е препоръчително да планираме разходите си разумно, за да няма неприятни изненади през януари. Друга препоръка е да се обръщаме към приятели в случай на нужда, ако ли не отговорят на молбите ни, то да говорим с банкови институции. Сред съветите на финансовите експерти е да избягваме лошите покупки и да плащаме първо на себе си. Това са например автомобили, жилища и други - всеки нов автомобил губи 20% от своята цена веднага след като е купен. Друг съвет е да спестяваме вместо да теглим кредити. Потребителят не трябва да разчита на ливъридж, потребителски кредити или средства от заложни къщи. Не на последно място е и принципът да живееш под възможностите си. Ако не можете да си позволите покупка с налични средства, без ползването на кредит, просто не я правете. Така например ако реализирате доход от 25 000 лева, то трябва да живеете сякаш притежавате 15 000. Важно е потребителят да се информира за същността на финансите и да следи своите разплащания всеки месец – така ще му е по-лесно да направи дадена покупка и съответно да разбере за какво харчи най-много.", "date": "2018.12.28", "title": "Теглим 400 млн. бързи кредити по празниците (ОБНОВЕНА)"}
{"url": "https://www.monitor.bg:443/bg/a/view/da-si-spomnim-za-stefan-popov-orisan-sys-silata-da-preobyrne-sveta-kraj-sebe-si-153235", "text": "На днешния ден, преди 9 години си отиде един от първите частни предприемачи, рискували да поставят основите на частния бизнес в Пловдив. Стефан Попов бе човекът, който можеше гордо да каже откъде му е първия милион. От работа, от шанс и от невероятната си дарба на парфюмерист. Човекът, който създаде една от най-добрите български парфюмерийни компании Рефан България ООД, загуби битката с рака на 28.12.2009-а година. В продължение на десет години, отписан от повечето лекари, той не спираше да се бори - операция след операция, химиотерапия след радиотерапия... Стефан Попов бе от хората, които са убедени, че със земния път нещата не свършват. Ден, преди да потегли, Стефан Попов направи поредното си добро дело. На Стефанов ден още една мраморна чешма в Родопите даде вода и прохлада на жадните. Стефан Попов ни показа дори как достойно се отива от този свят: стисна зъби и държа капчицата живот, докато водата от Стефановата чешма потече. Свърши си работата и тръгна. Днес REFAN е най-разпознаваемата козметична компания в България, а децата на предприемача управляват и разширяват с отговорност и уважение, наследството, оставено от Попов. \"За Стефан Попов не говоря в минало време. Защото е от  хората, които заразяват - с усмивка, с доброта, с хъс за работа. Е, как да кажа беше, когато продължавам да се допитвам до него, кое е добро и кое е зло. Как да е бил, когато и сега чувствам, че ако не ми достигат сили, той ми дава. И само на мен ли?  Стефан Попов има невероятна дарба: да дава! Защото има много. Е, и други имат, но имането ги затваря в света на вещите.  А Стефан си знае мярата - има толкова, колкото му е достатъчно. Останалото е суета.  Стефан Попов е от малцината, орисани със силата да преобърнат света край себе си. Към добро. Имам още какво да науча от моя приятел. Затова не го пускам. Хубаво ми е с теб, нека още да си поговорим. За всичко, приятелю.\", споделя неговия най-добър приятел журналистът Михаил Ванчев.", "date": "2018.12.28", "title": "Да си спомним за Стефан Попов - орисан със силата да преобърне света край себе си"}
{"url": "https://www.monitor.bg:443/bg/a/view/mostyt-morandi-simvolyt-na-2018-g-153232", "text": "Най-тиражираният италиански всекидневник „Кориере дела сера“ събра отиващата си 2018-та година в една покъртителна снимка – спрения пред бездната на рухналия на 14 август мост „Моранди“ в Генуа зелен камион на веригата супермаркети „Баско“. Авторитетният вестник подчертава в кратък коментар, че превозното средство, успяло да не полети в отворилата се паст на магистралата, символизира всичко онова, което е била Италия през годината. Тоест страна, изправена пред несигурно бъдеще, пред жестоки икономически, социални и екологични проблеми, които за щастие все още не са я повлекли в бездната на разрухата. Но „Кориере дела сера“ отива по-далеч, посочвайки, че същото се отнася както за Европа, така и за света, защото трудностите пред тях са известни и в никакъв случай не са лесни за преодоляване. Като се започне от продължаващите с години войни в различни точки на света, премине се през негативните за човечеството климатични промени, икономическата бездна между бедни и богати и се стигне до липсата на адекватни на момента политически лидери. Но ако новият мост на магистралата край Генуа бъде вдигнат до Коледа догодина, както обещава правителството в Рим, то и другите неща могат да потръгнат – отбелязва с премерен оптимизъм пишещото братство.", "date": "2018.12.28", "title": "Мостът Моранди - символът на 2018 г."}
{"url": "https://www.monitor.bg:443/bg/a/view/tomova-sys-strahoten-debut-na-sezona-153231", "text": "Първата ракета на България Виктория Томова стартира с победа новия сезон. Българката преодоля първия кръг на квалификациите на дебютния за годината турнир - в Бризбейн (Авл) на твърди кортове с награден фонд 1 милион долара. Томова, която е 157-а в световната ранглиста, победи американката Дженифър Брейди с 4:6, 7:6(8), 6:2 за 2.40 часа игра. Томова отрази общо шест мачбола във втория сет. Четири от тях бяха в десетия гейм, а след това Вики спаси още два в тайбрека преди да измъкне частта. В третия сет българката беше пълна господарка на корта. След разменени пробиви в началото, Томова направи нов брейк за 3:1 и след това затвори мача отново при сервис на Брейди при първата си възможност. 23-годишната софиянка заработи 13 точки за световната ранглиста и $1925 от наградния фонд. Във втория кръг на пресявките българката ще играе с друга американка - Кристина Макхейл, която елиминира водачката в схемата Александра Крунич (Сър) с 6:3, 6:0. Макхейл е 151-а в ранглистата. Двете с Томова не са се срещали досега.", "date": "2018.12.28", "title": "Томова със страхотен дебют на сезона"}
{"url": "https://www.monitor.bg:443/bg/a/view/iznesoha-opasnija-trihloretan-ot-polimeri-153229", "text": "Цялото количество трихлоретан е вече транспортирано от територията на бившия завод „Полимери“ в Девня и няма опасност за околната среда, съобщи областният управител Стоян Пасев за БНР. Операцията по преместването на веществото бе предприета след няколко регистрирани случая на изтичане на трихлоретан, заради което в общината бе обявявано частично бедствено положение. „Има две инвестиционни намерения, от които по-голямото е да се произвежда метал от скрап. Не е опасен за околната среда. Плюсът при тях е, че теренът е със сменено предназначение, тоест няма да имат никакви проблеми за комплексно разрешително. Може би чисто времево, до шест месеца ще започнат инвестициите“, обясни Пасев идеите за бъдещото развитие на предприятие, приватизирано през 90-те години от Николай Банев и докарано до разруха.", "date": "2018.12.28", "title": "Изнесоха опасния трихлоретан от „Полимери“"}
{"url": "https://www.monitor.bg:443/bg/a/view/vodata-poskypva-v-26-naseleni-mesta-gazyt-nagore-s-3-51-153234", "text": "От 1 януари водата ще поскъпне в 26 населени места, реши в петък на закрито заседание Комисията за енергийно и водно регулиране (КЕВР). Така в София водата ще поскъпне с 13 стотинки от 2,35 лева на 2,58 лева на кубик или с 9,6%, а в Бургас скокът е от 2,72 лв. до почти 3 лева или с 9,7 на сто. С 12 ст. от 2,97 лв. до 3,09 лв. или с 3% скача цената на водата във Варна. В Пловдив услугата поскъпва минимално - със стотинка и половина на кубик до 2,21 лв./куб. м. В Кърджали водата ще поевтинее леко до 2,38 лв./куб. м, защото дружеството там не е изпълнило изискванията за инвестиции в района. В Монтана цената на водата се увеличава с 9 стотинки (3,2%) до 2,96 лв./куб. м и вече е достигнала границата на социалната поносимост. От областните центрове най-скъпа ще е водата в Шумен. Поскъпването й е с 11 ст. за кубик до 3,40 лв. На второ място в класацията ще е Добрич с 3,35 лв./куб. м или с 2% повече, отколкото сега. В челната тройка е и Силистра, където въпреки минималното поскъпване от 0,82% от 1 януари абонатите в крайдунавския град ще плащат за ВиК услугата по 3,31 лв. за кубик. Във Враца водата ще е по-скъпа с близо 14 стотинки на кубик и на абонатите ще им излиза по 3,17 лв./куб. м. В Русе цената на водата се очаква да стане 2,94 стотинки за кубик, в Перник - 2,33 лева, а в Сливен - 2,62 лева. В Ямбол водата ще поскъпне до 2,91 лева. В Благоевград водата ще достигне от новата година на 2,25 лв./куб. м, а във Велико Търново - почти до 2,49 лв./куб. м. Габровци от 1 януари ще плащат по 2,54 лв./куб. м или с 2,7% повече от сега. На абонатите на плевенското дружество от вторник ВиК услугата ще им се фактурира по 2,55 лв. за кубик, което е с 3,55 на сто повече от досегашната тарифа. Междувременно КЕВР реши, че природният газ поскъпва с 3,51% от началото на януари. През следващите три месеца един мегаватчас синьо гориво ще струва близо 45 лева без такси и налози. Това няма да доведе до промяна в цените на парното, топлата вода и тока. Около 20 души се опитаха да влязат в сградата на Комисията за енергийно и водно регулиране (КЕВР) по време на заседанието й. Протестиращите скандираха \"Мафия\" и призоваха за обяснения пред българския народ. Те поискаха председателят на КЕВР Иван Иванов да се срещне с тях.", "date": "2018.12.28", "title": "Водата поскъпва в 26 населени места, газът нагоре с 3,51% "}
{"url": "https://www.monitor.bg:443/bg/a/view/gerb-tvyrdo-stoi-zad-kmeta-si-v-bansko-153227", "text": "От ГЕРБ изразиха твърда подкрепа за кмета на Банско Георги Икономов. Лидерът на ПГ на ГЕРБ и зам-шеф на партията Цветан Цветанов очаква отлично представяне на местния и на европейския вот от структурите в Банско през 2019 г. Това е заявил пред над 200 представители на ГЕРБ-Банско Цветанов по време на празнична вечер за края на 2018-та, съобщиха от формацията. Наред с това Цветанов е коменитрал и проблемите около ски зоната в Банско, а поводът е поредният протест на екозашитници пред МС с искане за разтрогне концесионния договор с фирма \"Юлен\" за ски зона Банско. „Вярвам, че разумът ще надделее и проблемите в ски зона Банско ще бъдат решени, защото това е в интерес не само на любителите на зимните спортове, но и на децата, които трябва да имат пълноценен достъп до природата\", посочил Цветанов пред актива на партията. Той изразил удовлетвореността си от най-новата придобивка на града - детска градина за близо 100 деца. Кметът Георги Икономов на свой ред благодарил на Цветанов и на премиера Бойко Борисов за подкрепата им. По думите му парите, които получава общината от правителството, допринасят както за подобряването на средата за живот, така и за развитието на туризма. . \"Изпращаме изключително успешна 2018 година и за нас е голяма чест да го направим с един голям приятел на Банско - Цветан Цветанов\", заяви Икономов и припомни, че общинската организация на ГЕРБ в Банско до този момент все още няма загубени избори.", "date": "2018.12.28", "title": "ГЕРБ твърдо стои зад кмета си в Банско"}
{"url": "https://www.monitor.bg:443/bg/a/view/zasega-bez-vinetka-samo-severnata-dyga-na-okolovrystnoto-153214", "text": "От 1 януари временно само за Северната дъга на столичното околовръстно шосе няма да се изисква винетка. Това съобщи Антон Антонов шеф на тол системата към АПИ след днешната работна среща със зам.-кмета на София Дончо Барбалов, в която е взел участие и инж. Дончо Атанасов - член на УС на пътната агенция. „Северната скоростна тангента остава с винетки, но за нея ще се търси законово решение, като ще продължим разговорите с АПИ още от първите дни на Новата година“, пояси Барбалов. „По време на дискусията напомнихме, че немалка част от жителите на Люлин, за да стигнат до Младост или друго място в източната част на София ползват Северната скоростна тангента като удобна пътна връзка, В последните години работим активно именно за извеждането на движението от центъра на столицата“, добави столичният зам.-кмет. Кметът на район Нови Искър Даниела Райчева, спомена, че е имало добър диалог. „Вярвам, че ще решим проблема“, каза тя на пресконференцията след срещата с ръководството на АПИ. Антон Антонов смята, че ще се търсят трайни решения, за да може хората да знаят за години напред какво ще е заплащането на пътищата. Той изрази увереност, че до края на януари, ще има някакво решение. На въпрос на „Монитор“ за законова промяна, с която да се позволи изкарването на републиканската пътна мрежа, намиращи се на общинска територия от винетната система, шефът на толсистемата обясни, че подобно решение трябва тепърва да се обсъди като цяло и не може да се каже дали до края на януари ще стане. „При сегашното състояние на нещата по Северната скоростна тангента от 1 януари ще трябва винетка. Тепърва ще търсим по такъв начин да я освободим от пътна такса, защото с решение на министерския съвет по нея трябва да се пътува с винетка. на самата тангента, но повече яснота ще има след Нова година“ обясни той и добави, че за Банкя не трябва винеткта, защото имало някакво споразумение. Според него няма техническа възможност да се следят само автомобилите със столична регистрация. На въпрос дали са определени новите места на табелите, които Столична община трябва да премести, Антонов отговори, че още това не е станало. „Определя ги друга дирекция в АПИ“, уточни той и добави, че те трябва да са на границите на общината. По думите му, подобен проблем, като този в София може да възникне и в други големи градове в страната. Антонов съобщи още, че тепърва ще се определи и републиканската пътна мрежа, влизаща за толсистема за товарните автомобили и тя няма да се дублира напълно с шосетата с електронни винетки. „В момента чакаме нашият консултант Световна банка да ни предложи обхват за нея на база вътрешните потребности и европейския опит“, добави той.", "date": "2018.12.28", "title": "Засега без винетка само на Северната дъга на околовръстното (ОБНОВЕНА)"}
{"url": "https://www.monitor.bg:443/bg/a/view/38-godishna-otrjaza-glavata-na-lubovnika-si-153230", "text": "Жестоко убийство потресе Пловдив на Стефановден преди Нова година. 38-годишна закла с нож любовника си Поли Кали Стефанов, който бил на 63 години. Главата на жертвата почти била отрязана, а причината бил възникнал скандал между жертвата и сина на извършителката, научи Агенция Монитор. Сигналът за престъплението бил подаден на 112 в 23 часа на 27 декември, съобщиха от полицията. Стефан бил именик, което бил поводът тримата да се съберат да пируват в квартирата им на ул. „Родопи” 18 в Пловдив вечерта на 27 декември. Пийнали си бутилка алкохол и двамата мъже се скарали. Поли обидил майката на Стефан, че навремето била проститутка. Синът й се засегнал много и кавгата се разгоряла. Минути по-късно скандалът прераснал в побой. Една от стъклените чаши на масата била счупена. С нейното остро столче Поли Стефанов първо бил дупчен и ръган, като тези му рани били повърхностни. След това обаче 63-годишният бил довършен с кухненски нож. Младата му любовница му прерязала сънната артерия с ножа, като замахът явно бил толкова силен, а острието било изключително остро, че главата на мъжа била почти отрязана. В същата вечер майката и синът били арестувани. Оказало се, че и двамата са криминално проявени и имат досиета за кражби. При разпита си в полицията дамата се оправдавала, че замахнала с ножа, защото Поли я обидил, че била преди време проститутка. Тримата живеели от около 2 години под наем на първия етаж в къщата на ул. „Родопи”. Според съседи убитият 63-годишен мъж работел по строителни обекти, като заварчик. Бил слаб и съсухрен човек, който не бил пловдивчанин. Живеел заедно с арестуваната жена и нейния син. Не контактували със съседите си, не ги и поздравявали. Почти никой не влизал в квартирата им. Само понякога им ходели на гости други строителни работници. Навремето къщата била на учител по музика и на възрастна жена, която била стара мома. След като  те починали, къщата останала на наследниците, които избрали да живеят в чужбина. Майката и синът й били арестувани при опита си да напуснат Пловдив, уточниха от окръжната прокуратура. Мярката за неотклонение в съда на двамата арестувани майка и син се очаква да бъде на 31 декември.  ", "date": "2018.12.28", "title": "38-годишна отряза главата на любовника си (ОБНОВЕНА)"}
{"url": "https://www.monitor.bg:443/bg/a/view/petkov-despodov-i-nedelev-v-trojkata-za-naj-dobyr-futbolist-na-bylgarija-153216", "text": "Георги Петков, Кирил Десподов и Тодор Неделев попаднаха в тройката за най-добър футболист на България за 2018 година. Победителят в гласуването на спортните журналисти ще стане ясен на 6 януари. Футболистите на \"Славия\", ЦСКА и \"Ботев\" (Пд) са замесените трима играчи, които влязоха в своеобразна битка за приза. Гласуването сред спортните журналисти приключи на 21 декември, а в изминалите три години победител бе капитанът на националния отбор и футболист на Спартак Москва Ивелин Попов.", "date": "2018.12.28", "title": "Петков, Десподов и Неделев в тройката за най-добър футболист на България"}
{"url": "https://www.monitor.bg:443/bg/a/view/zajavlenijata-za-e-vinetki-za-hora-s-uvrejdanija-shte-se-priemat-ot-2-januari-153221", "text": "Заявления за безплатни електронни винетки за хората с трайни увреждания се приемат от 2 януари 2019 г., съобщава Агенцията за социално подпомагане.   Това предвижда Наредбата за изменение и допълнение на Наредба Н-19 от 2 декември 2008 г., издадена от министъра на транспорта и министъра на труда и социалната политика, която предстои да бъде обнародвана в Държавен вестник, се посочва в съобщението. Отбелязва се, че наредбата не предвижда промяна в условията за освобождаване от заплащане на винетна такса. Право на това имат хората с 50 и над 50 на сто намалена работоспособност или вид и степен на увреждане и лица или семейства, отглеждащи деца с трайни увреждания до 18-годишна възраст и до завършване на средно образование, но не по-късно от 20-годишна възраст. Тези групи хора имат право да получат безплатно една годишна винетна такса за един собствен или съпружеска имуществена общност лек автомобил с обем на двигателя до 2000 куб. см и мощност до 117,64 kW (160 к.с.). Дирекциите \"Социално подпомагане\" (ДСП) в цялата страна имат готовност да приемат заявления за получаване на безплатна електронна винетка от 2 януари 2019 г. До отпечатването на новия формуляр ще се ползва действащият образец на заявление-декларация. Документите може да се подават лично в ДСП по настоящ адрес, по електронен път или с универсална пощенска услуга с известие за доставяне - обратна разписка, се посочва в съобщението.", "date": "2018.12.28", "title": "Заявленията за е-винетки за хора с увреждания ще се приемат от 2 януари"}
{"url": "https://www.monitor.bg:443/bg/a/view/bolen-djado-koleda-poluchi-nagrada-za-dobrotvorchestvo-153213", "text": "Болен младеж, който в продължение на вече осем години се превъплащава в образа на Дядо Коледа и раздава благотворително подаръци, получи признание за благородната си дейност. Кметът на Горна Оряховица, инж. Добромир Добрев връчи на Георги Симеонов специален приз за добротворчество и хуманизъм. „Ти си пример за това как доброто се случва не само по Коледа. Нашата награда е символ на благодаростта на всички горноорховчани, които имат вужда от добрите ти дела. Продължавай да твориш добро и дено то се уможова, каза при връчването кметът Добрев. „Зъ първи път общината прави жест на уважение към това, което прая и съм благодарен, че мисията ми е забелязана. Тази награда ме мотивира да работя още повече, за да има повече исмивки и радост по празниците, а и през цялата година”, отговори Георги Симеонов. Младият мъж страда от детска церебрална парализа още от рождението си и има присъдена 55% инвалидност. Животът и съдбата му не са никак лесни. Реди няколко години баща му уира и Георги става глава на семейството, принуден да се грижи за майка си и по-малката си сестра, която по това време е студентка във Варна. Тъй като отпуснатата от държавата мизерна инвалидна пенсия не стига за нищо, младият мъж се налагада се хваща на тежка физическа работа. Веднъж, докато работи той е забелязан от шефа на една от местните колбасарски фирми, който му предлага да го вземе да работи за него. Георги приема и признава, че това е било един от най-щастливите мигове в живота му. Идеята да се прави на Дядо Коледа всъщност също е свързана с въпросния шеф. Преди един коледен купон на фирмата Георги решил да забавлява шефовете и колегите си. Купил си униформата на Дядо Коледа, сложил си брада и така дегизиран се появил в ресторанта. Изненадата се получила и на Георги му хрумнало, че може да започне да доставя радост и на децата, като им позволи да видят и пипнат на живо добрия старец. Тъй като няма свой личен автомобил, младият мъж с двигателни проблеми обикаля пеш целия град с чувала на рамо. А след празниците спечелените пари дава на други болни и нуждаещи се. Тази година събраните пари са за лечението на младия хандбалист Ивилен Дечев. Освен това Георги Симеонов е талисман на хандбалния „Локомотив” Г. Оряховица и през годината облича костюма на Катеричока, за да надъхва феновете на отбора. Една от болките на горнооряховския Дядо Коледа е, че все още си няма Снежанка, както за раздаването на подаръците, така и в живота. Влюбвал се е няколко пъти, но любовта му не е била взаимна. Другото голямо желание на 30-годишния мъж е да участва в Шоуто на Слави. „Искам поне веднъж да сляза по ескалаторчето, Куку бенд да ме обявят, а аз да седна на диванчето и да бъда очи в очи срещу Слави. Пък ако ми даде да водя за няколко минути и шоуто му, ще бъда най-щастливия човек. Аз съм му голям фен, бил съм на всичките му концерти тук в Търново и много го харесвам”, признава Георги Симеонов. Той с усмивка споделя също, че голямата му мечта е да работи в света на шоубизнеса и да забавлява хората, да ги кара да се усмихват, да бъдат радостни и поне за малко да забравят болката от тежкия живот. Младият мъж харесва още българската народна музика, а в свободното време обича да се разхожда и да бъде сред приятелите си. Признава, че ако можеше да бъде истинският белобрад и вълшебен старец поне за малко и да може сбъдва желания, би направил така, че всички болни, бедни и страдащи хора по света, да оздравеят и да бъдат истински щастливи.        ", "date": "2018.12.28", "title": "Болен Дядо Коледа получи  награда за добротворчество"}
{"url": "https://www.monitor.bg:443/bg/a/view/amerikanskite-indeksi-koleblivo-se-vryshtat-na-zeleno-153218", "text": "Индексите на американската фондова борса успяха да заличат големите загуби в четвъртък, предизвикани от политическата ситуация във Вашингтон и несигурността на инвеститорите. Спадът в процентите се оказа най-голям за близо десетилетие. Индексът Dow Jones загуби над 600 пункта, но успя да заличи минусите и се покачи с 1.1% или 250 пункта. Американските S&P 500 и NASDAQ също отбелязаха ръст с 0.8% и 0.4%. Новините са повече от положителни след като трите най-големи американски индекса продължаваха да отчитат загуба от 2% по време на сесиите. Въпреки рекордното увеличение на Dow Jones от 1 000 пункта, което се случи в сряда, акциите преминаха през една от най-кошмарните си седмици от Голямата депресия насам. Азиатските индекси също бележат подобрение, макар и да търгуват на по-ниска цена, съобщава Bloomberg. Японските TOPIX и NIKKEI успяха да възстановят част от загубите. Китайският Shanghai Composite е с близо 25% по-ниски стойности от началото на годината, а търговската война между САЩ и Китай е довела до загуби от 2.3 трилиона долара. Според Bloomeberg рискове за азиатските борси в последния търговски ден няма, но такива ще са налице в следващите 3 месеца, когато волатилността ще е ново явление на пазара. „Склонността към пазаруване рязко се увеличи вчера (26 декември) заради добрите цени на горивата, както и на апетита за рискове“, каза по темата анализаторът в FTXM Лукам Отунуга. Според него именно заради рисковите геополитически фактори обаче е било неизбежно този ръст да е ограничен и да намалее. Надпреварата между технологичните индекси замря, като акциите на Amazon спаднаха с 63%. Икономическите гиганти Alphabet, Facebook и Netlix също отчетоха спад. Горивата също поевтиняха и в момента се търгуват на над 1/3 по-ниски цени в сравнение с тези през октомври. Това стана и причина те също бавно, но сигурно да навлизат във фаза на мечи пазар. West Texas Intermediate се продава на близо 45.50 долара на барел, а пък Brent – под 54 долара. Очакваше се американският конгрес да се събере в четвъртък след кратката коледна ваканция, но прогнози за ръст все още няма. „Тонът на комуникация в конгреса (както и самото поднасяне на информация) увеличи несигурността и предпазливостта на пазара“, коментира стратегът в Brean Capital Скот Бутча. По негови думи колкото по-агресивни стават посланията, толкова повече инвеститорите ще се предпазват от загуби и ще изчакват положението да се успокои. Според Ройтерс президентът Тръмп планира да блокира достъпа на родните компании до стоки от китайските гиганти Huawei и ZTE, което допълнително ще усложни обстановката и ще увеличи икономическото напрежение между страните. Доларът спадна с 0.4% в резултат от намалялото доверие от страна на потребителите, което е най-ниското от 2015 г. насам.", "date": "2018.12.28", "title": "Американските индекси колебливо се връщат на зелено"}
{"url": "https://www.monitor.bg:443/bg/a/view/stara-zagora-pita-mk-za-doma-na-veselin-hanchev-153217", "text": "Запитване до министъра на културата Боил Банов  с какви мотиви е била извадена родната къща на големия български поет Веселин Ханчев от списъка на недвижимите паметници на културата ще отправи кметът на Стара Загора Живко Тодоров. Двуетажната сграда на улица „Сава Силов“№39  винаги е била частна собственост, тя е била обявена за паметник на културата през есента на 1989 година заедно с две съседни къщи: на някогашния главен архитект на Стара Загора Христо Димов и клиниката на родителите на  Ханчев: д-р Невена Азманова- Ханчева и д-р Симеон Ханчев. По неизвестни причини е отпаднала от списъка през лятото на 1998 година. Предполага се, че ансамбълът от трите къщи е построен в първата третина на миналия ХХ в., след като през 1921 г. арх. Димов се установява в Града на липите, за откриването на клиниката има данни от 1910 година. В архивите на общината няма запазени документи за изваждането на родния дом на поета от списъка с културните ценности, има само номер на протокол от 15 юни 1998 г., коментира общинският съветник и председател на постоянната комисия по култура Милена Желева. Пак така липсват мотиви за записаното в картона за къщата на улица „Сава Силов“ 41 /където до пролетта на 1991 г. се помещаваше музейната сбирка на „Дом Литературна Стара Загора/ , че там е роден и живял Ханчев /1919-1966 /.Междувременно безследно е изчезнал и бронзовият барелеф на твореца, който е бил поставен фасадата преди реституцията. Родният дом на поета е продаден след отпадането му от списъка и в момента се намира в изключително лошо състояние, дворът е запустял, има изпочупени стъкла. Засега няма искане и съответно не е издавано разрешително за строеж , но запознати са категорични, че от години е изработен проект за вдигането на 4-етажна кооперация на същото място. От община Стара Загора ще настояват къщата да бъде върната обратно в списъка с недвижимите паметници на културата от местно значение, където са записани общо 54 обекта, основно православни храмове. През новата година предстои цялостна дигитализация на архива, възможно е да бъде поискан защитен статут и за други сгради, свързани с историята на Стара Загора. Паметливи старозагорци припомнят, че през 2000-та година дъщерята на Веселин Ханчев, живеещата във Франция изкуствоведка Елка  Ханчева  дари на града личната му библиотека и бюрото, на което е писал до смъртта си с единственото желание те да бъдат експонирани по подходящ начин. До сега това не е станало факт.Като възможен вариант се обмисля кабинетът на писателя да бъде показан в наскоро възстановената къща, където е прекарал детството си другият голям български лирик Николай Лилиев.", "date": "2018.12.28", "title": "Стара Загора пита МК за дома на Веселин Ханчев"}
{"url": "https://www.monitor.bg:443/bg/a/view/novi-pravila-v-shengen-lovjat-prestypnici-153223", "text": "От днес в ЕС влизат в сила нови правила за работата на Шенгенската информационна система, съобщи Европейската комисия. Промените предвиждат държавите от ЕС да въвеждат задължително в системата данни за извършителите на престъпления, свързани с тероризъм. До края на 2019 г. ще бъде въведено задължението държавите да съобщават на Европол, когато системата е засякла терористи. В следващите три години в Шенгенската система постепенно ще започне подаването на данни за престъпления, чиито извършители са неизвестни. Ще бъдат въвеждани решенията на държавите от ЕС за прогонването на чужденци без право на законен престой. Държавите ще бъдат задължени да подават към системата данни за граждани на държави извън ЕС, на които е било забранено да влизат в Шенгенското пространство. ЕК отбелязва, че с промените ще бъдат запълнени празнотите при проследяването и предотвратяването на дейността на престъпниците. Уточнява се, че миналата година в Шенгенската система европейските служби за сигурност са извършили над пет милиарда проверки.", "date": "2018.12.28", "title": "Нови правила в Шенген ловят престъпници"}
{"url": "https://www.monitor.bg:443/bg/a/view/otmyknaha-shest-grafiki-na-munk-153219", "text": "В Норвегия са изчезнали шест графични творби на експресиониста Едвард Мунк /1863-1944/ от колекцията на музея Стенерсен, съобщава в. \"Дагбладет\", който проведе журналистическо разследване по случая. Липсата на графиките била открита, когато сътрудници на вестника завършили инвентаризацията на сбирката на Стенерсен, включваща 900 работи от различни майстори. От 1952 година част от колекцията се намирала в стаите на студентско общежитие в гр. Согн, тъй като тя не разполагала с музей до 90-те години. Миналата година музеят на Мунк, който е отговорен за съхранението на картините му от 2010 година, съобщи само за 26 изгубени негови творби. Но техният брой се е увеличил към днешна дата. Сред изгубените картини на Мунк фигурират \"Смъртта на Марат\", \"Омега плаче\", \"Плачеща девойка край легло\" \"Тиргартен-Берлин\" \"Портрет госпожа Р.\" и \"Оге Кристиан Гирльоф\". Не се съобщава дали ще бъде възбудено дело относно изчезването на творбите на Мунк.", "date": "2018.12.28", "title": "Отмъкнаха шест графики на Мунк "}
{"url": "https://www.monitor.bg:443/bg/a/view/ns-prielo-146-zakona-porojanov-i-avramova-naj-pitanite-153222", "text": "Общо 146 закона и 138 решение е приела Народното събрание през 2018 година. Това показва справка за работата на парламента, изготвена от администрацията на НС. Наред с това през миналата година са постъпили 177 законопроекта, като 91 от тях са внесени от депутати. Предложените проекти за решения са били 161, като две трети са именно над народни представители. Иначе през 2018-та НС е провело 131 заседания, седем от които са били извънредни. Само през последната пета сесия на парламента, избраниците са приели 55 закона и 59 решение, а редовните заседания са били 45. Депутатите се се събирали извънредно само 3 пъти. Самите народни представители пък са внесли 22 закона. Най-значимите законопроекти, които НС е приело през тази сесия са този за хората с увреждания, за личната помощ , закона за семейните помощи за деца и този за социалните предприятия. Наред с това обаче са гласувани закона за киберсигурността, закон за физическото възпитание и спорта, държавния бюджет с този на ДОО и НЗОК, поправките в АПК, измененията в закона за пътищата, ЗУТ. Парламентарният контрол се е провеждал в 15 заседания и за препитването на министрите е отишло 39 часа и 45 минути. Постъпилите въпроси са били 440, а питанията – 18. Министрите от кабинета обаче са успели да отговорят само на 375 въпроса и 10 питания. Най – питаният министър е земеделският, Румен Порожанов, който е успял да отговори на 68 въпроса. Втора след него се нарежда регионалният министър Петя Аврамова с 67 отговора. Трети пък е екоминистърът Нено Димов, който е отговорил на 34 въпроса и питания. В топ 10 попадат още МВР-шефът Младен Маринов, здравният министър Кирил Ананиев, вицепремиерът и военен министър Красимир Каракачанов, на образованието Красимир Вълчев, на културата Боил Банов, на финансите Владислав Горанов, както и социалният министър Бисер Петков. Най-много въпроси са задали трима социалисти – Георги Стоилов, Иван Иванов и Николай Цонков. БСП с внесли 354 въпроса и 15 питания, ГЕРБ - 42 , патриотите само 15, а ДПС и „Воля“ съответно 12 и 6. Иначе НС е провело две изслушвания – на енергийния министър Теменужка Петкова за изграждането на АЕЦ „Белене“, както и на премиера Бойко Борисов за сигурността на електронните база данни след срива на Търговския регистър, поддържан от Агенцията по вписванията. Беше отхвърлен и един вот на недоверие към кабинета за провал в областта на здравеопазването.", "date": "2018.12.28", "title": "НС приело 146 закона, Порожанов и Аврамова най-питаните"}
{"url": "https://www.monitor.bg:443/bg/a/view/rajna-nabedi-kristiana-asenova-i-toshi-v-plagiatstvo-153220", "text": "Попфолк певицата Райна откри съществени прилики между клипа си към „Една на милион“ и „Винаги с теб“ на победителката от „Големите надежди“ Кристиана Асенова и Тодор Георгиев – Тоши. Видеото на изкусителката от Сандански се появи на бял свят през месец октомври. В него са заснети подводни сцени, в които облечената в червена рокля Райна се отдава на своеобразно танго с любимия си. С подобни кадри разполага и „Винаги с теб“, който направи премиерата си на 17 декември. „Не сме открили ние красотата на подводните кадри, естествено... Но подводните оператори в България изобщо не са много, не снимат чак толкова често видеоклипове, че да не са запознати с труда един на друг. А тук в тази нова видеопродукция очевидно са били запознати и са се вдъхновили едно към едно!“, написа изпълнителката на „Летен грип“ в социалните мрежи. Към момента Асенова и Тоши не са коментирали казуса. Режисурата и операторската работа за „Винаги с теб“ са дело на Стефан Маринов и Петко Андонов. По „Една на милион“ пък работят Георги Нинов и Иван Иванов. Междувременно Тоши разкри, че песента му с Асенова е станала жертва на платени нехаресвания в YouTube. “Сайтът реагира и изтри платените дизлайкове. Знаете ли, че човек когато иска да направи зло, често без да иска прави добро? Човекът който купи дизлайковете срещу нас, вместо да ни навреди, отприщи вълна от подкрепа. Благодарим на всички, които застанаха зад нас”, обясни още Георгиев.", "date": "2018.12.28", "title": "Райна набеди Кристиана Асенова и Тоши в плагиатство"}
{"url": "https://www.monitor.bg:443/bg/a/view/razdavat-frizeri-i-pechki-v-novogodishnata-nosht-153207", "text": "Богата томбола с разнообразни предметни награди са подготвили от община Свищов за да зарадват съгражданите си в новогодишната нощ. Само срещу едно билетче всеки, решил да посрещне 2019 г. на площада на открито, получава правото да участва в тегленето на томбола с награди: 3 телевизора, 4 готварски печки, фризер и мобилни телефони. Билетчетата за томболата са безплатни, като условието е всеки да има право само на един билет. Билетите ще се раздават на 31 декември до 23,30 ч. на площад Алеко. Наред с томболата минути преди настъпването на новата година, на площада в крайдунавския град, ще бъдат обявени и резултатите от обявените конкурси за коледна картичка, украса, инициатива за 2018 г. и послание за 2019 г. Отец Михаил ще отслужи новогодишен благослов, а кметът на общината Генчо Генчев ще се обърне към гостите и жителите на града с традиционното си празнично обръщение.", "date": "2018.12.28", "title": "Раздават фризери и печки в новогодишната нощ"}
{"url": "https://www.monitor.bg:443/bg/a/view/neno-dimov-njama-zavisheni-normi-na-metal-v-reka-dragovishtica-u-nas-153204", "text": "Нормите на метал във във водите от българския участък на река Драговищица не са завишени. Това стана ясно от думите на министърът на околната среда и водите Нено Димов. По думите му направените измервания на 15 декемри показали, че всички показатели - олово, кадмий, никел, цинк, живак и цианид- са в нормите. Правени били и две извънредни замервания на мед, желязо и манган, които също били под нормите. Екоминистърът обясни още, че въпреки това, ресорното министерството следяло и за качеството на водите на реката в Западните покрайнини. Още през октомври след като българи от Босилеград сигнализираха за предстояща екокатастрофа по поречието на река Драговищица,Нено Димов поискал от сръбските власти данни за показателите на всички вредни частици във водоема. Стана ясно още, че той е изпратил две писма - едното до сръбския си колега, а другото - до правителството на съседната ни държава, като е уведомена и групата на екоминистрите в Европейския съюз. Причината за изисканите данни е, че река Драговищица преминава през Босилеград и се влива в Струма в района на кюстендилското село Шишковци. С мярката се цели предотвратяване замърсяването на Струма. По думите на Нено Димов още от 2016г. имало проект за извличане на мед и цинк в непосредствена близост до река Драговищица, но две години по-късно страната ни все още не е получила данни от Сърбия на какъв етап е проектът и дали той води до замърсяване. Според жители в Босилеградския район водата е много мръсна. Животните отказвали да я пият, а мръсотията стигала до границата с България. „Взели сме всички възможни до този момент мерки и очакваме да имаме информация и от сръбска страна, където живеят наши сънародници“, обясни Димов, като подчерта, че тази сутрин е провел разговор с премиера Бойко Борисов относно мерките, които е предприела страната ни във връзка със замърсените води на река Драговищица.", "date": "2018.12.28", "title": "Нено Димов: Няма завишени норми на метал в река Драговищица  у нас"}
{"url": "https://www.monitor.bg:443/bg/a/view/dva-tona-kartofi-i-mandarini-za-siracite-v-novi-han-153208", "text": "По два тона картофи, мандарини и портокали бяха събраните дарения за дома за сираци \"Св. Николай\" на отец Иван в Нови хан. До това се стигна след призив на Манолова във Фейсбук, по молба на отец Иван. Сред осигурената храна от търговски вериги, производители и фирми са и 500 кг. брашно, 250 кг. ориз, макарони, олио, мляко, извара, кашкавал, консерви. С трайните продукти се очаква да бъде осигурена прехраната на 150 деца в най-студените зимни месеци. Акцията по набиране на продукти продължава и всеки, който иска и има възможност, може да се включи, като ги занесе в приюта на отец Иван в Нови хан.", "date": "2018.12.28", "title": "Два тона картофи и мандарини за сираците в Нови хан"}
{"url": "https://www.monitor.bg:443/bg/a/view/sikorsky-i-boeing-s-nov-visokoskorosten-vertolet-153205", "text": "От дълго време, Sikorsky и Boeing разработват високоскоростен, свръхманеврен, военен хеликоптер с голям обсег, като сега пуснаха първите снимки на летателния апарат, който се очаква да бъде високоефективен хеликоптер за американската армия, някъде през 2030 година. При постоянно, въртене без страничен вятър, перката на хеликоптера генерира еднакво количество подемна сила, по време на пълното завъртане около централната ос. Но когато, хеликоптера започне да се движи напред във въздуха, перките генерират допълнителна подемна сила от страната, в която се движат напред към вятъра, но и по-малко подемна сила от противоположната страна, където перките се движат назад по вятъра. Това прави хеликоптера толкова нестабилен, че е възможно да се преобърне, ако не бъде ограничена максимална скорост. Също така, това премахва нуждата от ротор на опашката, тъй като отклонението може да се управлява само с помощта на горните два ротора. SB> 1 Defiant използва тласкаща перка отзад, както и активни опашни и хоризонтални стабилизатори. При излитане, SB> 1 може да се издигне и полети бързо, без да е необходимо да се накланя напред. При по-висока скорост, задната перка осигурява допълнителна тяга, а опашните и хоризонтални стабилизатори помагат при маневриране. Когато влезе на служба, Defiant ще има екипаж от четирима души и кабина оборудвана за превоз на до 12 войници с пълно бойно снаряжение или осем носилки за медицинска евакуация. На снимките е щурмови вариант, като ще има и атакуващ вариант, който ще използва същата технология за задвижване и много други системи, но има различен композитен фюзелаж и ще е много по-тежко въоръжен.  ", "date": "2018.12.28", "title": "Sikorsky и Boeing с нов високоскоростен вертолет "}
{"url": "https://www.monitor.bg:443/bg/a/view/ryst-v-broja-na-chujdencite-posetili-bylgarija-153211", "text": "Все повече чужденци идват в България за отдих или с други цели. Това показват данни на Националния статистически институт (НСИ) за ноември 2018 г. При почиващите увеличението е с 0.6%, а при гостуванията – с 7.8 на сто. Пътуванията с цел работа пък са намалели с 1.4%. За миналия месец посещенията на чужденци в България са 575.2 хил. (3.4% ръст) като делът на гражданите на Европейския съюз е най-голям – 54.8%. След тях се нареждат посещенията на граждани от други европейски страни, където ръстът е с 7%. Най-много посетители имаме от Румъния (130.1 хил.), Гърция (94 хил.), Турция (87.6 хил.), Сърбия (49.9 хил.) и Македония (46.4 хил.). Най-голямо е увеличението при сърбите – 20.7%. От Украйна, Германия, Великобритания, Италия и Полша също имаме голям наплив на туристи. Отчетен е и ръст в броя пътуванията на българи извън чужбина. За ноември те са се увеличили с 2.1% или това са 426.3 хил. Ръстът е в сравнение със същия период през 2017 г. Най-често ходим на почивка в Турция (121.9 хил.), Гърция (73.8 хил.), Румъния (40.7 хил.), Сърбия (33.1 хил.) и Германия (21.9 хил.). След тях се нареждат Македония, Италия, Австрия, Великобритания и Испания.", "date": "2018.12.28", "title": "Ръст на чужденците, посетили България "}
{"url": "https://www.monitor.bg:443/bg/a/view/obshtinari-dariha-zavivki-na-priut-za-bezdomnici-153209", "text": "Общинските съветници от ГЕРБ в Горна Оряховица дариха 30 комплекти спално бельо и 15 завивки на новоизградения приют за бездомници в града. Дарението бе връчено от председателя на партийната структура Деница Цветанова в присъствието на кмета инж. Добромир Добрев. Приютът с капацитет 15 места, беше финансиран с по проект на ОП „Региони в растеж”. Вече има назначен директор и трима души персонал: социален работник, домакин и работник в кухнята. Предстои да бъдат назначени още парнаджия, хигиенисти и охранители. Приютът ще започне да функционира около края на януари, когато в него ще бъдат настанени и първите му обитатели. Те ще прекарват в приюта за срок до три месеца, през което време общината ще се ангажира с разрешаването на проблема за намирането на постоянно жилище за бездомниците.", "date": "2018.12.28", "title": "Общинари дариха завивки  на приют за бездомници"}
{"url": "https://www.monitor.bg:443/bg/a/view/danychnite-shte-proverjat-nad-15-000-obekti-v-zimnite-kurorti-153210", "text": "Масов данъчен контрол започва в зимните курорти в началото на годината. Стотици инспектори на НАП ще извършват скрити и явни наблюдения, инвентаризации на наличните стоки и проверки за отчитане на оборотите. Ще се следи и движението на стоки към хотели, ресторанти и други търговски обекти. Плануваните проверки до края на сезона са над 15 000, съобщават от НАП. На постоянно наблюдение са подложени също борси и тържища в близост до курортите. По време на кампанията инспекторите от „Фискален контрол“ ще използват и дистанционната връзка на всеки касов апарат със сървърите на НАП, като софтуерът ще посочва обекти, чиито обороти се различават значително от средните за съответния регион. В кампанията отново ще бъде използван и подходът на т.нар. открито наблюдение, при който в рамките на дни или седмици в обекта присъства явно проверяващ екип на НАП, като оборотите, отчетени по време на наблюдението, се сравняват с минали периоди и при значима разлика, приходната агенция може да започне ревизия. По време на зимната кампания от НАП ще изследват и имущественото състояние на физически лица собственици или управители на фирми с обекти в зимните курорти, допълват от приходната агенция. Зимната кампания на НАП е продължение на утвърдената през лятото практика по Черноморието. Обектите на нарушителите ще бъдат запечатвани за месец. „Главният ни фокус през тази зимна кампания е отчитането на приходите от продажби на стоки и услуги. Важно е да напомня, че неиздаване на касова бележка дори за малка сума освен глоба, води и до запечатване на обекта за срок до един месец. Опитът от последните 2 години показва, че броят на нарушенията намалява, т.е степента на спазване на правилата расте. Очаквам и през този сезон тенденцията не само да се запази, но и да продължи в посока доброволното спазване на задълженията от страна на икономическите оператори“, каза по повод началото на зимната кампания Спас Шишков, главен директор на „Фискален контрол“ в НАП.", "date": "2018.12.28", "title": "Данъчните ще проверят над 15 000 обекти в зимните курорти   "}
{"url": "https://www.monitor.bg:443/bg/a/view/lichni-asistenti-i-ekskurzovodi-razhojdat-turisti-s-uvrejdanija-v-rila-153212", "text": "Туристите с увреждания, които посещават Рилския манастир и другите туристически забележителности в община Рила, вече могат да избират и резервират лични асистенти-екскурзоводи, обяви заместник-кметът Лазар Чавков. Чрез успешното приключване на проект „Достъпен туризъм в Рила планина“, за първи път българска община въвежда достъпния туризъм като специализиран туристически продукт и като възможност за създаване на допълнителна заетост в туризма. „Основната ни цел беше да се създаде и популяризира услугата, като се обучат 30 икономически неактивни и безработни лица. Те вече могат да започнат работа като лични асистенти и екскурзоводи, а така хората в неравностойно положение и хората с увреждания ще имат по-добри възможности за посещение и разглеждане на забележителностите в общината – Рилския манастир, Кирилова поляна и близките Стобски пирамиди“, обявиха от кметската администрация в курортната община.", "date": "2018.12.28", "title": "Лични асистенти и екскурзоводи разхождат туристи с увреждания в Рила"}
{"url": "https://www.monitor.bg:443/bg/a/view/djoni-dep-ne-syjaljava-za-karibski-pirati-153206", "text": "Близо два месеца, след като сценаристът Стюарт Бийти хвърли бомбата, че следващите „Карибски пирати“ ще са без култовия капитан Джак Спароу, говорител на Джони Деп потвърди, че актьорът няма да се завърне на големия екран с бутилка ром. обясни представител на холивудската звезда пред HollywoodLife. От „Дисни“ също коментираха казуса. Официално те не потвърдиха, че скандалният имидж на Деп от последните години стои в основата на решението им той да не се завърне в „Карибски пирати“. Вместо това посочиха, че творческият екип зад франчайза иска да продължи да работи с нови, по-млади персонажи, които да внесат повече свежест. Сред обсъжданите опции е следващото заглавие от поредицата да е дори предистория на „Проклятието на Черната перла“ - филмът, който даде старт на „Карибски пирати“.", "date": "2018.12.28", "title": "Джони Деп не съжалява за „Карибски пирати“"}
{"url": "https://www.monitor.bg:443/bg/a/view/udyljiha-s-2-dni-vakancijata-na-uchenicite-v-plovdiv-153194", "text": "Ваканцията на учениците в община Пловдив се удължава с 2 дни. Хлапетата трябва да са в класните стаи не на 3 януари, а чак на 7 януари – в понеделник. Удължаването на зимната ученическа ваканция във всички училища на територията на общината е със заповед на кмета Иван Тотев. Причината е подготовката за откриващото събитие на домакинството на Пловдив като Европейска столица на културата, което ще се проведе на 12.01.2019 г. Откриващата церемония ще се проведе от южната страна на тунела на бул. „Цар Борис III Обединител”, който бе затворен за движение от 27 декември. В момента по възловия пловдивски булевард са в ход строително-монтажните дейности по изграждане на сцената. Очакват се над 30 тира, които да доставят елементите на сцената и цялата техника, необходима за обезпечаване на мероприятието. В тази връзка  е създадена и временна организация на движението в Пловдив. Булевардът ще остане затворен до 17 януари догодина.  ", "date": "2018.12.28", "title": "Удължиха с 2 дни ваканцията на учениците в Пловдив"}
{"url": "https://www.monitor.bg:443/bg/a/view/snejna-burja-blokira-letishta-v-sa-sht-153195", "text": "Хиляди полети бяха отложени вчера в САЩ заради зимна буря, а стотици бяха отменени, предаде Ройтерс. Причина за нарушенията във въздушния транспорт стана започнала още в сряда вечерта зимна буря. Над 1000 полета бяха отменени, докато броят на отложените полети достигна 4200. Близо 400 полета от и към международното летище Далас-Форт Уърт бяха отменени, а стотици бяха отложени. В резултат на бурята пътник и стюардеса пострадаха леко при турбуленция над същото летище на борда на пътнически самолет, идващ от Мексико. Впоследствие самолетът беше отклонен за Остин, където кацна безаварийно, и там на пострадалите беше оказана медицинска помощ в местна болница, след което бяха изписани. Метеоролозите съобщават, че бурята е донесла силни дъждове и гръмотевични бури и има риск от наводнения в югоизточната част на САЩ, включително в Тексас, Луизиана, Мисисипи и Алабама. Издадено е и предупреждение за риск от възможна поява на торнада в Централна и Югозападна Луизиана и в Югоизточен Тексас. Губернаторът на Канзас обяви извънредно положение.", "date": "2018.12.28", "title": "Снежна буря блокира летища в САЩ"}
{"url": "https://www.monitor.bg:443/bg/a/view/robyrt-dauni-djuniyr-svalja-kostuma-na-jeleznija-chovek-153202", "text": "Холивудската звезда Робърт Дауни Джуниър шокира феновете на комиксовите филми на Marvel, след като стана ясно, че ще се раздели с костюма на Железния човек завинаги. Десет години след премиерата на дебютния филм от поредицата за супергероя, екранният Тони Старк е готов да се раздели с фантастичния франчайз. Официален край на партньорството му с компанията ще сложат последните „Отмъстители“, които ще преминат със заглавието Endgame (Край на играта). Лентата ще се завърти на голям екран на 26 април 2019 г. и ще послужи като продължение на „Война без край“. Подробности около сюжета, разбира се, засега се пазят в тайна. Фенове обаче предполагат, че краят на съвместния професионален път на Дауни Джуниър и Marvel ще бъде белязан от смъртта на Тони Старк в космоса. Повод за теорията станаха кадри към трейлъра на Endgame, които показват как технологичният магнат предупреждава, че скоро ще остане без кислород.", "date": "2018.12.28", "title": "Робърт Дауни Джуниър сваля костюма на Железния човек"}
{"url": "https://www.monitor.bg:443/bg/a/view/germanija-tyrsi-evrovojnici-da-popylni-armijata-si-153197", "text": "Седем години след като Германия отмени задължителната военна служба, началникът на отбраната Eберхард Зорн заяви, че наемането на граждани на ЕС е „опция” за попълване на недостига на военнослужещи. Генералният инспектор на армията каза, че военните трябва да „гледат във всички посоки заради липсата на квалифициран персонал” в „специализирани области”. Министърът на отбраната на Германия Урсула фон дер Лайен заяви, че министерството на финансите се е съгласило до 2020 г. да увеличи военните разходи с 10 милиарда евро, които ще бъдат похарчени за нови оръжия и увеличаване на числения състав на армията, която в момента е с численост от 176 509 души и бюджет от 34,4 млрд. евро. Министърът на отбраната на Германия Урсула фон дер Лайен заяви, че министерството на финансите се е съгласило до 2020 г. да увеличи военните разходи с 10 милиарда евро, които ще бъдат похарчени за нови оръжия и увеличаване на числения състав на армията, която в момента е с численост от 176 509 души и бюджет от 34,4 млрд. евро. В продължение на години германската армия беше оставена без достатъчно инвестиции. Но сега тя е във фокуса на политиците, след действията и коментарите на президента на САЩ Доналд Тръмп, който критикува Германия, че не изпълнява задължението си да отделя 2% от брутния вътрешен продукт за отбрана. Планирано е германската армия да увеличи броя на военнослужещите с 21 000 до 2025 г. Разходите за отбрана пък трябва да нараснат до 1,5% от БВП през 2024 г. Министърът на отбраната Урсула фон дер Лейен заяви в интервю в четвъртък, че броят на военнослужещите вече е увеличен с 6 500 души през последните две години, до 182 000. Еберхард Зорн пък коментира пред „Функе”, че „разбира се, Бундесверът се нуждае от персонал”, а армията трябва да „настоява за подходящо ново поколение”, въпреки че гражданите на ЕС в униформа са „опция”, която може да бъде разглеждана само в „специализирани области”. Германското правителство вече се е консултирало с партньори от ЕС и повечето са реагирали предпазливо към идеята, особено в Източна Европа. Според закони, приети след края на Втората световна война, германските военни трябва да са немци. Но комисарят за въоръжените сили в Бундестага, Ханс-Петер Бартелс, посочва, че набирането на граждани от ЕС вече е „нормално”, тъй като много войници имат двойно гражданство или имигрантски произход. По данни, изнесени от медийната група „Функе”, 900 чужди граждани вече са наети на военни и цивилни длъжности в Бундесвера. Германия се стреми да има готовност на 70% от бойния си капацитет по всяко време. Но в момента е далеч от тази цел. Само около една трета от 97 новопроизведени танкове, изтребители и хеликоптери са изцяло оборудвани и готови за действие, посочи „Цайт” през октомври. Доклад от февруари разкри, че в края на миналата година германската армия не е имала на разположение нито една подводница. Същото е било положението и с големите транспортни самолети. А от действащите изтребители, танкове, хеликоптери и кораби повечето са били в „драматично лошо” състояние. „Дойче Веле” пък изнесе данни за недостиг на 21 000 офицери. Положението и в други големи армии в Европа не е по-добро. Миналия месец Великобритания обяви, че повече чужденци ще могат да се присъединят към въоръжените сили, без да са живели в страната, заради недостиг на 8 200 войници, моряци и персонал във ВВС.", "date": "2018.12.28", "title": "Германия търси евровойници да попълни армията си"}
{"url": "https://www.monitor.bg:443/bg/a/view/sinio-nebe-nad-nu-jork-153192", "text": "Полицията в Ню Йорк разследва експлозия в електроцентрала на компанията \"Consolidated Edison\" в квартала \"Куинс“, съобщиха властите в Туитър. Няколко пожара избухнаха, след като \"някои от трансформаторите се изключили“, заяви говорителят на електроцентралата Боб МакГи. Инцидентът е под контрол и не се съобщава за ранени или щети, допълват от полицията. Експлозията освети небето в Ню Йорк в нюанси на синьото, които могат да се забележат и от по-далечни квартали на града. Взривът разтърсил сградите и прозорците, което накарало хората да избягат на улицата. Потребители в социалните мрежи разпространяваха видеа и снимки на озареното в синя светлина небе, като някои от тях написаха \"това извънземни ли са\", а други \"някой да се обади на \"Ловци на духове\". Градският транспорт не е прекъснал работа, но влаковете се движат със закъснение, заяви кметът на града Бил де Блазио. Заради експлозията летището в \"Куинс\" е било временно затворено.", "date": "2018.12.28", "title": "Синьо небе над Ню Йорк "}
{"url": "https://www.monitor.bg:443/bg/a/view/skandalen-bodigard-na-makron-zloupotrebil-sys-slujebno-polojenie-153196", "text": "Нов скандал избухна около Александър Бенала, бившия телохранител на френския президент Еманюел Макрон. Това стана след медийни публикации, че той е използвал дипломатически паспорт при делови посещения в Африка, предаде ДПА. Вчера френското министерство на външните работи заяви, че проучва какви правни стъпки да предприеме, ако се докаже, че Бенала е продължил да използва дипломатическите си паспорти, след като през септември беше заявил пред френските сенатори, че ги е оставил в Елисейския дворец. По-рано тази седмица се появиха и други въпроси около неговата личност, след като се разбра, че в началото на месеца е пътувал до Чад и както се твърди, се бил срещнал с чадския президент Идрис Деби, седмици преди визитата на Макрон. В сряда Елисейският дворец отрече Бенала да продължава да е свързан по какъвто и да било начин с президентството. \"Каквото и да прави господин Бенала, той не е нито официален, нито неофициален пратеник на президента. Ако сам се представя за такъв, греши\", заяви кабинетът на президента, цитиран от Франс прес. Бенала заяви, че е бил на бизнес посещение и че е \"шокиран и скандализиран\" от медийните публикации. През юли той беше уволнен от президента, след като се появи видеозапис, на който носи полицейски шлем и както изглежда, напада човек по време на протест на 1 май.", "date": "2018.12.28", "title": "Скандален бодигард на Макрон злоупотребил със служебно положение"}
{"url": "https://www.monitor.bg:443/bg/a/view/mejduzvezdni-vojni-9-skacha-vyv-vremeto-s-godina-153198", "text": "Последният филм от актуалната трилогия на „Междузвездни войни“ ще поеме сценарната щафета от „Последният джедай“ с хронологичен скок. Събитията, които все още неназованата лента ще проследи на голям екран от декември догодина, ще се развиват година след ожесточения сблъсък между Кайло Рен (Адам Драйвър) и Люк Скайуокър (Марк Хамил). Това е първият по-сериозен спойлер за продукцията, чиято клапа щракна в разгара на лятото в Лондон. За него намекна актьорът Джон Бойега, който също се разписва с участие в една от главните роли в настоящата трилогия. Повод за това стана негово интервю пред сп. Empire, където времевата дистанция между осмия и деветия филм от галактическата поредица е съобщена като факт. Авторите обаче не поставят думите като цитат от самия Бойега. Ето защо заклетите фенове на сагата светкавично потърсиха отговор от първоизточника в Туитър. Актьорът съобщи, че не си спомня дори кога е давал това интервю. Фактът, че не отрече, киноманите разгадаха като неофициално потвърждение на слуховете. Междувременно от „Дисни“ са готови със замисляния от над две години тематичен парк, посветен на „Междузвездни войни“. Той ще отвори врати в „Дисниленд“ в Калифорния през лятото, като любителите на космическите приключения ще могат да се впуснат в ред забавления. Един от атракционите включва и кървава битка с Кайло Рен, който в „Силата се пробужда“ уби собствения си баща – Хан Соло. Няколко месеца по-късно подобен тематичен парк ще бъде открит и във Флорида.", "date": "2018.12.28", "title": "„Междузвездни войни 9“ скача във времето с година"}
{"url": "https://www.monitor.bg:443/bg/a/view/kris-braun-se-izpravja-pred-syda-zaradi-nelegalno-otglejdane-na-majmuna-153199", "text": "Певецът Крис Браун ще се яви пред съда в Лос Анджелис на 7 февруари, след като му бе повдигнато обвинение за дребно престъпление, свързано с незаконно отглеждане на маймуна от породата капуцин. Изпълнителят на Tempo сам се похвали с нестандартния си домашен любимец още в началото на годината. В Инстаграм, където има над 44 милиона последователи, той сподели снимка на 3-годишната си дъщеричка, сгушила се в животинката, кръстена Фиджи. По-късно маймуната бе взета от дома на Браун от представители на калифорнийската агенция за диви животни. Това не е първият сблъсък на певеца с органите на реда. Съдебното му досие датира още от 2009 г., когато се призна за виновен във връзка с обвиненията за физически тормоз на тогавашната му приятелка – Риана. Пробацията му изтече през 2015 г.", "date": "2018.12.28", "title": "Крис Браун се изправя пред съда заради нелегално отглеждане на маймуна"}
{"url": "https://www.monitor.bg:443/bg/a/view/zapaliha-kolite-na-dyrvosekach-ot-buzovgrad-153200", "text": "Два автомобила, товарен ГАЗ 53 и стар ВАЗ 2121 , паркирани в двора на бивша ракиджийница са били подпалени и опожарени, сигналът е бил подаден от жител на казанлъшкото село Средногорово малко след полунощ на 28 декември. Огънят е бил потушен от екип на РС ПАБ-Казанлък , пламъците са опустошили двете коли, които са собственост на жителя на близкото село Бузовград,  Димо Славов. 40-годишният мъж се занимава с дърводобив, няма криминални прояви, името му излиза сред длъжниците на общинската хазна с неразплатен данък върху превозните средства.Образувано е досъдебно производство за палеж, при повторния оглед са намерени стопени пластмасови бутилки в съседство, в които най-вероятно е имало леснозапалима течност. По същото време е бил получен сигнал за горяща къща в старозагорското село Змейово, където живеел 66-годишен местен жител. При пристигането на огнеборците рухнал покривът, който затиснал и убил на място самотникът Митко Митев.Няколко часа по-рано мъжът се обадил на кмета Стоян Трифонов, за да го поздрави с именния му ден, нищо в гласа му не предполагало, че е решил да се самоубива.", "date": "2018.12.28", "title": "Запалиха колите на дървосекач от Бузовград"}
{"url": "https://www.monitor.bg:443/bg/a/view/spipaha-slivenski-himik-dokato-gotvi-metaamfeti-153201", "text": "30-годишен жител на Сливен е задържан в хода на специализирана акция за борба с наркоразпространението. Криминално проявеният и съден за кражба Антон Янев е бил закопчан с белезници в  квартирата му, намираща се в квартал „Клуцохор“. При обиска в кухнята на жилището са намерени и иззети прекурсори, необходими за производството на синтетични наркотични вещества, съдове, колби, шишета с различни течности, електронна везна, вещества и други предмети, имащи отношение към престъпната дейност.Янев доброволно предал 5 пликчета с кристалообразно вещество, което при полевия тест е реагирало на метамфетамин. От началото на годината на територията на ОД на МВР-Сливен са задържани 22 души в момент на изготвяне на синтетична дрога и за отглеждане на марихуана. Междувременно един от най-известните в региона „готвачи“ на метаамфетамини, новозагорецът Венцислав Н.сключи споразумение с наблюдаващия досъдебното дело прокурор и ще изтърпи 2-годишна ефективна присъда. 25 –годишният , вече осъждан за същото престъпление бе  спипан на 26 септември със 100 г марихуана и 6 г метаамфети, а от дома му бяха иззети още пико, амфетамини и електронна везна.", "date": "2018.12.28", "title": "Спипаха сливенски „химик докато „готви“ метаамфети"}
{"url": "https://www.monitor.bg:443/bg/a/view/hvanaha-drogiran-shofior-da-vozi-deca-153185", "text": "Полицейски патрул хвана дрогиран шофьор, който превозва ученици на екскурзия в Банско. Инцидентът се е случил вчера по обед на разклона за Кочериново.. Пътни полицаи спипаха дрогиран шофьор на автобус, който превозвал около 17 човека за екскурзия до Банско. Проверката на 36-годишния водач е извършена на ГП Е 79, в близост до разклона за Кочериново. „В късния следобяд вчера е спрян за проверка водач на автобус „Мерцедес“ със софийска регистрация. На 36-годишния шофьор е направен тест с техническо средство, който е отчел употреба на опиати. Веднага мъжът е свален от автобуса“, коментира говорителят на ОДМВР – Кюстендил, Катя Табачка. По нейни думи водачът категорично е отказал да му бъде взета кръв за анализ. В четвъртък общо 15 деца с двама преподаватели от столично училище е трябвало да пристигнат в Банско. Заради гафа от страна на водача обаче на тях им се наложила да чакат още 2 часа, докато фирмата, собственик на автобуса, не изпрати друг шофьор, който да изпълни определения маршрут. „Наистина много неприятен случай. Добре, че не се е стигнало и до някоя катастрофа. Децата бяха много разочаровани, защото им се наложи да чакат не малко време до пристигането на другия водач“, коментираха катаджии. По случая е започнато досъдебно производство в полицейското управление в Рила, уведомен е дежурен прокурор от РП Дупница.  ", "date": "2018.12.28", "title": "Хванаха дрогиран шофьор да вози деца"}
{"url": "https://www.monitor.bg:443/bg/a/view/sybraha-pari-za-spasjavane-na-pametnika-na-benkovski-v-koprivshtica-153186", "text": "Близо 70 хил.лв. бяха събрани само за три месеца за възстановяване на паметника на Георги Бенковски в Копривщица., съобщи бТВ. Дарителската кампания започна, след като стана ясно, че монументът се руши и е опасен дори за хората, които го посещават. Скулптурата на Бенковски е издигната над Копривщица по случай 100 години от обявяването на Априлското въстание. Заради обилните валежи през пролетта на 1976 г., строителите не успяват да осъществят първоначалния замисъл – отделните части да бъдат свързани със скоби, налети с олово. Вместо разтопен метал – наливат смола. Затова 40 години по-късно – паметникът е опасен. В началото на октомври кметът на Копривщица Генчо Герданив съобщи, че сумата, с която разполага общината не е достатъчна. Тя вече събрана с помощта на много родолюбиви българи. Още в началото на 2019 г. ще започне работата по спасяването на паметника.", "date": "2018.12.28", "title": "Събраха пари за паметника на Бенковски в Копривщица"}
{"url": "https://www.monitor.bg:443/bg/a/view/tekna-betonova-pjana-ot-stroeja-na-metroto-153191", "text": "Бетонова пяна от строежа на метрото текна под налягане под асфалта на булевард \"Евлоги и Христо Георгиеви\", съобщи NOVA. По непотвърдена информация това е пяната, която инжектира къртицата, прокопаваща тунела за третата линия на подземната железница. На място снощи са пристигнали представители на общината и Гражданска защита. Булевардът е бил затворен за автомобили до отстраняване на аварията. В началото на декември миналата година подобна авария имаше в подлеза на булевардите \"България\" и \"Иван Гешов\". Тогава от Столична община успокоиха, че строителната смес не е опасна за здравето на хората.", "date": "2018.12.28", "title": "Текна бетонова пяна от строежа на метрото"}
{"url": "https://www.monitor.bg:443/bg/a/view/fandykova-predstavja-novi-avtobusi-na-priroden-gaz-153156", "text": "Кметът на София Йорданка Фандъкова ще представи днес новите 30 автобуси на природен газ. Возилата ще се движат по линия 111. През следващата година от общината предвиждат автопарка на градския транспорт да бъде обновен на 90%. Автобусите ще бъдат с екологичен стандарт - Евро 6. Средната им възраст ще бъде 6 г., като преди десетилетия возилата са били 20 годишни.", "date": "2018.12.28", "title": "Фандъкова представя нови автобуси на природен газ"}
{"url": "https://www.monitor.bg:443/bg/a/view/mladojenci-ot-ekzotichni-destinacii-skluchvat-brak-v-dvoreca-v-balchik-153189", "text": "Сватбите в Двореца в Балчик продължават да са хит сред младоженци от цял свят, съобщи директорът на културната институция Жени Михайлова. През тази година в лятната резиденция на бившата румънска кралица Мария брак са сключили 82 двойки, което е 11% ръст спрямо миналата година. Младоженците основно са от Европа, но има и от Северна Америка, дори от далечния и екзотичен остров Фиджи. На 26 май жител на  Фиджи – Дейвид Самуел Хаули Онисимо, се ожени за Благея Ангелова от София. Семейството на Дейвид било облечено с традиционни островитянски дрехи. Треньорката на националния отбор по художествена гимнастика на Канада Здравка Чонкова омъжи дъщеря си в Двореца. Един от немските младоженци пък избрал да живее в България. Изцяло чуждестранни бракове са 5. В Двореца са се оженили две двойки от Англия, две двойки от Румъния и една от  Латвия. Смесени бракове са 24, като преобладават младоженците от Англия и Германия, следвани от Канада, Холандия и Швейцария. 53 са изцяло българските сватби. Двойките са от Балчик, Добрич, Варна, София, Силистра, Стара Загора, Благоевград, Габрово, Пловдив, Казанлък, Русе, Ботевград. Сватбения сезон в Двореца тази година започна от 1 април и приключи на 8 декември с брак между двойка от Добрич. Това е най-дълго продължилият сватбен сезон в историята на специалните събития в Двореца, подчерта Жени Михайлова. За следващата 2019 г. вече има 22 потвърдени сватби в Двореца. Тържествата се провеждат обикновено в старата римска баня.  ", "date": "2018.12.28", "title": "Младоженци от екзотични дестинации сключват брак в „Двореца” в Балчик"}
{"url": "https://www.monitor.bg:443/bg/a/view/kevr-reshava-dnes-s-kolko-shte-poskypnat-vodata-i-gazyt-153184", "text": "Комисията за енергийно и водно регулиране ще реши окончателно днес с колко да поскъпнат водата и природния газ от Нова година. Разчетите сочат, че цените на ВиК услугите трябва да се повишат с до 10 на сто, а скокът на синьото гориво да е с 3,5%. С изключение на Кърджали, където ще има малко поевтиняване, от 1 януари 26 ВиК дружества ще продават водата по по-високи цени. Най-голям скок е предвиден в Бургас и в София - с 10 на сто. Най-скъпа обаче ще е водата в Шумен, където от нова година за кубик ще се плащат 3 лева и 40 стотинки. Над 3 лева ще струва водата и в Добрич, Силистра, Варна и Враца. Във Враца и Монтана няма да бъде постановена реалната цена, а за пръв път поскъпването ще бъде ограничено до прага на социалната поносимост за двата града. За Видин скокът може да стигне до 22 процента, но това ще стане само ако бъде въведена новата услуга „пречистване на вода“. В противен случай увеличението ще от 6 на сто. Газът най-вероятно ще поскъпне с 3,5%. Това няма да доведе до промяна в цените на парното, топлата вода и тока, категорични са от КЕВР.", "date": "2018.12.28", "title": "КЕВР решава днес с колко ще поскъпнат водата и газът"}
{"url": "https://www.monitor.bg:443/bg/a/view/teryns-hauyrd-se-sgodi-za-bivshata-si-sypruga-153163", "text": "Американският актьор Терънс Хауърд се сгоди за бившата си съпруга Мира Пак, само три години след като двамата подписаха документите за развод. Звездата от сериала „Империя“ лично оповести новината за годежа. Той публикува в социалните мрежи няколко снимки, сред които на годежния пръстен, както и видео на прочувствената реч, която е произнесъл на вечерно парти. В словото си Хауърд казва, че са му били необходими 45 години, за да открие своята любима, и че сега, когато наближава 50-те, желанието му е да прекара остатъка от вечността с нея. Терънс и Мира сключват брак за първи път през 2013-а и се развеждат през 2015 г., преди отново да се помирят. Двойката има две деца. Пак е третата съпруга на актьора. Хауърд е бил женен два пъти за първата си съпруга Лори Маккомас - от 1994 до 2003 г. и от 2005 до 2007 г. Бракът с втората му съпруга Мишел Гент продължава от 2010 до 2013 г.", "date": "2018.12.28", "title": "Терънс Хауърд се сгоди за бившата си съпруга  "}
{"url": "https://www.monitor.bg:443/bg/a/view/pregovarjat-za-vinetkite-po-severnata-tangenta-v-sofija-153187", "text": "АПИ и Столичната община преговарят дали ще са необходими винетки за преминаването по Северната тангента от следващата година. По план от 2019 трасето, което свързва транзитния трафик от автомагистралите „Хемус“, „Тракия“, „Струма“ и Калотина ще бъде платено. Пътят обаче е основен и за шофьорите в самата столица. Така има опасност всички, които в момента използват тангентата, за да стигнат от единия край на София до другия да минават през сърцето на града. Затова целта е да се намери работещо и ефективно решение, което не ощетява шофьорите на леки автомобили, ползващи тангентата за бърза връзка между северозападните и югоизточните квартали на София. Жители на Нови Искър са против заплащането за преминаване по Северната тангента в София.", "date": "2018.12.28", "title": "Преговарят за винетките по Северната тангента в София"}
{"url": "https://www.monitor.bg:443/bg/a/view/10-procenta-ryst-na-prihodite-otchitat-v-dvoreca-v-balchik-153190", "text": "Ръст на приходите от 10 на спрямо миналата година сто отчитат в „Двореца” в Балчик. Най-голям е делът на средствата от продажба на билети, съобщи на пресконференция директорът Жени Михайлова. 260 хиляди души са посетили ДКИ-КЦ „Двореца“ в Балчик за първите 9 месеца на тази година. За миналата 2017-а посетителите за цялата година са били 261 000. Отново най-много са румънците – 115 900, срещу 96 870 за 2017-а. Следват българските туристи – 57 500, руските – 36 600, полските – 21 900, германци – 10 000, французи – 6 500 и англичани 2 200. Полските туристи бележат ръст от близо 30 на сто, както и туристите от Испания. Миналата година броят им е бил 304, а сега е 1 025. Спад се забелязва при руските гости, тъй като през 2017-а „Двореца” е бил посетен от 42 870 туристи от Русия.   През годината са били реализирани 27 изложби и 15 концерта. През 2018 г. Държавен културен институт “Културен център “Двореца” – Балчик беше удостоен с почетна грамота за приноса си в промотирането на България като успешна туристическа дестинация. Престижното признание беше връчено от Илия Николаев -председател на Стопанска камара, гр. Варна. „Двореца” може да се похвали и със следните награди: Приз за БГ туристически обект за 2017 г., присъден от Offline media gruop; Приз за развитие и опазване на културното наследство. През 2017 г. в изпълнение на европейския проект  \"Трансгранична икономика в Румъния и България, опазваща природното и културно наследство\"  Културен център \"Двореца\" бе награден с приз за развитие на тези дейности. Другата награда е за „Развитие на културния туризъм“. В рамките на 34-то издание на международното туристическо изложение „Ваканция и СПА Експо“ през 2017г., проведено в Интер Експо център – София, министърът на туризма Стела Балтова връчи на Двореца награда за „Развитие на културния туризъм“. Следващата година в Двореца ще се играят два интересни мюзикъла „Чикаго” и „Моята прекрасна лейди”, на Варненската опера. Планирани са и 8 пленера, както и 6 фестивала. „Обхванати са всички сфери на изкуствата. През следващата година ще продължим тематичните седмици, като към чешката и италианската ще добавим и испанска. В програмата ни влизат реставрация на архитектурните елементи – кръстове, питоси, каменни плочи и др. Цените за входа на Двореца ще бъдат запазени – 6 лева за възрастен, 2 лева за деца и пакетна цена от 12 лева за семейства“, заяви Жени Михайлова. Тя и нейният екип са увеличили приходите със 100% откакто през 2014 година са поели управлението на най-голямата туристическа забележителност в Белия град.  ", "date": "2018.12.28", "title": "10 процента ръст на приходите отчитат в Двореца в Балчик"}
{"url": "https://www.monitor.bg:443/bg/a/view/prof-nikola-aleksandrov-cherpeneto-po-praznici-se-prevyrna-v-systezanie-153165", "text": "-300 мл. ракия или водка може да доведе до парализа на центъра на дишането, казва в интервю пред \"Монитор\" токсикологът. - Общоприета норма в България е по празниците да се употребява повече алкохол, отколкото в останалите дни. И тъй като хората тогава пазаруват по-големи количества, някои се стараят да вземат по-евтини напитки. Недобросъвестните производители познават тази тенденция при българския потребител и по празници се стараят да продадат стоката си. Първата опасност е човек да си купи алкохол, който съдържа метилов спирт. Той води до тежки отравяния. - В много малки, дори в 15-25 милилитра. Те могат да бъдат смъртоносни. Метиловият спирт е опасен и под тези количества, тъй като дори да не доведе до латентен изход, причинява ослепяване. Затова хората, пазарувайки по празниците, да взимат това, за което са сигурни, че е качествено. То трябва да става от магазини, а бутилките да са запечатани по съответния начин. Не бива да си позволяват да купуват алкохол от съмнителни места – пазари, от улицата или от частни лица, които не познават.  Метиловият алкохол е коварен и с това, че по вкус и цвят не може да се отличи от обикновения етилов спирт. Той не може да бъде установен по никакъв начин. Опасността по празниците идва и от неправилното съхраняване на бутилки и други съдове с ракия и вино в мазетата. Те трябва да бъдат надписани, защото сходните бутилки и туби могат да доведат до големи проблеми. Например някой може да вземе по невнимание антифриз, препарати за миене на прозорци и други, които обикновено се съхраняват в мазето в близост до напитките. Освен това когато се слиза в мазето за вино или ракия, да е на трезва глава. В последните години поглъщането на огромни количества алкохол, особено по празниците, добива вид на спортно състезание, в което всеки се опитва да подобри собствения си рекорд. Не бива да се забравя, че алкохолът има наркотичен ефект. 300 мл. ракия, водка, коняк или друга спиртна напитка може да доведе до парализа на центъра на дишането, особено при младежи на 15-16-годишна възраст. Възможно е да се случи и при по-възрастни хора, като изходът е дори с фатални последици. Количества над 500 мл. обикновено са смъртоносни, ако се приемат за твърде кратко време. Опасността от пиенето на алкохол идва и от това, че когато човек пийне повече и легне да спи, може да се изкара съдържимото, да се поеме обратно повърнатото и да се задуши. Това е доста често срещано явление при приемането на обилно количество храна и препиване. Следват частични парализи, повръщане, отхрачване и се стига дотам, че по време на сън може да се получи смъртоносно задавяне. - Универсално безопасно количество алкохол няма, тъй като всеки човек има различна поносимост към него. Тя се определя от алкохолдехидрогеназа – ензимът в черния дроб, който го разгражда. При някои 20-30 мл или 50 мл довежда до тежко пиянство, тъй като те не могат да го разградят. В организма се получават токсични съединения. Обикновено всеки човек си знае мярката. Някои могат да поемат по-големи количества от посочените без това да се отрази по някакъв начин на състоянието им. Това, което се говори, че имало универсална доза, не е вярно. Тя се определя индивидуално от съответния ензим в черния дроб. Затова и тя е различна. - Науката казва различни неща в зависимост от това от коя националност са учените. Всяка страна, всеки район и народ имат свои традиции в пиенето на алкохол. Оттам се получават различията в разбирането. Някои държави приемат, че е в нормата и по-голямото приемане на количество алкохол. Ако се съобразяваме с вижданията на някои учени, ще се окаже, че българският, полският, руският и украинският народ са алкохолици. Въпросът е в индивидуализма на националните традиции. Световна тенденция в последните години е за сметка на концентрирания алкохол да се пият повече напитки с по-ниско алкохолно съдържание, например, бира с нисък процент на алкохол. Консумацията на твърд алкохол е била на мода в началото на ХХ век. През ХVІІІ и ХІХ век хората са пиели предимно вино. От него трябва да се изпият 4-5 литра, за да се получи силно алкохолно опиянение. Това е невъзможно, тъй като човек не може да поеме такова голямо количество течност. Ще започне повръщане, чрез което организмът сам се предпазва. Приема се, че алкохолизъм от вино не може да има. Той е свързан с пиенето на концентрати. - И тук универсална рецепта няма. Всеки народ е намерил своя лек на махмурлука. Въпросът пак опира в национални особености и традиции. Кафето има добър ефект, тъй като кофеинът стимулира главния мозък. У нас повсеместно се смята, че зелевият сок и киселото мляко имат добър ефект в такива случаи. - В тях се съдържат бактерии, които подпомагат разграждането на останалия в организма алкохол, който причинява присъщото за махмурлука главоболие. Препоръчва се след препиване организмът да се остави да си почине няколко дни, да не се претоварва. Храненето трябва да е с по-леки храни. - Най-напред да не консумира алкохол на гладно. Той се усвоява още в стомаха и бързо постъпва в кръвообращението. Това води до бързо опиянение. Тук българската традиция е много добра – пийване бавно с храненето в продължително време. Някои народи, като руснаци и англичани, търсят наркотичния ефект на алкохола, т.е. бързо пиене на голямо количество за кратко време. За разлика от тях ние, българите, сме по-разумни. Важното е да се помни, че около 50 мл концентрат се разграждат средно за 3-4 часа. Основното правило е да се пие с мярката, която всеки знае за себе си. Проф. Никола Александров е доктор на медицинските науки, токсиколог и алерголог. Генерал-майор от запаса е, бивш дългогодишен ръководител на Катедрата по токсикология и алергология във Военномедицинска академия. Изобретател е на един от първите пробиотици и космически храни  ", "date": "2018.12.28", "title": "Проф. Никола Александров: Черпенето по празници се превърна в състезание"}
{"url": "https://www.monitor.bg:443/bg/a/view/zaporyt-na-prokopiev-potvyrden-ot-4-sydebni-systava-153169", "text": "4 съдебни състава на Бургаския окръжен и Бургаския апелативен съд са потвърдили запора на олигарха Иво Прокопиев. Имане за 200 млн. лв. на разградския бос бе блокирано по искане на Комисия „Антимафия“ (КПКОНПИ) заради недоказан произход, за които се твърди, че е от незаконна дейност. Проверка на „Монитор“ показва, че от края на миналата година досега Прокопиев и неговите адвокати са се опитали 3 пъти да оспорят наложения запор, но безуспешно. Интересна подробност е и това, че само в първата си жалба олигархът прави плах опит да обясни, че парите му не са с незаконен произход. Тъй като това твърдение (за разлика от стотиците документи, приложени от КПКОНПИ – б.а.), съдът го отхвърля като недоказано. Оттам нататък Прокопиев и скъпоплатените му юристи през цялото време се опитват да финтират запора, като изтъкват технически причини, които според тях обезсилвали искането за обезпечаване на иска на КПКОНПИ. Сред арсенала от юридически хватки, които разградският бос използва, присъства и любимото на задкулисните играчи искане за тълкуване на решението на съда. Буквално преди месец, благодарение на точно такова искане, шефът на Върховния касационен съд Лозан Панов се пробва да обслужи интересите на олигарсите със запори. Сред тях освен Прокопиев се нарежда и укриващият се от българското правосъдие зад граница подсъдим банкер Цветан Василев. С превратното тълкуване на вече отменения закон за конфискация на престъпно имане Панов и част от съдиите във ВКС се опитаха да осигурят бъдеща индулгенция за замразените авоари на олигарсите. Опитът му да пренапише закона обаче беше отрязан от парламента, който се наложи да приеме спешни законови поправки, с които да пресече всякакви Останалата част от доводите на Прокопиев пък се крепят на старото му твърдение, че дори и приватизацията на „Каолин“ да е незаконна, давността за констатиране на това била изтекла. Именно предприятието за варовик според КПКОНПИ е основен източник на нелегалните финанси на разградския бос. Според комисията освен че Прокопиев и брат му са приватизирали дружеството, без да изпълнят законовите изисквания за това, по-късно те буквално са доили фирмата на гърба на държавата. Според доказателствата дружеството години наред е декларирало по-малък добив от реалния. По този начин „Каолин“ е плащал в пъти по-ниски данъци и концесионни такси от реално дължимите. Заради тези финансови машинации Прокопиев се сдоби и със второ обвинение тази година. То е за пране на пари, свързано именно с Иначе Комисията „Антимафия“ започна проверка срещу Прокопиев още в началото на 2017 г. заради обвинението му по делото ЕВН, припомниха юристи. По него той вече е подсъдим заедно с бившите министри на енергетиката Трайчо Трайков и на финансите – Симеон Дянков. При ревизията на дружествата от групата “Алфа финанс холдинг” КОНПИ установила редица нарушения при приватизационната процедура на предприятието “Каолин”. Запорът е бил наложен, след като комисията е установила несъотвествие с около 200 млн. лв. между доходите и имуществото на Прокопиев. На пресконференция пред медиите тогава от Комисия :Антимафия“ оповестиха, че КПКОНПИ има претенции към 30% от имот в Созопол, в който освен къща има и 2 басейна. Това е и най-скъпият имот на олигарха, който е поставен под запор.", "date": "2018.12.28", "title": "Запорът на Прокопиев потвърден от 4 съдебни състава"}
{"url": "https://www.monitor.bg:443/bg/a/view/nova-banknota-ot-100-leva-vliza-v-obryshtenie-153188", "text": "Новата банкнота от 100 лв. влиза в обращение от днес. Визуално тя почти не се различава, но е по-защитена, обясниха от БНБ. Общият дизайн и основните елементи се запазват без съществени изменения, столевката отново е зелена и с лика на Алеко Константинов, но има въведени нови защитни елементи, предаде NOVA. От новите банкноти вече са отпечатани 8 милиона броя. Старите столевки ще се подменят поетапно, след като се изхабят.", "date": "2018.12.28", "title": "Новата банкнота от 100 лева влиза в обръщение"}
{"url": "https://www.monitor.bg:443/bg/a/view/bum-na-gripa-prez-januari-153182", "text": "През януари ще има рязко увеличение на болните от респираторни заболявания и грип. Това прогнозират общопрактикуващите лекари на базата на сегашната заболеваемост, съобщи БНТ. В момента Силистра, Стара Загора, София, Бургас и Видин са областите с най-много регистрирани случаи. Близо 5000 случая на остри респираторни заболявания са регистрирани през миналата седмица в страната. И ако сега личните лекари се сблъскват със зачестили случаи на по-агресивни респираторни заболявания, то очакванията са краят на празничните дни да е начало на грипна вълна.", "date": "2018.12.28", "title": "Бум на грипа през януари"}
{"url": "https://www.monitor.bg:443/bg/a/view/preduprejdenie-za-novo-izrigvane-na-vulkana-v-indonezija-153183", "text": "Индонезия предупреди за ново мощно изригване на вулкана Анак Кракатау, предадоха световните информационни агенции.  Страната вече повиши степента на опасност и разшири зоната за сигурност около вулкана, който изригна няколко пъти за последните дни и доведе до смъртоносни вълни цунами.  По последни данни броят на загиналите от вълните цунами достигна 430 души, най-малко 159 са безследно изчезнали, а близо 1 500 хиляди са ранени. 22 000 души бяха евакуирани и се намират във временни центрове за настаняване. Радарни данни от сателити, превърнати в изображения, показват, че вулканът Анак Кракатау в Индонезия е драстично по-малък след изригването му. Земетресение с магнитуд 5,8 разтърси днес източната индонезийска провинция Западна Папуа, съобщи Геофизичният институт на САЩ, цитиран от Ройтерс. Индонезийските власти са измерили магнитуд от 6,1 и заявиха, че трусът \"бил усетен доста силно за няколко секунди\". Засега няма данни за жертви или разрушения. Районът е рядко населен. Епицентърът е бил на сушата близо до град Маноквари на дълбочина 55 км. Индонезийската метеорологична служба заяви, че трусът няма потенциала да предизвика цунами.", "date": "2018.12.28", "title": "Предупреждение за ново изригване на вулкана в Индонезия"}
{"url": "https://www.monitor.bg:443/bg/a/view/bomba-oprazni-garata-v-strasburg-153181", "text": "Бомбена заплаха евакуира жп гара в източния френски град Страсбург. Това е станало около 18 часа местно време. След проверка на полицията е установено, че взривни устройства не са били открити. Около 21 часа местно време е приключил огледът. Кадри в социалните мрежи показват изведени прд сградата на гарата хора, принудени да изчакат края на проверката на ниски температури. Работата на гарата вече е възстановена, но спирането е засегнало хиляди пътници. Напрежението възникна само дни след терора на коледния базар в града, при който загинаха петима души, след като терористът от \"Ислямска държава\" Шериф Шекат стреля по хората.", "date": "2018.12.28", "title": "Заплаха за бомба опразни гарата в Страсбург"}
