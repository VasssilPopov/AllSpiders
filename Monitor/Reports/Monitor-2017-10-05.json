{"url": "http://www.monitor.bg/a/view/10424-1-%D0%BC%D0%B8%D0%BB%D0%B8%D0%B0%D1%80%D0%B4-%D0%BF%D0%BE%D0%B2%D0%B5%D1%87%D0%B5-%D0%B2-%D1%85%D0%B0%D0%B7%D0%BD%D0%B0%D1%82%D0%B0-%D0%B4%D0%BE-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8/", "text": "Борисов: В топ 5 сме на ЕС по икономически растеж\n                    1,034 млрд. лв. повече са влезли в хазната до края на септември спрямо същия период на миналата година. Това отчете финансовият министър Владислав Горанов по време на заседанието на Комисията за наблюдение на приходните агенции и борба със сивата икономика и контрабандата в НС.\n\nОсновен дял от сумата заемали преките и косвени данъци. Според изнесените данни се увеличават постъпленията и от ДДС – с 513 млн. лв. номинално към края на миналия месец, което е близо 8%, а повишението на данък общ доход на физическите лица е 165 млн. лв. сравнение с миналата година.\n\nФинансист номер едно посочи още, че доста сериозен ръст бележат и осигурителните вноски за държавно обществено осигуряване – с 14 на сто номинално. „Общо приходите от осигурителни вноски нарастват с 12,4%“, уточни той. Причината е, че намалявала безработицата и се увеличавало нивото на размерът на средната работна заплата в страната.\n\nГоранов отчете още, че общо приходите на НАП и Агенция „Митници“ за деветте месеца на настоящата година нарастват с 1,612 млрд. лв. И уточни, че част от този растеж е свързан с нарастването на БВП.\n\nПо отношение на сивата икономика той бе категоричен, че все още не можем да твърдим, че проблемът с нея и контрабандата е преодолян. „Положителната новина е, че година след година тенденцията е положителна“, констатира Горанов.\n\nТой цитира пред комисията мерки, свързани с промени в законодателството и подзаконовата нормативна уредба, увеличаващи възможностите на държавата да защитава икономическите си интереси.\n\n„Не може парите в обръщение да са по-малко от парите в касите на фирмите. Ние ще си свършим нашата работа като изпълнителна власт и като НАП, която конкретно има правомощия да изследва тези изкривявания, но това само доказва, че имаме резерви в борбата със сивата икономика. Не трябва да си затваряме очите пред това, че огромният оборот на държавата създава всички тези проблеми, за които си говорим в момента“, поясни министърът на финансите.\n\nТой отново повдигна въпроса за ограничението на плащанията в брой и попита депутатите къде са тези 13,5 млрд. лв., за които стана ясно, че българските търговци държат в брой в касите си. Според него тези пари се използват за плащания на заплати под масата, от което се губят осигурителни вноски и данък върху доходите на физическите лица. Освен това с тези пари се купували и стоки без документи, откъдето след това се крадяло ДДС. „За съжаление, колеги, с тези пари се купува и влияние. Тези пари не трябва да са там“, категоричен бе Горанов.\n\nМинистърът представи и интересна статистика, според която към края на миналата година фирмите са имали на разположение в брой 13,5 млрд. лв., а в същото време общо в обръщение в страната са били малко над 14 млрд. лв. по данни на БНБ. „Което означава, че в българските граждани по Нова година не е имало пари, което означава, че в банките не е имало налични пари и всичко е било заключено в касите на фирмите“, заключи финансовият министър.\n\nТой призова тези от депутатите, които твърдят, че плащането на еднократна сметка от 5000 лв. за обикновения гражданин е обичайна практика, да дадат още аргументи.\n\nБългария е в топ 5 по икономически растеж в ЕС за 2016 година, съобщи междувременно премиерът Бойко Борисов във Фейсбук, позовавайки се на последните данни на Евростат. „Според последните данни на Евростат всички страни от ЕС отчитат икономически растеж, за първи път от 10 години“, посочва още премиерът, подчертавайки, че страната ни се нарежда на четвърто място за миналата година по този показател. „Надявам се, че всички усилия, които полагаме в сферата на финансите, административната реформа, усвояването на европейските средства, изграждането на големи инфраструктурни обекти и политиките във всички останали области, ще ни помогнат да запишем още по-голям ръст. А когато фактите и цифрите говорят, компроматите на опонентите ни губят всякакъв смисъл“, пише той. От публикуваните данни става ясно също, че в челната петица се нареждат още Малта, Ирландия, Румъния и Испания. Най-бавен икономически растеж - под 1% пък отчитат Гърция и Италия.\n                    ", "date": "2017.10.05", "title": "1 милиард повече в хазната до септември"}
{"url": "http://www.monitor.bg/a/view/29871-%D0%A6%D0%B2%D0%B5%D1%82%D0%B0%D0%BD%D0%BE%D0%B2-%D0%BA%D1%8A%D0%BC-%D0%91%D0%A1%D0%9F-%D0%A2%D0%BE%D0%BC%D0%B8%D1%81%D0%BB%D0%B0%D0%B2-%D0%94%D0%BE%D0%BD%D1%87%D0%B5%D0%B2-%D0%BD%D0%B5-%D0%BD%D0%B0%D0%B7%D0%BD%D0%B0%D1%87%D0%B0%D0%B2%D0%B0-%D0%B2-%D0%93%D0%B0%D0%B1%D1%80%D0%BE%D0%B2%D0%BE-%D0%BF%D1%80%D0%B5%D1%82%D0%BE%D0%BF%D0%BB%D1%8F%D1%82%D0%B5-%D1%81%D1%82%D0%B0%D1%80%D0%B0-%D0%BC%D0%B0%D0%BD%D0%B4%D0%B6%D0%B0/", "text": "\n                     ГЕРБ вече е възложило по места проверки за „роднински назначения“. Това стана ясно от думите на зам.-шефа на партията и председател на ПГ на ГЕРБ Цветан Цветанов в кулоарите на парламента.Повод за коментара му станаха поредните атаки на БСП за нов скандал с кадри на ГЕРБ, но този път в Габрово. Според червените  братът на вицепремиера Томислав Дончев – Момчил, е назначен без конкурс от кметицата на Габрово Таня Христова за шеф на общинското звено „Озеленяване\". Кръстниците на Христова – Мария и Момчил Недеви пък са съответно шеф на ОИК и РИК и юристконсул в НЗОК, отново назначени без конкурс.Цветанов обяви, че БСП „претопля стари манджи“  от местните избори от 2015 година, а засегнатите лица още тогава са завели дела за клевета и са ги спечелили. Цветанов отрече да има разнобой между него и депутатите с премиера Бойко Борисов. Той потвърди, че вече няколко пъти е говорил с министър - председателя. Няма да има и среща на Изпълнителната комисия на партията с депутатите от ГЕРБ., защото нямало такава необходимост. Провели са се разговори с членовете на Изпълнителната комисия  и са отчели, че темата с Делян Добрев е приключила, а отхвърлянето на оставката му е било правилно решение.„Ако има някъде роднински назначения, които са с някакво въздействие и е нарушен законът, разбира се трябва да бъдат изчистени… Разбира се, че за всички тези структури, които са на ГЕРБ, ние вече сме възложили на колегите да направят съответната проверка, за да не използват опонентите ни като аргумент“, каза Цветанов.Цветанов припомни, че Дончев вече 10 години живее в София. „Ако брат му има нужните професионални качества и е спазена цялата процедура….Ако Дончев го беше назначил, докато беше кмет на Габрово, щяхме да сме съгласни с тези твърдения и да вземем отношение“, каза Цветанов. Според него целта е да се измести темата от по-важни въпроси, като този за доклада за изтребителите. „Томислав Дончев не назначава в община Габрово“, категорично заяви Цветанов. „Ако се докаже, че има конфликт на интереси и ние ще вземем отношение, не е нужно някой друг да ни го казва“, увери Цветанов и допълни, че ГЕРБ ще направи „съответните засичания“ на тази информация, която се тиражира. Той обвини БСП, че искат да вкарат държавата в една спирала и да ни отклонят от важните акценти  - БГ председателство с приоритет Западните Балкани, среща на премиера Борисов с другите балкански лидери и др.Според депутата от ГЕРБ от Габрово Николай Сираков БСП имат проблем, че ГЕРБ безапелационно печелят изборите. \"Предстоят местни избори и те вече се готвят за тях“, каза той. По думите му новата порция данни на БСП за шуробаджанащина показват, че казусът „Хасково“  просто е част от един голям сценарий, който цели очернянето на ГЕРБ и дискредитацията на партията преди местните избори. „Имаме закон за конфликт на интереси и закон за държавния служител, след като те са спазени, гледаме качествата на един служител“, каза той и допълни, че ако някой е злоупотребил със служебно положение, няма никакво значение дали е кръстник или кум на някой и трябва да си понесе отговорността.\n\n\n                    ", "date": "2017.10.05", "title": "Цветанов към БСП: Томислав Дончев не назначава в Габрово, претопляте стара манджа"}
{"url": "http://www.monitor.bg/a/view/53943-%D0%92%D0%B8%D0%B6%D0%B4%D0%B0-%D1%81%D0%B5-%D0%BA%D1%80%D0%B0%D1%8F%D1%82-%D0%BD%D0%B0-%D1%80%D0%B5%D0%BC%D0%BE%D0%BD%D1%82%D0%B0-%D0%BD%D0%B0-%D0%B2%D0%BE%D0%B4%D0%BE%D0%BF%D1%80%D0%BE%D0%B2%D0%BE%D0%B4%D0%B0-%D0%B2-%D0%9F%D0%B0%D0%BD%D0%B0%D0%B3%D1%8E%D1%80%D0%B8%D1%89%D0%B5/", "text": "\n                    Ремонтните дейности на компрометирания участък в магистралния водопровод, захранващ Панагюрище и още 6 населени места с питейна вода и оставил средногорския град и селата „на сухо“, са почти на приключване. От Кризисния щаб за координация, сформиран със заповед на кмета на община Панагюрище Никола Белишки, информираха, че днес ще бъде преустановено аварийното водоподаване за град Панагюрище и селата Елшица, Левски, Попинци, Бъта и Баня, поради строително-монтажните работи по връзването на новоизградения участък от магистрален водопровод „Марица“. Екипите на ВиК – Панагюрище и строителите ще работят денонощно до приключване на строително-монтажните работи, уверяват от Кризисния щаб.Продължава полагането на доставените нови тръби в изкопа по трасето на водопровода. Само в сряда в изкопа са положени още 500 метра тръби, като сметките сочат, че досега са положени в изкопа по трасето на авариралия водопровод над 1,5 километра нови тръби.. Водоноските в селата ежедневно се презареждат с вода за битови нужди. Заради честите аварии по водопровода-16 за 10 дни и намаления дебит във водоизточниците кметът на средногорската община Никола Белишки обяви бедствено положение на 15 септември, което бе удължено до 10 октомври.\n\n \n                    ", "date": "2017.10.05", "title": "Вижда се краят на ремонта на водопровода в Панагюрище"}
{"url": "http://www.monitor.bg/a/view/78229-%D0%9F%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D1%80%D0%B5%D1%88%D0%B8-%D0%9C%D0%9E-%D0%B4%D0%B0-%D0%BF%D1%80%D0%B5%D1%80%D0%B0%D0%B7%D0%B3%D0%BB%D0%B5%D0%B4%D0%B0-%D0%BF%D1%80%D0%BE%D0%B5%D0%BA%D1%82%D0%B0-%D0%B7%D0%B0-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB/", "text": "\n                    Военното министерство да върне на по-ранен етап проекта за покупка на нов изтребител. Това решиха депутатите при гласуването на доклада на временната комисия. Докладът бе приет със 126 гласа „за“, 59 бяха против, а само 4-ма се въздържаха.Така МО трябва да ревизира допуснатите пропуски, както и да изготви нова финансова рамка на плащането, която да осигурява реализацията на трите приоритетни проекта за превъоръжаване на въоръжените ни сили  - за самолети, сухопътна техника и кораби. Предлага се още да се актуализират основните варианти за реализация на проекта на базата на всички постъпили оферти, след нашето запитване през декември 2016 –та .Основните оферти бяха три – на Швеция за чисто нов „Грипен“, на Италия за \"Юрофайтер\", както и на Португалия и САЩ за Ф-16 „втора ръка”. Служебното правителство на Огнян Герджиков обаче изхвърли офертата на Португалия и САЩ за Ф-16  и класира новопроизведения „Грипен” от Швеция на първо място.В доклада се посочва още, че е въведен допълнителен осми критерии, с който схемата за плащане става задължителна и така отпада офертата за Ф-16. В документа е записано, че в края на февруари ни е направена оферта за нов самолет, която се е включвала в утвърдената финансова рамка, но в крайна сметка не е разглеждана. По неофициална информация  тя е за чисто нови изтребители Ф-16 от най-новата модификация, които се вписвали в цялостната финансова рамка от 1,5 млрд. лв. По време на дебатите зам.-шефът на ГЕРБ Цветан Цветанов посочи, че Румъния има осем самолета Ф-16 и е в процедура на закупуване на още 32. Той отбеляза, че страната ни е трябвало да закупи изтребители още през 2013 г. Цветанов изтъкна, че в Унгария и Чехия сделките за \"Грипен\" са приключили със скандал, а в Словакия имало обществено неодобрение. По думите му в момента сделките на \"Грипен\" са с Ботсвана и Танзания. „Когато се вземат важните решения трябва да бъдем истински партньор на НАТО и закупеното оборудване наистина да съответства със стандартите на НАТО“, каза още Цветанов.Той коментира темата за изтребителите и нападките към президента Румен Радев по-късно и в кулоарите на НС. Цветанов определи решението на парламента като правилно, с което се премахва една несправедливост и изтъкна, че по време на служебното правителство е указан натиск процедурата да приключи по-бързо. По думите му нищо не е налагало това решение да бъде прибързано. Цветанов намекна, че президентът Румен Радев прилага двоен стандарт . Призовал за бързо приключване на процедурата за самолетите, въпреки че идва легитимно правителство, а връща тази за избор на нов шеф на ВАС.\n\n\n                    ", "date": "2017.10.05", "title": "Парламентът реши: МО да преразгледа проекта за изтребител"}
{"url": "http://www.monitor.bg/a/view/89638-%D0%A1%D0%BF%D1%80%D1%8F%D1%85%D0%B0-%D0%BF%D1%80%D0%BE%D0%B4%D0%B0%D0%B6%D0%B1%D0%B0%D1%82%D0%B0-%D0%BD%D0%B0-%D0%A0%D1%83%D1%81%D0%B5%D0%BD%D1%81%D0%BA%D0%B0%D1%82%D0%B0-%D0%BA%D0%BE%D1%80%D0%B0%D0%B1%D0%BE%D1%81%D1%82%D1%80%D0%BE%D0%B8%D1%82%D0%B5%D0%BB%D0%BD%D0%B8%D1%86%D0%B0/", "text": "\n                    Спрян е търгът за продажбата на обявената в несъстоятелност Русенска корабостроителница, съобщи пред „Монитор” частният съдебен изпълнител Иван Хаджииванов. Това е станало по молба на взискателя –синдиците на КТБ, към която дружеството има дълг.\n\n„Взискателят има право по закон да пуска и спира продажбата, без да посочва мотив. При това положение, при обявяването на нов търг, ще се започне пак от същата цена”, обясни Хаджииванов.\n\nПродажбата на Русенската корабостроителница бе обявена на 5 септември т.г. Началната цена бе 32 277 554,25 лева. Едномесечният срок изтичаше днес и ако не бе осъществена продажба, трябваше да се обяви втори търг, а цената да се намали с 20 процента. Предполага се, че мотивът на взискателя за отлагането на търга е да се явят повече купувачи и да се стигне до по-висока наддавателна цена.\n\nОколо пет-шест са кандидатите, проявили интерес към закупуване на корабостроителницата, каза Хаджииванов. Това са компании от страната и чужбина, като 80 процента от тях са корабостроители , които желаят да се запази кораборемонтната и корабостроителната дейност, допълни частният-съдебен изпълнител. Имотът се състои от комплекс от сгради за строителство и за ремонт на кораби и 320 декара земя.\n\nКорабостроителницата в Русе бе запечатана през февруари тази година. В предприятието се трудеха 102 души работници и служители. Преди години заводът бе най-големият работодател в региона, който осигуряваше препитание на 3200 души.\n                    ", "date": "2017.10.05", "title": "Спряха продажбата на  Русенската корабостроителница"}
{"url": "http://www.monitor.bg/a/view/52392-1200-%D0%B6%D0%B5%D0%BD%D0%B8-%D0%B3%D0%BE%D0%B4%D0%B8%D1%88%D0%BD%D0%BE-%D0%BF%D0%BE%D1%87%D0%B8%D0%B2%D0%B0%D1%82-%D0%BE%D1%82-%D1%80%D0%B0%D0%BA-%D0%BD%D0%B0-%D0%B3%D1%8A%D1%80%D0%B4%D0%B0%D1%82%D0%B0/", "text": "\n                    1200 жени годишно умират от рак на гърдата. Това съобщи изпълнителният директор на Първа САГБАЛ „Света София“ д-р Гергана Коларова, която заедно със зам.-кмета по финанси на София Дончо Барбалов представиха профилактична кампания за рака на гърдата. Столичната община заедно с още 12 държавни и общински болници ще се включат с инициативи в Световния месец на борба с рака на млечната жлеза. Коларова обясни, че годишно 3500 жени са диагностицирани с рак на гърдата. По думите й кампаниите, които правят заедно с колегите си са с цел да жените да бъдат по-отговорни към себе си да се преглеждат често.„Московска“ 33 ще участва за трета поредна година в организирането на скрининг за рак на гърдата, като отпуска 350 хил. лв от общинския бюджет. Зам-кметът Барбалов обяви, че през миналите години в столицата са прегледани близо 10 000 жени. От тях диагностицирани с рак на гърдата са общо 32 жени - 28 през 2015 г. и 4 през 2016 г. При над 300 от прегледаните са установени доброкачествени заболявания. „Има висок процент на заболяващи в страната, като ключово е болестта да се открие във възможно най-ранен стадий, за да може жените да се възстановят напълно и да се върнат към нормалния си начин на живот“, заяви Барбалов.По време на Световния месец за борба с рака 12 лечебни заведения ще предложат безплатни профилактнични прегледи. В София жените ще могат да си направят безплатни тестове в общинските Първа АГ, многопрофилните Първа, Четвърта и Пета МБАЛ и ВМА. Освен в столицата безплатни прегледи ще се извършват и в Пловдив, Варна, Плевен и Стара Загора. На 18 октомври пред НДК ще бъдат пуснати розови балон, символ на загиналите жени от тежката болест.По данни на Световната здравна организация годишно с рак на гърдата се диагностицират 1,6 милиона жени, като 412 хиляди от тях умират.\n\n\n                    ", "date": "2017.10.05", "title": "1200 жени годишно умират от рак на гърдата"}
{"url": "http://www.monitor.bg/a/view/28731-%D0%9A%D0%B0%D1%81%D1%82%D1%80%D0%B8%D1%80%D0%B0%D1%82-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%BE-%D0%B4%D0%BE%D0%BC%D0%B0%D1%88%D0%BD%D0%B8-%D0%BB%D1%8E%D0%B1%D0%B8%D0%BC%D1%86%D0%B8/", "text": "\n                    220 кучета и котки, сред които домашни любимци и скитащи ще бъдат безплатно кастрирани в Сливен  от 6 до 9 октомври в рамките на станалия вече традиционен маратон , организиран от международната организация за защита на животните Animal Spay Neuter International и техните партньори Romania Animal Rescue Inc. \n\nТова е пето гостуване на екипа, към който са се присъединили доброволци от Британската общност, норвежката Сири Хелене Идсти от Норвегия колегата й от САЩ  Сузи Гофредо Морис от САЩ. \n\nС кастрацията се предотвратяват различни заболявания както у женските така и в мъжките  животни и същевременно с това се предотвратява появата на нежелани поколения, много  от които се озовават на улицата, коментират младите лекари от екипа, които при необходимост ще извършат и доста по-сложни оперативни интервенции.  \n\nТехниката на кастрация, позната в професионалните среди като keyhole surgery, е минимално инвазивна и неизискваща постоперативни грижи - особено подходяща за дворни животни и скитащите животни, които се освобождават отново на следващия ден.  \n\nОперациите се финансират изцяло с дарения набирани в международен мащаб от благотворителната организация .\n                    ", "date": "2017.10.05", "title": "Кастрират безплатно домашни любимци"}
{"url": "http://www.monitor.bg/a/view/30670-400-000-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%B8-%D1%82%D0%B0%D0%B1%D0%BB%D0%B5%D1%82%D0%B0-%D0%B7%D0%B0-%D0%B1%D0%B5%D0%B4%D0%BD%D0%B8%D1%82%D0%B5-%D0%B4%D0%B5%D1%86%D0%B0/", "text": " Броят училищата с Wi-fi\n                    Правителството обмисля варианти учениците от социално слабите семейства да получат безплатно от държавата таблети или смартфони, за да не изостават в развитието и образоването си спрямо своите връстниците, които разполагат с такива, стана ясно вчера. Почти 634 000 са по документи хлапетата у нас, чиито семейства получават детски помощи, уточниха пред „Монитор“ от Агенцията за социално подпомагане. Всяка година пък на училище за първи път тръгват около 40 000 такива първолаци, което означава, че общата бройка на учениците с право на добавка надхвърля 400 000.С идеята вече е запознат и финансовият министър Владислав Горанов. Ако бъде взето решение за покупката на 400 000 устройства с необходимия за образователното развитие на децата достъп до интернет, при минимална цена от около 100 лв. за бройка, то от хазната ще трябва да бъдат заделени около 40 млн. лв. Естествено при толкова мащабна поръчка и съответната отстъпка от цената общата сума може да намалее драстично.Вчера премиерът Бойко Борисов припомни за отпуснатите наскоро средства за училищна инфраструктура от европейските фондове. „Истинските резултати са след една година, когато училищата ще бъдат ремонтирани. Сега трябва максимално бързо да се помисли за иновациите в училище. Самата програма, самият начин на обучение. Вече всяко дете има телефон, всяко има „Фейсбук“ или е в мрежата. Това значи в училищата да отговорим на това предизвикателство. Възложил съм на Владислав Горанов за всяко дете или за тези, които нямат, за социално слабите, да им се вземат съответните айпади или други. Работят по тази тема. Това е предизвикателството. И медиите се променихте – преди излъчвахте от студиа, а сега през телефоните предавате. Това е светът. Ние трябва да отговорим и да учим децата да не ни се смеят. Да, трябва да четат книги – да го запазим, но в същото време да им дадем такава квалификация. Вече работа с компютър не е плюс в CV-то, а необходимост”, каза Борисов пред журналистите в резиденция „Евксиноград“ във Варна, където вчера се проведе заседанието на МС.Образователният министър Красимир Вълчев обясни от своя страна пред „Монитор“, че все още няма яснота кога могат да бъдат закупени устройства като таблети или смартфони за социално слабите деца и точно колко средства ще са необходими. Това обаче била една от всичките 6-7 стъпки, свързани с дигитализацията на образователния процес. Предстояло да се направи анализ колко училища разполагат с Wi-fi и как учениците могат да имат достъп до интернет в класните стаи. Планирало се също и да се изгради обща дигитална платформа с образователни материали, която да бъде нещо като електронно хранилище. Вълчев припомни, че вече има и електронни учебници, които не са просто PDF еквивалент на книжките, а са интерактивни.След тези стъпки щяло да се помисли и за персоналните крайни устройства, които трябва да имат всички деца, така че да се осигури равен достъп до образование. Те можели да бъдат например смарфорни или таблети. Вълчев обясни, че осигуряването на устройствата можело най-напред да обхване само определени класове.\n\n\n                    ", "date": "2017.10.05", "title": "400 000 безплатни таблета за бедните деца"}
{"url": "http://www.monitor.bg/a/view/71128-%D0%A0%D1%83%D1%81%D0%BD%D0%B0%D1%86%D0%B8%D1%82%D0%B5-%D0%BF%D1%80%D0%B5%D0%B4%D0%BF%D0%BE%D1%87%D0%B8%D1%82%D0%B0%D1%82-%D0%B7%D0%B0%D0%B5%D0%BC%D0%B8%D1%82%D0%B5-%D0%B2-%D0%B1%D1%80%D0%BE%D0%B9/", "text": "Ползването на кредитни карти непрекъснато намалява\n                    В Русия продължава да расте броят на взимащите заеми, които предпочитат да получат парите в брой, а не да ползват кредитна карта, пише в. \"Известия\" като се позовава на статистиката на Обединеното кредитно бюро (ОКБ).\n\nОт началото на годината получените кеш кредити на физически лица са се увеличили с цели 10% и делът им е достигнал три четвърти. В същото време е отчетен спад със 8% на ползването на кредитни карти. Причината за намаляване на интереса към кредитните карти са по-високите разходи за пластиките, отчитат експерти. Руснаците доста често просрочват вноските по тях и банките им начисляват наказателни лихви. Отделно таксите за теглене на пари от банкомат от кредитна карта са много високи.\n\nВестникът отбелязва, че в Русия в момента ползването на кредитни карти могат да си позволят единствено по-богатите хора.\n                    ", "date": "2017.10.05", "title": "Руснаците предпочитат заемите в брой"}
{"url": "http://www.monitor.bg/a/view/39551-%D0%A2%D0%98%D0%A0-%D1%81%D0%B5-%D0%B2%D1%80%D1%8F%D0%B7%D0%B0-%D0%B2-%D0%BA%D0%BE%D0%BB%D0%BE%D0%BD%D0%B0-%D0%BD%D0%B0-%D0%A2%D1%80%D0%B0%D0%BA%D0%B8%D1%8F-%D1%88%D0%BE%D1%84%D1%8C%D0%BE%D1%80%D1%8A%D1%82-%D0%B7%D0%B0%D0%B3%D0%B8%D0%BD%D0%B0/", "text": "\n                    Тежкотоварен камион се вряза в бетонова колона на магистрала „Тракия” в нощта срещу четвъртък. При тежката катастрофа загина на място шофьорът на 45 години. Тирът е превозвал дървени трупи, които се разпилели по пътното платно.Сигналът за катастрофата в района на 119-тия км на автомагистрала „Тракия” в посока София е бил подаден на 112 в 1,20 часа на 5 октомври. Влекач с полуремарке, с българска регистрация, се е ударил в колона на мост. Тялото на загиналия на място 45-годишен водач е било извадено с помощта на техника на пожарната. До около 5 часа затворени за движение са били и двете ленти заради разпилените по аутобана дървени трупи. Движението по магистралата в посока Бургас е било освободено малко преди 7 часа сутринта. Остава затворено движението към София.Полицейски служители насочват автомобилите по обходен маршрут: от км 126 /Карловски надлез/ се преминава през Пловдив и по Голямоконарско шосе се излиза на АМ. Причините за инцидента се изясняват в районното управление в село Труд, образувано е досъдебно производство и се изясняват причините за тежката катастрофа. Има вероятност шофьорът да е заспал зад волана и това да е причинило смъртта му. \n\n\n                    ", "date": "2017.10.05", "title": "ТИР се вряза в колона на „Тракия”, шофьорът загина"}
{"url": "http://www.monitor.bg/a/view/88819-%D0%9F%D0%B5%D1%82%D1%8A%D1%80-%D0%93%D0%BE%D1%80%D0%BD%D0%BE%D0%B2%D1%81%D0%BA%D0%B8-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB-%D0%BD%D0%B0-%D0%94%D0%90%D0%9C%D0%A2%D0%9D-%D0%9F%D0%B8%D1%88%D0%B5%D0%BC-%D0%BD%D0%BE%D0%B2%D0%B8-%D0%BF%D1%80%D0%B0%D0%B2%D0%B8%D0%BB%D0%B0-%D0%B7%D0%B0-%D0%B1%D0%B5%D0%B7%D0%BE%D0%BF%D0%B0%D1%81%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%B4%D0%B6%D0%B0%D0%BA%D1%83%D0%B7%D0%B8%D1%82%D0%B0%D1%82%D0%B0/", "text": "\n                     - Първо искам да отбележа, че идеята за електронния регистър е много добра, защото чрез него ще се обедини информация за всички съоръжения, които попадат под надзора на Държавната агенция за метрологичен и технически надзор (ДАМТН). В публичното пространство това се асоциира най-вече с асансьорите, защото те са най-масово ползвани от гражданите, но тук става дума и за повдигателни съоръжения - подемници, кранове, въжени линии, газопроводи и др. И сега информацията за тях е налична, но е на хартия и се намира в регионалните ни отдели, а не малък обем и в съответните частни фирми, които оперират с тях и извършват надзор. Имаме и основата на този регистър, в който към днешна дата има вписани 18 253 съоръжения с повишена опасност, които са от всички видове, но са само тези, на които технически надзор осъществява пряко ДАМТН. Голяма част от съоръженията с повишена опасност обаче не са на пряк наш надзор, а са поверени на частни лицензирани фирми. За съжаление към този момент нито едно лицензирано лице или организация не са го направили.Проблемът е, че по сега действащото законодателство няма как да ги принудим да направят това. По тази причина сме инициирали промени в нормативната уредба. Апелирам и за ангажираност от тяхна страна. Затова и преди два месеца изпратихме писма до всички лицензирани лица и поддържащи фирми да получат персонални кодове за достъп до електронния регистър и да въвеждат съоръжения, но до момента само едно лицензирано лице е поискало такъв код и 20 поддържащи фирми. Въпреки това и те не са въвели данни в регистъра.  - Важно е да направим уточнението, че ДАМТН извършва непосредствен контрол на асансьорите в административните и обществени сгради, докато при жилищните и промишлени се осъществява надзор от частни фирми. В регистъра сме въвели информация за асансьорите, които са под наш надзор - над 6200 на територията на цялата страна, но поради празнината в закона към този момент липсва информация в него за частните жилищни сгради.  - Фирмите за поддръжка, записани в електронния регистър, са 445. За да придобиете представа колко са те - от общия им брой в България, мога да посоча, че досега общо 1300 фирми имат удостоверение за поддръжка на съоръжения с повишена опасност. Така че ние трябва и ще работим за обхващането на цялата информация в регистъра - и за фирмите, и за съответните съоръжения.  - При констатирани неизправности са спрени общо 110 асансьора. Сред най-честите нарушения са счупено или липсващо стъкло на шахтна врата, неправилно функциониране или неизправност на крайни прекъсвачи, ограничителя на скоростта, силен шум, вибрации или неравномерно движение на кабината, износени над допустимата норма въжета или канали на триеща шайба, липса на осветление в кабината, наличие на вода в шахтната яма и др. В тази статистика не включвам асансьорите, които са спрени заради несъответствие с новите изисквания за безопасност, които влязоха в сила, след последните промени в наредбата - монтиране на аварийно осветление в кабината на асансьора и осветление в шахтата на асансьора, монтиране на покрива на кабината и в шахтата на устройство за аварийно спиране.  - Към този момент нямаме издадени такива актове. Има констатирани подобни нарушения и са санкционирани само поддържащите фирми, тъй като са били в сгради без регистрирана етажна собственост. Но трябва да се има предвид, че по закон ползвателите са длъжни да сключат договор за поддръжка с лице, които има издадено удостоверение от нас и то е отговорно за състоянието на съоръжението. Ако установим, че въпреки наше предписание даден асансьор е останал в движение, се иска съдействие и от МВР и съвместно принудително го спираме. Хората трябва да знаят, че поддържащата фирма е тази, която отговаря за изправността на асансьора. Лицата, които поддържат асансьора, задължително поставят в кабината му табела с номера на телефона, на който могат да се свържат с тях. Ако обаче гражданите имат съмнение дали и как те са свършили своята работа, могат да сезират фирмата, осъществяваща технически надзор на асансьора. Нейното наименование се намира на стикера с информацията за периодичните прегледи на асансьора, залепен в кабината. От тази фирма може да се поиска извършване на технически преглед за установяване годността на асансьора за безопасна експлоатация.  - Всички съсредоточаваме внимание върху разговорните устройства, но всъщност това е пакет от мерки, които целят повишаване на безопасността. До 30 юни 2016 г. беше срокът за монтиране на аварийно осветление в кабината на асансьора и осветление в шахтата на асансьора, монтиране на покрива на кабината и в шахтата на устройство за аварийно спиране, а от началото на 2017 година асансьорите трябва да разполагат и с аварийно алармено устройство за двустранна разговорна връзка между кабината на асансьора и лицето, което извършва аварийното обслужване.Проверките ни показват, че около 80% от асансьорите вече разполагат с аварийно алармено устройство - проверени са близо 6000 асансьора, като 258 от тях не са разполагали с устройството и са били спрени до монтирането му. В ход са проверките на асансьорите, чиито годишни технически прегледи изтичат или има подадени сигнали. Живеещите в жилищни блокове могат да проверят кога предстои преглед на асансьорите им, като видят срока на стикера за преминат годишен технически преглед, който задължително трябва да е поставен на видно място в кабината и следва да знаят, че ако се установи, че липсва разговорно устройство, същият ще бъде спрян.  - При извършваните технически прегледи и проверки нашите инспектори не са установили и нямат информация за асансьори, които се поддържат от лица, които не са вписани в регистъра на ДАМТН, и които не са получили удостоверение за дейности по поддържане, ремонтиране и преустройване на асансьори. Нормативната уредба предвижда лицата, получили Заповед за обезсилване на издаденото им удостоверение, да преустановят дейността си по поддържане, ремонтиране и преустройване на асансьорите, за които имат сключен договор с ползвателите в 14-дневен срок от получаването. Регистрите на лицата получили удостоверение за дейности по поддържане, ремонтиране и преустройване на асансьори се намират на официалната страница на ДАМТН и ползвателите могат да проверяват фирмите, които наемат, дали фигурират в тях.  - Най-голямата санкция е в размер на 2000 лв. По-важното е обаче, че асансьорът с това нарушение е спрян от движение до отстраняването на всички нередности. Това е и основната цел на инспекциите - превенция и недопускане на инциденти. - Правомощията ни са свързани само с допускането на вани с вихрово движение, или както е търговското им наименование - „джакузи“, до търговската мрежа. Агенцията прави проверка на всички необходими документи и ако те отговарят на изискванията, продуктите се пускат на пазара. След инцидента в Златни пясъци съвместно с Комисия за защита на потребителите инициирахме съвместна проверка на комплекси, в които има поставени джакузита. Проверихме 48 обекта по Черноморието в експлоатация, като не са открити такива с не удостоверено съответствие или в неизправност. Стартира и масова проверка в търговската мрежа - проверени са 117 различни марки и модели вани с вихрово движение на водата. От тях 54 са били несъответстващи на законодателството (28 без СЕ маркировка, 9 без инструкция за монтаж и експлоатация на български език, 41 без декларация за експлоатационни показатели, която трябва да придружава продукта). Към 36 от несъответстващите продукти са предприети коригиращи действия от отговорните икономически оператори, а останалите 18 са спрени от разпространение. Последните случаи на инциденти обаче ясно показват, че трябва да се завиши контролът и най-вече изискванията към лицата, които са отговорни за тяхната експлоатация в обществени сгради. Затова и вече има създадена работна група с наше участие към Министерството на туризма, която има за задача да разпише конкретни правила и изисквания в тази област. Петър Горновски е възпитаник на Технически университет - София Има специализации в областта на маркетинга, мениджмънта, стратегическото управление и оперативното планиране Има дългогодишен професионален опит както в частния сектор, така и в държавната администрация Бил е изпълнителен директор на Изпълнителната агенция „Сертификация и изпитване“ Заемал е поста главен секретар на Българския институт по метрология В края на май 2017 г. поема управлението на Държавната агенция за метрологичен и технически надзор Владее английски и руски език\n\n\n                    ", "date": "2017.10.05", "title": "Петър Горновски, председател на ДАМТН:  Пишем нови правила за безопасността на джакузитата"}
{"url": "http://www.monitor.bg/a/view/57447-%D0%A1%D0%B0%D1%83%D0%B4%D0%B8%D1%82%D1%81%D0%BA%D0%B8%D1%8F%D1%82-%D0%BA%D1%80%D0%B0%D0%BB-%D0%BE%D1%82%D0%B8%D0%B4%D0%B5-%D0%BF%D1%80%D0%B8-%D0%9F%D1%83%D1%82%D0%B8%D0%BD/", "text": "\n                    Русия може да сключи договор със Саудитска Арабия за доставката на оръжие на стойност 3 млрд. долара, информира в. „Комерсант“. Според източници на изданието контрактът ще включва и продажбата на зенитно-ракетни системи С-400 „Триумф“.\n Очаква се оръжейната сделка между Москва и Рияд да бъде подписана след планираната за четвъртък среща между руския президент Владимир Путин и краля на Саудитска Арабия Салман, който в сряда вечерта пристигна в Москва. Това е първото официално посещение на саудитски крал в Русия. 81-годишният Салман кацна на московското летище \"Внуково\" и бе посрещнат от почетен караул на Преображенския полк и оркестър, както и от  делегация, в която бе вицепремиерът Дмитрий Рогозин и зам.-министърът на външните работи Михаил Богданов. Визитата на монарха в Москва започна с малък инцидент – когато високият гост започна да се спуска от самолета по стълбата-ескалатор, механизмът блокира и на краля се наложи да извърви половината път пеша, пише порталът „Рамблер. Новости“.\nПо време на визитата си, освен с Путин, монархът ще се срещне и с премиера Дмитрий Медведев. Официалната саудитска агенция СПА съобщи, че визитата на краля е по покана на руския държавен глава и двамата ще разговарят за двустранните отношения и за опитите да ги засилят, както и по регионални и международни въпроси. Руският министър на енергетиката Александър Новак посочи, че Рияд ще отпусне 1 милиард долара за съвместни енергийни проекти с Москва. Посещението става в момент, когато между двете страни има противоречия в дипломатически план по конфликтите в Йемен и Сирия. Русия, която е съюзник на сирийския президент Башар Асад, и Саудитска Арабия, която подкрепя сирийската опозиция, са част от основните фигури в конфликта в Сирия. Септември бе най-кървавият месец през 2017 година в арабската република, с най-малко 3000 загинали, съобщи Сирийската обсерватория за човешки права. Русия и Саудитска Арабия през последните месеци загладиха разногласията си във връзка с падането на цените на петрола, от който техните икономики са много зависими. Посещението на крал Салман идва един месец преди нова среща на Организацията на страните – износителки на петрол (ОПЕК). На нея трябва да бъде дискутирано удължаване на срока за намаляване на добива на петрол, което стимулира цените. Това споразумение е със срок до март месец 2018 г., но Путин смята, че е възможно удължаване на този срок и след 2018 г.\n\n\n                    ", "date": "2017.10.05", "title": "Саудитският крал отиде при Путин - Русия му продава оръжие за $3 милиарда"}
{"url": "http://www.monitor.bg/a/view/42703-%D0%92%D0%B0%D0%BD%D1%8F-%D0%A9%D0%B5%D1%80%D0%B5%D0%B2%D0%B0-%D0%9F%D0%BE%D0%B3%D0%BE%D0%BB%D1%8F%D0%BC-%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80-%D1%81%D1%8A%D0%BC-%D0%BE%D1%82-%D0%B4%D1%8A%D1%89%D0%B5%D1%80%D1%8F-%D0%BC%D0%B8/", "text": "\n                    Писателката Ваня Щерева призна, че дъщеря й Мила Роберт я строява в две редици. „Тя ме прави на г*з! Непрекъснато ми отправя забележки, че съм по-голям тийнейджър от нея, което си е така. Казва, че се чувства, че все едно тя ми е майка. Много е различна от мен, особено в любовен план, прилича повече на леля си и на баща си. Хвърля се с разум, а не с емоции като мен\", разказа за наследницата си във „ВИП Брадър“ дипломираната актриса.\n\nМила е студентка в НАТФИЗ и режисира сама видеата си, включително това към дебютния й сингъл „Сигнал“, което е кавър по култовото парче на Емил Димитров. Умее да изкарва еднакво първична емоция както от акустичната си китара, така и от фотообектива. В момента работи по визуализацията на авторската си песен „Всичко е наше, Саше“.\n\n \n                    ", "date": "2017.10.05", "title": "Ваня Щерева: По-голям тийнейджър съм от дъщеря ми "}
{"url": "http://www.monitor.bg/a/view/2095-%D0%9F%D0%BE-4000-%D0%BD%D0%BE%D0%B2%D0%B8-%D1%81%D0%BB%D1%83%D1%87%D0%B0%D1%8F-%D0%BD%D0%B0-%D1%80%D0%B0%D0%BA-%D0%BD%D0%B0-%D0%B3%D1%8A%D1%80%D0%B4%D0%B0%D1%82%D0%B0-%D0%B8%D0%BC%D0%B0%D0%BC%D0%B5-%D0%B3%D0%BE%D0%B4%D0%B8%D1%88%D0%BD%D0%BE/", "text": "Важна е превенцията, да си онкоболен не означава, че си обречен\n                    - Много са факторите. Ракът е заболяване, което не се определя само от един фактор. Но освен околната среда, при рака е изключително важна и семейната предразположеност. Тоест ако имате в рода майка, баба или сестра, които са заболели или починали от това заболяване, трябва да сте внимателни и да се преглеждате редовно. Положителна тенденция е, че в резултат на тези кампании се наблюдава значително нарастване на открити случаи на първи стадий на заболяването. И това не е случайно, защото в развитите страни, където от години има традиции за скрининг на рак на гърдата, заболяването се открива съвсем в началото. Това е целта на профилактичните прегледи.- Според мен да. Доста се говори по този въпрос, за това как трябва да живеем, как да се грижим за себе си. Това не е без значение. И жените, и мъжете се научиха да търсят информация. Хората се интересуват, но е необходимо още да се работи в тази посока, защото за раковите заболявания е нужна профилактика.- При мъжете най-често срещан е ракът на белия дроб.- Един от доказаните фактори при раковите заболявания на белия дроб е наистина тютюнопушенето. Това е доказано още 50-те години на миналия век. Не по-маловажна локализация е ракът на дебелото и правото черво, където отново се провеждат профилактични прегледи. Ако сме навършили 50-55 години и имаме друго заболяване на дебелото черво, задължително трябва да отидем на преглед.\n\n\n                    ", "date": "2017.10.05", "title": "По 4000 нови случая на рак на гърдата имаме годишно"}
{"url": "http://www.monitor.bg/a/view/36599-%D0%92%D0%B8%D1%82%D0%BE%D1%88%D0%B0-%D0%BF%D1%80%D0%B8%D0%B5%D0%BC%D0%B0-%D1%84%D0%B8%D0%BD%D0%B0%D0%BB%D0%B0-%D0%BD%D0%B0-downhill-bike-%D1%81%D0%B5%D1%80%D0%B8%D0%B8%D1%82%D0%B5-%D0%BF%D1%80%D0%B5%D0%B7-%D1%83%D0%B8%D0%BA%D0%B5%D0%BD%D0%B4%D0%B0/", "text": "\n                    Оспорван финал се очертава този уикенд в българските Даунхил серии по планинско колоездене за 2017. Състезанието Home Mountain Bike Cup на Витоша се провежда ежегодно в района на Бай Кръстьо и Драгалевски лифт и всяка година предизвиква някой от най-добрите родни колоездачи в оспорвана битка за призовите места. Надпреварата е част от инициатива „София – Европейска столица на спорта“ 2018.Даунхил сериите тази година включваха общо 5 кръга на 5 различни локации - Пампорово, Петрич, Кюстендил и Боровец, а именно Витоша ще определи шампионите за годината.\"Водач във временната ранглиста е Стивиан Гатев при мъжете, следван само на 50 точки разлика от основния си опонент за спечелването на титлата – Росен Ковачев. При юношите преднина има Румен Белезирев, но след него само на 20 точки разлика е двукратният национален шампион Йордан Анчев, което прави състезанието още по-интересно и решаващо“, съобщи днес представителя на организаторите Ема Паунова на пресконференция в ИнфоЦентър София2018.На срещата с медиите присъства и Стивиан Гатев, национален шампион в дисциплината спускане за последните две години и основен претендент за титлата в крайното класиране сега. „Надявам се да стане хубаво състезание и празник за всички участници и зрители. Трасето е добре подготвено, но доста трудно, изисква висша техника, в крайна сметка по-голямата концентрация ще се окаже решаваща,“ каза Стивиан.Дани Ангелов от организаторите даде повече подробности за регламента и съобщи, че на места по трасето колоездачите развиват скорост над 70 км в час. „Надяваме се най-вече времето да е по-благосклонно към участници, зрители и организатори“, каза още Ангелов, след което призова за повече внимание и помощ от държавните институции към тези дисциплини, така популярни сред хората и с все повече международни успехи при младите.Най-интересното от последната за сезона надпревара ще бъде в неделя между 14 и 16 ч., когато са насрочени финалите.\n\n\n                    ", "date": "2017.10.05", "title": "Витоша приема финала на Downhill Bike сериите през уикенда"}
{"url": "http://www.monitor.bg/a/view/21279-%D0%93%D1%80%D0%B8%D1%88%D0%BE-%D1%89%D0%B5-%D0%B7%D0%B0%D1%89%D0%B8%D1%82%D0%B0%D0%B2%D0%B0-%D1%82%D0%B8%D1%82%D0%BB%D0%B0%D1%82%D0%B0-%D1%81%D0%B8-%D0%BE%D1%82-%D0%91%D1%80%D0%B8%D0%B7%D0%B1%D0%B5%D0%B9%D0%BD/", "text": "\n                    Григор Димитров ще защитава титлата си от турнира в Бризбейн през януари, похвалиха се организаторите. Българинът за шести път ще стартира сезона именно с тази австралийска надпревара. В изданието му през 2018-а ще се включат още Рафаел Надал и Анди Мъри.„Радваме се, че шампионите ще дойдат, за да защитава титлите си“, заяви турнирният директор Джоф Куинлан, след като стана ясно, че Каролина Плишкова, която спечели при жените през миналия сезон, също ще се завърне в Бризбейн.Миналия януари Григор спечели първия си трофей след повече от две години, побеждавайки трима представители на топ 10 – Доминик Тийм, Милош Раонич и Кей Нишикори.Утре Димитров ще излезе за 1/4-финалния си мач в Пекин срещу испанеца Роберто Баутиста Агут, след като в сряда направи страхотен мач и отстрани аржентинеца Хуан Мартин дел Потро със 7:6(6), 7:5.\"Много съм доволен, че победих в два сета. Дел Потро е невероятен състезател, той е чудесен човек и винаги мачовете с него са много трудни. Не знаех какво да очаквам, защото кортът е много бърз. Нуждаех се от такъв мач. След US Open не бях играл няколко седмици и още докато тренирахме с него преди няколко дни, знаехме, че може да играем един срещу друг. И двамата искахме този мач и съм доволен, че успях да го спечеля\", каза Димитров.Относно следващия си съперник той заяви: \"Не успях много да видя от мача на Роберто. Той е опасен съперник, не трябва да подценяваш никого. Първите ми два мача вече бяха срещу качествени играчи. Трябва да гледам моята игра и да бъда съсредоточен\", добави българинът. \n\n\n                    ", "date": "2017.10.05", "title": "Гришо ще защитава титлата си от Бризбейн"}
{"url": "http://www.monitor.bg/a/view/84644-%D0%AE%D1%81%D0%B5%D0%B9%D0%BD-%D0%91%D0%BE%D0%BB%D1%82-%D0%BF%D1%83%D1%88%D0%B8-%D0%BD%D0%B0%D1%80%D0%B3%D0%B8%D0%BB%D0%B5-%D0%B2-%D0%9B%D0%BE%D0%BD%D0%B4%D0%BE%D0%BD/", "text": "Атлетът палува с няколко мацки в клуб в Мейфеър\n                    Оттеглилият се от активния спорт велик спринтьор Юсейн Болт се е отдал изцяло на живот, коментират медиите във Великобритания. Иконата на леката атлетика в Ямайка беше засечен да пуши наргиле в един от известните локали в лондонския квартал Мейфеър.„Олимпийският и световен шампион окачи шпайковете на пирона през това лято и оттогава живее на високи обороти”, пише вестник „Сън” и публикува съответните снимки. Изданието припомня как след последния си старт на световното първенство това лято Болт направи шумно парти за „пенсионирането си” със сутрешен запой за 7000 британски лири, преди да отиде вечерта на мач на любимия си „Манчестър Юнайтед” на \"Олд Трафорд\".След това ямаецът използва възможността да присъства на едно от най-посещаваните есенни партита на планетата – Октоберфест в Мюнхен миналия месец.Очевидно сега поддържането на фигурата не е първа грижа за бившия вече спортист, защото преди да се отдаде на пиенето на бира в баварската столица, той беше забелязан да влиза в един ресторант от веригата KFC, за да поръча гигантски порции пиле и чипсове.В английската столица пък 31-годишният гигант демонстрира, че вече има коренно различно отношение и към белите си дробове, докато засмукваше дълбоко дима от наргилето, заобиколен от група атрактивни момичета. „Болт можеше да бъде видян как страстно опъва мундщука, докато се наслаждава на свеж въздух в Лондон”, коментира „Сън”. А решението да се отдаде на пушенето на ароматизирания тютюн категорично показва, че Болт действително планира да се придържа към решението си за пенсиониране.Категорично е доказано, че употребата на наргиле е изключително вредно, като едно вдишване е еквивалентно на изпушването на цяла цигара. Заради това, че горенето се поддържа с горящи въглени, димът също така освобождава въглероден окис, наситен с никотин и тежки метали като олово и арсен, което в крайна сметка крие сериозни рискове от сърдечни заболявания и рак. \n\n\n                    ", "date": "2017.10.05", "title": "Юсейн Болт пуши наргиле в Лондон"}
{"url": "http://www.monitor.bg/a/view/54405-%D0%91%D0%B5%D0%BA%D0%B5%D1%80-%D0%BF%D1%80%D0%BE%D0%B4%D0%B0%D0%B2%D0%B0-%D0%BA%D1%83%D0%BF%D0%B8%D1%82%D0%B5-%D0%BE%D1%82-%D0%A3%D0%B8%D0%BC%D0%B1%D1%8A%D0%BB%D0%B4%D1%8A%D0%BD/", "text": "\n                    Живата легенда на световния тенис – германецът Борис Бекер, продава купите си от „Уимбълдън”. Трикратният шампион на свещената лондонска трева се надява да вземе от сребърните си трофеи около един милион паунда, с които да покрие част от огромните си задължения. Според някои, дълговете му са достигнали 44 млн. паунда. Последният удар беше нанесен от негов бизнес партньор от Швейцария, който заведе срещу него иск за 31 млн. паунда.„Борис се нуждае от много пари в най-кратки срокове, казва негов приятел. – Да продаде купите си от „Уимбълдън” е най-бързият път към целта”. Самият германец пък коментира, че е склонен да се раздели с трофеите, тъй като нямало вече пред кого да се хвали с тях, а и времето на сантименталността отдавна е отминало.Незавидното състояние на Бекер се дължи на недалновидните му инвестиции и на доста неразумния начин на живот. Разводът с първата му жена Барбара му струва 10 млн. паунда. Отделно от това той плаща доста висока издръжка на руската манекенка Анжела Ермакова, която роди дъщеря от него след като двамата правиха веднъж секс в ресторантска тоалетна.Бекер обяви банкрут през юни, тогава колекторска фирма му отне колата Maserati Ghibli S за 65 000 паунда.Медиите в Англия пък припомнят, че Бьорн Борг, който продаде през 2006 г. петте си купи от „Уимбълдън“, взе за тях 300 000 паунда.\n\n\n                    ", "date": "2017.10.05", "title": "Бекер продава купите от „Уимбълдън”"}
{"url": "http://www.monitor.bg/a/view/29454-%D0%A4%D0%BE%D1%80%D0%BC%D0%B0%D0%BD-%D0%B8%D1%81%D0%BA%D0%B0-%D0%B1%D0%BE%D0%B9-%D1%81%D1%8A%D1%81-%D0%A1%D0%B5%D0%B3%D0%B0%D0%BB/", "text": "\n                    Бившият световен шампион по бокс в тежката категория Джордж Форман предизвика на бой холивудския актьор Стивън Сегал. Форман хвърли ръкавицата на личната си страница в Туитър.\"Стивън Сегал, аз те призовавам на бой. Ти и аз, един срещу друг. Аз ще се боксирам, а ти можеш да се биеш както ти е угодно. Десет рунда в Лас Вегас…”Предизвикателството на 68-годишния боксьор събра над 20 000 харесвания, отделно от това коментари са написали над 10 000 ползватели на социалната мрежа. Актьорът засега не е коментирал отправеното му предизвикателство.Олимпийският шампион Джордж Форман през 1994 година стана най-възрастният боксьор, печелил световните титли на Световния боксов съвет (WBC) и Международната боксова федерация (IBF). Тогава той беше на 45 години. За цялата си кариера има изиграни 81 мача, в които записва 76 победи.Популярният актьор, музикант, продуцент и сценарист Стивън Сегал е на 65 години. Той е майстор на бойните изкуства, има седми дан по айкидо. През ноември миналата година американецът се прочу с това, че получи руско гражданство.\n\n\n                    ", "date": "2017.10.05", "title": "Форман иска бой със Сегал"}
{"url": "http://www.monitor.bg/a/view/62783-%D0%98-%D0%91%D0%B0%D0%BB%D0%BA%D0%B0%D0%BD-%D1%81%D1%8A%D1%81-%D0%B7%D0%B0%D0%B3%D1%83%D0%B1%D0%B0-%D0%B7%D0%B0-%D0%A4%D0%98%D0%91%D0%90-%D0%9A%D1%8A%D0%BF/", "text": "\n                    И вторият ни участник в плейофите за влизане в групите на турнира „ФИБА Къп“ - „Балкан“, претърпя поражение в първия си мач. Тимът от Ботевград отстъпи с 1 точка у дома на унгарския „Фалко Сомбахтей“ (95:96). Момчетата на треньора Небойша Видич изоставаха с 16 точки в средата на мача, а накрая изпуснаха да направят пълен обрат и да стигнат до успеха. Много силен мач за нашите изигра Девин Брукс, който завърши с 30 точки, 9 борби и 6 асистенции. За „Балкан“ отново не игра Христо Захариев, който е контузен. Реваншът е на 11 октомври в Унгария.Ден по-рано и „Берое“ отстъпи в първия си мач от същия етап на турнира.В същото време и двамата ни женски тима, които играят в Адриатическата лига, се поздравиха с победи. „Монтана 2003“ се наложи като домакин с 82:61 над ЖКК „Кралево“ в първия си официален мач за новия сезон. След седмица отново в собствената си зала „Младост“ тимът на Стефан Михайлов посреща словенския „Цинкарна Целе“.„Берое“ пък не срещна трудности при гостуването си на хърватския „Трешневка“ и се наложи с 69:56. В следващия кръг тимът на Таня Гатева отново гостува – на „Будучност“ в Подгорица.\n\n\n                    ", "date": "2017.10.05", "title": "И „Балкан“ със загуба за „ФИБА Къп“"}
{"url": "http://www.monitor.bg/a/view/14977-%D0%A0%D0%B5%D0%BD%D0%BE-%D0%BD%D0%B0%D0%B7%D0%BD%D0%B0%D1%87%D0%B0%D0%B2%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%B5%D0%BD-%D0%B8%D0%BD%D0%B6%D0%B5%D0%BD%D0%B5%D1%80/", "text": "\n                    Шумен скандал разтърси Формула 1 в навечерието на Гран при на Япония, която е в края на тази седмица. Причини го тимът на „Рено”, който обяви, че от следващия сезон ще назначи за главен инженер поляка Марчин Будковски. Проблемът е в това, че бившият дизайнер на „Макларън” и „Ферари” в момента е технически шеф в Световната автомобилна федерация (ФИА) и е запознат в най-големи подробности с конструктивните иновации, използвани от абсолютно всички тимове, участници в шампионата. А това няма как да не донесе предимства на новия му работодател.Според правилата на Формула 1, 40-годишният поляк няма право да започва работа другаде в продължение на три месеца след напускането на поста. Този срок обаче е твърде кратък, за да разработят тимовете нови „оръжия” за следващия сезон. Така че технологичните им тайни ще са напълно открити за Рено”.„Мисля, че е напълно неприемливо само след три месеца той да започне работа в някой тим, коментира шефът на „Ред Бул” Кристиан Хорнер. – Благодарение на работата си той има привилегията да наблюдава какво става зад кулисите на всеки отбор и да научава тайните разработки на всички екипи за болидите през 2018 година.”На този фон отговорът на шефа на „Рено” Сирил Абитбул изглежда малко арогантен. „В нашия спорт не сме се събрали, за да създаваме приятелства, казва той. – До 2020 г. искаме да станем топ тим. Засега не ни стига около секунда и половина. Трябва да сме по-агресивни и това е един от начините.”\n\n\n                    ", "date": "2017.10.05", "title": "„Рено” назначава скандален инженер"}
{"url": "http://www.monitor.bg/a/view/15156-mtel-sport-1-%D0%B8%D0%B7%D0%BB%D1%8A%D1%87%D0%B2%D0%B0-14%D1%84%D0%B8%D0%BD%D0%B0%D0%BB%D0%B0-%D0%BD%D0%B0-%D0%93%D1%80%D0%B8%D0%B3%D0%BE%D1%80-%D0%B2-%D0%9F%D0%B5%D0%BA%D0%B8%D0%BD/", "text": "\n                    В петък сутрин ще научим дали Григор Димитров ще достигне до полуфиналите на тенис турнира от сериите ATP 500 в Пекин. В 7:30 часа българинът ще излезе за четвъртфинална битка срещу испанеца Роберто Баутиста Агут, като мачът ще бъде излъчен на живо по Mtel Sport 1.До момента двамата са си разменили по една победа в ATP турнирите, като при последната им среща през 2014 г. надделя Димитров. Ако спечели, първата ни ракета може да срещне на полуфиналите световния номер едно Рафаел Надал, който преди това обаче, трябва да преодолее американеца Джон Иснър.Турнирът China Open е с награден фонд от над 3 милиона долара. Състезанието се провежда в Green Tennis Center, изграден специално за летните олимпийски игри в Пекин през 2008 г. Комплексът има 11 корта, като централният „Диамантен корт” разполага с подвижен покрив и е с капацитет от 15 000 седящи места.Mtel Sport 1 проследи в реално време всичко най-интересно от надпреварата в китайската столица до момента. Полуфиналите в Пекин ще бъдат в съботния ден, а мачът за титлата – в неделя от 14:30 часа, като всички те ще се предават директно по Mtel Sport 1. \n\n\n                    ", "date": "2017.10.05", "title": "Mtel Sport 1 излъчва 1/4-финала на Григор в Пекин"}
{"url": "http://www.monitor.bg/a/view/60942-%D0%91%D0%BE%D0%B6%D0%B8%D0%BD%D0%BE%D0%B2-%D1%87%D0%B0%D0%BA%D0%B0-%D0%B4%D0%B0-%D0%BE%D1%82-%D0%94%D0%B5%D0%BB%D0%B8%D0%BE-%D0%A0%D0%BE%D1%81%D0%B8-%D0%B7%D0%B0-%D0%9B%D0%B5%D0%B2%D1%81%D0%BA%D0%B8/", "text": "Вутов и Рошу се завръщат срещу „Етър“\n                    Валери Божинов все още не може да тренира с „Левски“. Това призна играчът, който от сряда е без отбор, след като напусна швейцарския „Лозана“. Божинов изяви желание да тренира със „сините“, но се очаква одобрението на Делио Роси. Досега е проведен разговор единствено с Даниел Боримиров, който няма против подобен вариант. Нападателят обаче даде да се разбере, че засега не мисли за завръщане в българския футбол, като иска само да тренира на „Герена“, за да поддържа форма.“Не съм казвал, че Спас Русев ми е дал разрешение да тренирам с “Левски” и че започвам преговори с клуба, коментира Валери Божинов. - Най-вероятно е станало някакво недоразумение. Единствено съм говорил с Даниел Боримиров. Поисках да започна тренировки с “Левски”. Сега чакам разрешение от наставника Делио Роси. В Италия само споменах, че “Левски” може да е опция пред мен за продължаване на моята кариера. Не съм твърдял, че ще стартирам преговори с клуба, тъй като не съм водил никакви разговори в тази посока\", уточни бившият национал.В същото време треньорът Делио Роси получи две добри новини преди предстоящия мач с „Етър“. Двубоят във Велико Търново е на 15 октомври, веднага след паузата за националните отбори и точно преди дербито с ЦСКА-София. Антонио Вутов ще се завърне в отбора, след като пропусна мача с „Черно море“ заради контузия. Той отпадна от лагера на младежките национали, за да може да се възстанови напълно за двубоите от първенството. Освен него на линия вече ще е и Нелуц Рошу. Румънският футболист бе аут за месец и половина, но вече тренира наравно със съотборниците си. \n\n\n                    ", "date": "2017.10.05", "title": "Божинов чака „да“ от Делио Роси за „Левски“"}
{"url": "http://www.monitor.bg/a/view/72492-%D0%A0%D0%B5%D1%88%D0%B0%D0%B2%D0%B0%D1%82-%D0%B4%D0%BD%D0%B5%D1%81-%D0%BA%D0%B0%D0%BA-%D0%B4%D0%B0-%D1%81%D0%BF%D0%B0%D1%81%D1%8F%D1%82-%D0%BE%D1%82-%D1%84%D0%B0%D0%BB%D0%B8%D1%82-%D0%B1%D0%BE%D0%BB%D0%BD%D0%B8%D1%86%D0%B8%D1%82%D0%B5-%D0%B2-%D0%9B%D0%BE%D0%B2%D0%B5%D1%87-%D0%B8-%D0%92%D1%80%D0%B0%D1%86%D0%B0/", "text": "\n                    Заместник-министрите на здравеопазването Лидия Нейчева и Мирослав Ненков ще се сренат днес по обяд с управителите и бордовете на многопроилните болници за активно лечение във Враца и Ловеч, за да набележат общи мерки, как те са бъдат спасени от фалит и затваряне. Това съобщиха от Министерството на здравеопазването. В срещите ще участват и кметовете на община Ловеч - Корнелия Маринова, и на община Враца – Калин Каменов.\n\n Двете срещи са поредно усилие на МЗ да намери трайни решения за оздравяване на областните лечебни заведения с принципал министърът на здравеопазването, казаха от здравното ведомство\n\nВчера, също на работна среща  изпълнителния директор на МБАЛ „Христо Ботев“ Орлин Цветков и двамата заместник министри бяха дискутирани обстоятелствата, довели до тежкото финансово състояние на врачанската болница и продължаващи да оказват негативно влияние спрямо опитите за стабилизиране на болницата, под формата на лихви, запори и растящи дългове.\n\nПреди седмица, на 28 септември, министърът на здравеопазването проф. Николай Петров също посети МБАЛ „Христо Ботев“. С ръководството на лечебното заведение той обсъди състоянието на болницата и възможностите за нейното оздравяване.\n\n„Проблемът с  врачанската болница е, че тук има много натрупани стари задължения. В момента тече процес на преструктуриране. Здравното министерство прави всичко възможно, за да помогне на болницата и методически, и финансово“, заяви  той тогава.\n\nМЗ авансово е превело  парите за спешност и за отдалеченост , за да разполага лечебното заведение със свободен, незапориран финансов ресурс.\n\n„Ще направим всичко възможно болницата да я има”, декларира министърът тогава. Според него такива  натрупвани години наред стари задължения, с по 11%-12% лихва, са воденичен  камък, който тежи не само на МБАЛ „Христо Ботев “Враца, но и на УМБАЛ Стара Загора, УМБАЛ Бургас и МБАЛ Ловеч.\n                    ", "date": "2017.10.05", "title": "Решават днес как да спасят от фалит болниците в Ловеч и Враца"}
{"url": "http://www.monitor.bg/a/view/48309-%D0%9C%D0%B0%D1%81%D0%B0%D0%B6%D1%8A%D1%82-%D0%B3%D0%BE%D0%BD%D0%B8-%D0%B3%D1%80%D0%B8%D0%BF%D0%B0-%D0%B8-%D0%BD%D0%B0%D1%81%D1%82%D0%B8%D0%BD%D0%BA%D0%B8%D1%82%D0%B5/", "text": "При депресия комбинирайте го с капки розово масло \n                    През есента – сезонът на настинките и грипа отлично средство за лечение, както и за превенция е масажът. Освен, че раздвижва схванатите места, където се е натрупала киселина, той раздвижва и кръвоносната система. По този начин се стимулира кръвообращението и се засилва устойчивостта на организма срещу простудните заболявания и инфекциите.\n\nНезависимо, че той не преборва вируса, то облекчава симптомите и прави заболяването по-поносимо. Освен че е приятен, масажът дарява бодрост, тъй като подобрява тонуса. Когато към него са прибавени няколко капки розово масло или лавандура, той може да облекчи проявите на депресивни състояния, които са често срещани през есента.\n\nЗа да бъде почувстван ефектът на масажа, трябва да се прави от професионалист.\n\nМачкането от колегата колкото и да е енергично, не означава, че е масаж. Независимо, че силното стискане отпуска схванатите части на врата и раменете на първо време, след около час усещането за скованост се връща, тъй като разтриването не е направен професионално. Не е за подценяване и това, че има реална опасност от прищипване на нервни окончания и други увреждания, когато той се прави от аматьор.\n\nИзточната медицина препоръчва самомасажът като средство срещу простудни заболявания, когато те са в начален стадии.\n\nВ случай, че усещате приближаващия грип и вече имате хрема, трябва да масажирате ходилата си и да обърнете специално внимание на пръстите на краката. Точно там са проекционните зони на носа. Нужно е добро разтриване на палците както и натискане в областта на ноктите. При простуда и кихавица може да масажирате и с меки кръгови движения точката между втория и средния пръст на краката.\n\nПростудата и ангината ще избягат чрез един масаж на шията. За целта разтривайте точката точно в средата на врата ви.\n\nМасаж в областта на ноздрите също ще помогне да преборите настинката. Натискайте там около 30 секунди, а след това преместете пръсти под веждите. Важно е ту да засилвате, ту да намалявате натиска. След това пръстите ви трябва да се разходят и върху слепоочията и скулите.\n\nЗа да отпушите носа си, пък може да натискате с края на пръстите в точките в края на ноздрите. Правете това по няколко пъти на ден, като стискате едната ноздра и задържате така около 5 минути, а след това повтаряте с другата.\n\nПалците на ръцете също помагат в борбата с грипа. Масажирайте ги откъм външната им странична повърхност, а после преминете на ставите най-близо до ноктите.\n                    ", "date": "2017.10.05", "title": "Масажът гони грипа и настинките"}
{"url": "http://www.monitor.bg/a/view/71950-%D0%9B%D0%B5%D0%BA%D1%83%D0%B2%D0%B0%D1%82-%D1%81-%D0%BB%D0%B0%D0%B7%D0%B5%D1%80-%D1%82%D1%80%D1%83%D0%B4%D0%BD%D0%BE-%D0%B7%D0%B0%D1%80%D0%B0%D1%81%D1%82%D0%B2%D0%B0%D1%89%D0%B8-%D1%80%D0%B0%D0%BD%D0%B8/", "text": "\n                    Лазерна терапия при болки в ставите и трудно зарастващи рани се използва отскоро в Отделението по физиотерапия и рехабилитация на многопрофилната болница в Бургас. Отделението е единствено в Югоизточна България, с изключение на санаториалните бази, което приема пациенти по 5 клинични пътеки за рехабилитация и физиотерапия. Лечение е възможно и в амбулаторни условия, без болничен престой. Това съобщи началникът на отделението д-р Диана Маринова. Само тук е възможна ранна рехабилитация на болни след инсулт, което е голямо облекчение за близките на такива пациенти и шанс за пълно възстановяване на движенията. Терапиите, които се прилагат са комплексни – лазертерапия, магнитотерапии, електротерапии, електростимулация, ултразвукова терапия, кинезитерапия, топлотерапия, студотерапия. Физиотерапевтите помагат и при редки заболявания, включително мускулна атрофия при възрастни, поясни тя.\n\nТри са начините, по които пациентите могат да постъпят в отделението. Най-често те се насочват веднага след острите състояния – инсулт, инфаркт, ортопедична или неврохирургична операция, още преди да са напуснали болницата. Ако страдате от заболяване, което се повлиява добре от физиотерапията, можете да вземете направление за прием в болницата и да ви бъдат назначени нужните процедури. Третият вариант е особено добър за работещите хора – отделението приема амбулаторни пациенти с направление за специалист-физиотерапевт и не е необходим болничен престой. „Имаме сключен договор с медицинския център на болницата „Св. Николай Чудотворец“. Трябва да се вземе направление №3 за специалист физиотерапевт и да се представи в медицинския център“, обясни д-р Маринова. Състоянията, при които физиотерапията помага, са множество – като се започне от всички болки в ставите и сухожилията, шиповете, спортните травми, т.нар. тенис лакът и диабетно стъпало.\n                    ", "date": "2017.10.05", "title": "Лекуват с лазер трудно зарастващи рани"}
{"url": "http://www.monitor.bg/a/view/39819-%D0%A2%D0%B5%D1%80%D0%B0%D0%BF%D0%B8%D1%8F%D1%82%D0%B0-%D1%84%D0%BB%D0%B0%D0%BC%D0%B1%D0%B5-%D1%86%D0%B5%D1%80%D0%B8-%D0%B1%D0%BE%D0%BB%D0%BA%D0%B8-%D0%B2-%D0%BA%D1%80%D1%8A%D1%81%D1%82%D0%B0/", "text": "Противопоказна е за хипертоници и бременни\n                    Огненият масаж, наричат още терапия фламбе набира популярност вече и у нас. Този древен тибетски метод, заимстван в последствие от китайската традиционна медицина, се практикува успешно не само за красота, но и за облекчаване на болките в кръста, причинени от дископатия или шипове. Робините на красотата смятат, че този метод топи обиколката на талията, бедрата и ханша. Тези, които го практикуват го възхваляват като възможно най-добрият и най-бърз начин за отстраняване на нежелания целулит. Тъй като в прилагането му се използват етерични масла, с които се обтрито тялото, а отгоре им е запален огън, привържениците му твърдят, че с тази техника се ускорява кръвообращението и се подпомага изгарянето на мазнините.\n\nПри огнената терапия концентрирано се повишава температурата на тялото в третираната зона, при което се атакуват мастните депа. Резултатът от нея е изключителен - при някои клиенти - намаление на обиколката до 4-5 см още при първа процедура. Препоръчват се минимум 10 процедури 2 пъти в седмицата, за максимални резултати, твърдят лекари, практикуващи китайската традиционна медицина.\n\nОбикновено една процедура трае 30 минути и, противно на очакваното, е напълно безболезнена. Започва се с обтриване на тялото с етерични масла. След което върху него се разстила хавлиена кърпа, напоена с билков екстракт. От първостепенно значение са и самите билки, използвани за компресите. Тяхното фармакологично действие е важен момент по време на масажа. Върху първата кърпа се слага втора, която се полива с медицински спирт и се запалва.\n\nОгънят затопля цялото тяло, отваря порите и човек започва да се поти.\n\nБилковият екстракт прониква дълбоко в кожата. Тази процедура укрепва имунната система и действа релаксиращо, разширява кръвоносните съдове, което спомага за подобряване на лимфопотока и засилва метаболизма, прочиства тялото от токсини,облекчава мускулни спазми. Препоръчва се при ревматизъм, възпалителни заболявания, безсъние, умора, главоболие, апатия, въздейства на нервната система, за превенция и лечение на лумбална и цервикална дегенеративна дискова болест.\n\nТези процедури са широко практикувани в източните физиотерапии и болници наред с методите на класическата медицина.\n\nОгненият масаж е противопоказен при страдащи от хипертония, отворени рани, висока температура, остро възпаление , диабет и бременност.\n\n \n                    ", "date": "2017.10.05", "title": "Терапията фламбе цери болки в кръста"}
{"url": "http://www.monitor.bg/a/view/75266-%D0%9C%D0%B8%D1%80%D0%B0-%D0%94%D0%BE%D0%B1%D1%80%D0%B5%D0%B2%D0%B0-%D0%BD%D1%8F%D0%BC%D0%B0-%D0%B4%D0%B0-%D0%B4%D1%83%D0%BD%D0%B4%D1%83%D1%80%D0%BA%D0%B0-%D0%B2%D0%BD%D1%83%D1%87%D0%B5/", "text": "\n                    Тв водещата Мира Добрева тушира слуховете, че дъщеря й Лора скоро ще я дари с внуче. Идилично семейния сценарий бе разигран от медиите след като журналистката от БНТ сподели снимка на момичето с подобие на сватбена рокля. Според спекулациите потенциалния „зет“ на Добрева и Жоро Торнев бил „млад милионер“. Чаровната Лора опроверга писанията със статус във Фейсбук: „Хора, няма истина в “новините”, които плъзнаха в социалните мрежи! Димитър преди години уж ми беше баща, сега, както разбрах, съм се омъжила за него...Щастливо влюбена съм, но не и женена. Обидно е да чета статия след статия, коя след коя по-украсена. Точно заради това останах да уча журналистика в България - защото това, на което станахме свидетели, не е журналистика! Надявам се, че след време няма да ви разочаровам”. Лора уточнява още, че снимката, която придружава „новината” за сватбата й е от абитуриентския й бал. Тя потвърждава, че избраникът й наистина се казва Александър, но слуховете за тайна венчавка през септември определя като пълни глупости.\n\n\n \n                    ", "date": "2017.10.05", "title": "Мира Добрева няма да дундурка внуче"}
{"url": "http://www.monitor.bg/a/view/78642-%D0%91%D0%B5%D0%BB%D0%BE%D1%81%D0%BB%D0%B0%D0%B2%D0%B0-%D1%81%D1%82%D0%B0%D0%BD%D0%B0-%D1%81%D0%BB%D0%B0%D0%B4%D0%BA%D0%B0%D1%80%D0%BA%D0%B0/", "text": "\n                    Соул дивата Белослава обеща да се преориентира към сладкарството и в ресторанта си в София, след като иззе функцията на десерт майстор в заведението си в курорта Лозенец. Певицата отдавна е популярна сред приятелтие си в гилдията с афинитета си към кулинарията, но това лято уменията й зад печката се развихрили заради липса на персонал. „Не знам къде изчезнаха всички хора, които могат и искат да работят, вероятно в чужбина. Трябва обаче някой да остане и в България”, разказа тя пред Нова тв. Без да се притеснява от липсата на кадри, вещи в печивата и забъркването на кремове, гласовитата дъщеря на Анета Сотирова влязла в кухнята и започнала прави по четири торти на ден.\nБелослава използва много плодове, тъй като лятото го позволява, а на чийзкейковете нямала равна.\n                    ", "date": "2017.10.05", "title": "Белослава стана сладкарка"}
{"url": "http://www.monitor.bg/a/view/18651-%D0%9B%D1%8E%D0%B1%D0%BE%D0%B2-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%A2%D1%80%D0%B5%D1%81%D0%BA%D0%B0-%D0%B7%D0%B0-%D0%BB%D0%B0%D0%BB%D0%B5%D1%82%D0%B0/", "text": "\n                    За трета поредна година, кино-литературния фестивал „Синелибри“ е подготвил за зрителите селекция от забележителни екранизации, зад които стоят блестящи литературни творби. Почитателите на романтичния жанр със сигурност няма да останат безразлични към завладяваща история за любов, измама и отмъщение в „Треска за лалета“, белязана от едно от най-значимите исторически събития през 17 век. Драмата е адаптация по едноименния роман на английската писателка Дебора Могак. Събитията се развиват в Амстердам по време на първия финансов балон, довел Холандия до срив.\n\nРежисьор е Джъстин Чадуик („Другата Болейн“), но филмът извървява дълъг път до големия екран. Студио Dreamworks набелязва романа на Могач още преди той да стане бестселър. За главните роли са спрягани Кийра Найтли и Джуд Лоу, а режисирането е било в ръцете Джон Мадън („Влюбеният Шекспир“). Заради засадените 12 000 лалета на снимачната площадка, британското правителство въвежда данък, който увеличава бюджета непосилно, а продукцията е замразена.\n\nПочти десетилетие по-късно филмът завършва своето бавно разцъфване с изцяло нов екип.\n\nВ главните роли са носителката на „Оскар“ Алисия Викандер, двукратният носител на „Оскар“, „Златен глобус“ и „БАФТА“ – Кристоф Валц, както и талантливият Дейн Дехаан. Сред останалите имена в актьорския състав са Кара Делевин, Том Холандър, Зак Галифианакис и Джуди Денч.\n\nСюжетът се завърта около богатия търговец Корнелиус Сандвоорт, чиято красива съпруга София копнее да има наследник. Когато това не се случва, мъжът ѝ поръчва на младия художник Ян ван Лоос да им нарисува семеен портрет, но между aртиcтa и София се разгорява cкритa и cилнa cтрacт. Влюбените искат да избягат, а за да съберат нужните средства, прибягват до обсесията, обхванала цяла Холандия - разрастващия се пазар за луковици на лалета.\n\nИма ли шанс за осъществяването на тази любов по време на „Треска за лалета“, ще разберем в рамките на фестивала „Синелибри“ (11-22 октомври).\n                    ", "date": "2017.10.05", "title": "Любов по време на „Треска за лалета“"}
{"url": "http://www.monitor.bg/a/view/89457-%D0%A0%D0%B0%D0%B9%D1%8A%D0%BD-%D0%93%D0%BE%D1%81%D0%BB%D0%B8%D0%BD%D0%B3-%D0%BB%D0%BE%D0%B2%D1%83%D0%B2%D0%B0-%D1%81%D0%BF%D0%BE%D0%BC%D0%B5%D0%BD%D0%B8/", "text": "\n                    Спомените ли са разковничето, лежащо в основата на човешката същност? На този въпрос ще търси отговор номинираният за „Оскар“ за La La Land Райън Гослинг в премиерното заглавие на седмицата „Блейд Рънър 2049“. Лентата следва поточната линия на своя предшественик от преди 35 години. След като пионерът в поредицата разгледа какво бъдеще ни очаква през 2019 г., днес режисьорът Дени Вилньов ни отвежда с трийсет години напред в антиутопичното бъдеще, където дори дърветата са в дефицит.\n\nГослинг, който се вмъква в шлифера на агент К, успява с лекота да изпълни задачата си на основен сюжетен двигател, сякаш ролята е създадена конкретно за неговия набор от артистични качества на големия екран. „Когато прочетох сценария, веднага споделих на продуцентите, че най-подходящ за героя е Райън. Те ми обясниха, че водят преговори с него от вече няколко месеца, което беше смущаващо в известен смисъл, защото разговорите с мен стартираха доста по-късно“, намигна пред медии Харисън Форд, който се завръща в образа на Рик Декард. Именно до него достига агент К, когато изравя отдавна погребана тайна.\n\nИзключително органична в „Блейд Рънър 2049“ е и кубинската актриса Ана де Армас, която служи на киноманите като пряк достъп към света на Гослинг. „Той е много срамежлив и в същото време забавен. Сред постоянните ни шеги беше спорът кой е с по-голяма каравана, кой е опънал червеното килимче пред нея и т.н.“, обяснява 29-годишната актриса. В каста, за който можем да отбележим, че е сред основните козове на Вилньов, се включва и Джаред Лето. След като подхвърли умряло прасе на масата за репетиции по време на снимките към „Отряд самоубийци“, в който се разписа като Жокера, и тук фронтменът на 30 Seconds To Mars не изневерява на ексцентричния си стил. Как ще се вплете той в съдбите на останалите герои обаче ще разберете, ако направите отскок до киносалона от утре. Предупрежаваме ви отсега – сред негативите на премиерната лента е нейната прекалена продължителност от близо 2 часа и 43 минути, които макар и да крият интересни завои в сюжетната линия, със сигурност ще провокират някоя и друга прозявка.\n                    ", "date": "2017.10.05", "title": "Райън Гослинг ловува спомени"}
{"url": "http://www.monitor.bg/a/view/3741-%D0%A1%D1%82%D0%BE%D1%80%D0%B0%D1%80%D0%BE-%D0%B2%D0%BE%D0%B4%D0%B8-%D0%92%D0%B0%D1%81%D0%B8%D0%BB%D0%B8%D1%81-%D0%9A%D0%B0%D1%80%D0%B0%D1%81-%D0%B7%D0%B0-%D1%81%D0%B2%D0%B0%D1%82%D0%B1%D0%B0%D1%82%D0%B0-%D0%BD%D0%B0-%D0%A4%D0%B8%D0%BA%D0%B8/", "text": "След сладкарницата музикалното семейство отвори наргиле бар\n                    \n\n\n                    ", "date": "2017.10.05", "title": "Стораро води Василис Карас за сватбата на Фики"}
{"url": "http://www.monitor.bg/a/view/12796-%D0%A0%D0%BE%D1%81%D0%B8-%D0%9A%D0%B8%D1%80%D0%B8%D0%BB%D0%BE%D0%B2%D0%B0-%D1%81%D0%BC%D0%B5%D0%BD%D0%B8-%D0%BC%D0%B8%D0%BA%D1%80%D0%BE%D1%84%D0%BE%D0%BD%D0%B0-%D1%81-%D1%84%D0%BE%D1%82%D0%BE%D0%B0%D0%BF%D0%B0%D1%80%D0%B0%D1%82/", "text": "\n                    Певицата Росица Кирилова релаксира от отпускането на глас в студиото с обектив в ръка. Актуалното хоби на чаровната блондинка, която винаги говори „За животните с любов“, датира от детските й години. По онова време Роси и брат й дори си направили лична лаборатория за проявяване на снимки в банята. С появата на модерните технологии се възобновил и интересът й към фотографията. Сред постоянните модели на изпълнителката на „Боса по асфалта“ са птиците, които прелитат през вилата й. „Трябва много търпение, но това ми е адреналин. Важно е да уловиш момента и да имаш правилиня фокус“, намигна пред bTV тя.Междувременно Кирилова се е отдала на подотовка за юбилейния си концерт на 7 ноември в Зала 1 на НДК. По случай 35 години на сцената, редом до нея ще застанат всички колеги, с които е работила рамо до рамо през кариерата си. Сред тях са Георги Христов, Маргарита Хранове, Веселин Маринов, Панайот Панайотов и много други. Дни след това Роси ще вдигне наздравица и в чест на 35 години семеен живот със съпруга си – текстописецът Георги Начев. \n\n\n                    ", "date": "2017.10.05", "title": "Роси Кирилова смени микрофона с фотоапарат"}
{"url": "http://www.monitor.bg/a/view/76160-%D0%90%D0%BD%D0%B4%D0%BE%D0%BD%D0%B8%D1%81-%D0%A0%D0%B5%D0%BC%D0%BE%D1%81-%D0%BE%D1%82%D0%BB%D0%B0%D0%B3%D0%B0-%D0%BA%D0%BE%D0%BD%D1%86%D0%B5%D1%80%D1%82%D0%B0-%D1%81%D0%B8-%D1%83-%D0%BD%D0%B0%D1%81/", "text": "\n                    \n                                        Кралят на гръцката балада Андонис Ремос, който трябваше да отправи музикален поздрав към родните меломани на 4 ноември в зала 1 на НДК, отложи концерта си у нас. Причината са непридвидими обстоятелства и предстои обявяване на нова дата за спектакъла. Закупените билети ще са валидни без презаверка. Желаещите да върнат пропуска си срещу пълната сума, могат да го направят в конкретния обект, от който са ги взели между 9 октомври и 18 ноември. Билетите, закупени онлайн и платени с карта, могат да бъдат изпратени или занесени лично в централния офис на ул. „6-и септември“ 58 в София, като в рамките на 7 работни дни ще бъде възстановена сумата.  \n                    \n                                    ", "date": "2017.10.05", "title": "Андонис Ремос отлага концерта си у нас"}
{"url": "http://www.monitor.bg/a/view/8086-%D0%92%D0%B5%D0%BB%D0%B8%D1%81%D0%BB%D0%B0%D0%B2-%D0%9F%D0%B0%D0%B2%D0%BB%D0%BE%D0%B2-%D1%81%D0%B5-%D0%BE%D0%B3%D1%8A%D0%B2%D0%B0-%D0%BF%D1%80%D0%B5%D0%B4-%D0%92%D0%B5%D0%B7%D0%B4%D0%B5%D1%81%D1%8A%D1%89%D0%B8%D1%8F%D1%82/", "text": "Пъстри персонажи и драматични обрати ще заковат вниманието на публика от младеж до пенсионер\n                    Да следи през камера опитите на сина си за флирт и лошите привички на тъст си, който облекчава физиологичните си нужди в мивката, е основният извор на развлечение за Велислав Павлов в новото българско заглавие „Вездесъщият“. Филмът акцентира върху страничния психологически ефект на воайорството, за да достигне до заключението, че\n\n \n\n\n\n \n\nИменно въпросът коя разкрита лъжа ще е капката, която ще прелее от чашата на здравословното любопитство и ще премине в поход към самоунищожаване, занимава зрителя по време на цялата лента. С наклонностите на Биг Брадър се заиграва рекламният спец и писател Емил (Павлов), а чувството за могъщие, произтичащо от научените тайни, го огъва до фазата на псевдо-“Вездесъщият“.\n\nОт мярка за сигурност срещу кражба на вещи, видеонаблюдението се превръща за него в пагубно обсебване. Макар и „всевиждащ“ обаче, той все пак изпуска от погледа си същественото.\n\nВелислав Павлов изнася 90% от тежестта на филма, като се справя блестящо с творческата лудост на героя си. „Най-голямото предизвикателство по време на снимките със сигурност са ми любовните сцени. Трудно е 12 часа да реализираш нещо, което в реалния живот се случва за два, примерно. Да не говорим за неудобството и интимността, които трябва да се предадат на екрана”, признава\n\n \n\n\n\n \n\nна дъждовните кадри. Силно присъствие на големия екран прави и Теодора Духовникова, която по силата на твърдението, че децата на обущаря ходят боси, така и не прониква в душевния свят на екранния си съпруг, макар и героинята й да е психотерапевт.\n\n„Вездесъщият“ интригува с пъстри образи, чиято палитра варира от разгонена чистачка до амбициозно хитър сценарист в рекламния отдел на Емил. Проблемът за пренасищащата истина пък е разкодиран по начин, разбираем и интересен, както за младежката част на аудиторията, така и за най-възрастните любители на седмото изкуство. Лентата на режисьора Илиян Джевелеков, реализирал втория най-гледан филм родно производство Love.Net, ще направи официалната си премиера на 10 октомври в зала 1 на НДК, а пропуските за събитието са вече на изчерпване.\n                    ", "date": "2017.10.05", "title": "Велислав Павлов се огъва пред „Вездесъщият“"}
{"url": "http://www.monitor.bg/a/view/13304-%D0%92%D0%B8%D0%B2%D0%BE-%D0%9C%D0%BE%D0%BD%D1%82%D0%B0%D0%BD%D0%B0-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F%D1%82-%D0%9C%D0%B5%D0%B4%D0%B5%D0%BD-%D0%B4%D1%83%D1%85-%D0%B2-%D0%A1%D0%BE%D1%84%D0%B8%D1%8F/", "text": "\n                    Брас бендът „Виво Монтана“ ще представи етноджаз албума си „Меден дух“ на 11 октомври в Sofia Live Club. Сетлистът на победителите от петия сезон на „България търси талант“ ще включва авторски композиции, сред които Brass’n’roll, „Тръбачи“, Reborn, „Турлашка румба“ и много други. Духовият оркестър в състав Денис Крумов, Марио Методиев и Мирослав Георгиев (тромпет), Станислав Димитров и Стилян Маринов (тромбон), Мариус Марков и Михаел Григоров (ударни) и Пламен Крумов (туба) гони амбицията да се популяризира на световно ниво. „Виво Монтана“ вече се разписаха с концерти в Италия, Испания, Франция, Турция и Сърбия .  \n\n\n                    ", "date": "2017.10.05", "title": "„Виво Монтана“ представят „Меден дух“ в София"}
{"url": "http://www.monitor.bg/a/view/82323-%D0%94%D1%8A%D1%80%D0%B6%D0%B0%D0%B2%D0%BD%D0%B8%D1%8F%D1%82-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BD%D0%B0-%D0%A1%D0%90%D0%A9-%D0%A2%D0%B8%D0%BB%D1%8A%D1%80%D1%81%D1%8A%D0%BD-%D0%BD%D0%B0%D1%80%D0%B5%D0%BA%D1%8A%D0%BB-%D0%A2%D1%80%D1%8A%D0%BC%D0%BF-%D0%BC%D0%B0%D0%BB%D0%BE%D1%83%D0%BC%D0%BD%D0%B8%D0%BA/", "text": "\n                    Държавният секретар на САЩ Рекс Тилърсън нарекъл президента Доналд Тръмп „малоумник“ (англ. moron) на среща в Пентагона това лято и заплашил да подаде оставка заради дълбоки разногласия с него, съобщи телевизия Ен Би Си.\n\nПо информация на Ен Би Си, която цитира 12 настоящи и бивши американски високопоставени длъжностни лица, няколко дни след тази бурна среща на 20 юли между Съвета за национална сигурност и членове на кабинета, вицепрезидентът Майк Пенс разговарял с Тилърсън и го призовал да се отнася с по-голямо уважение към президента.\n\nТилърсън бил убеден да не подава оставка след разговори с Пенс, с генерал Джон Кели, сегашния началник на канцеларията на Белия дом, и с министъра на отбраната Джеймс Матис, посочи телевизията.\n\n„Никога не съм обмислял да напусна този пост. Тук съм, докато президентът смята, че мога да бъда полезен за постигането на неговите цели“, заяви Тилърсън в Държавния департамент.\n\nПрезидентската говорителката Сара Сандърс пък заяви пред журналисти, че Тилърсън се ползва с доверието на Тръмп. „Както сме казвали много пъти, ако президентът няма доверие на когото и да било, този човек няма повече да заема длъжността“, изтъкна говорителката.\n\nСамият президент заяви, че телевизията трябва да се извини на Америка заради неверните си твърдения за оставка на Тилърсън.\n                    ", "date": "2017.10.05", "title": "Държавният секретар на САЩ Тилърсън нарекъл Тръмп „малоумник”"}
{"url": "http://www.monitor.bg/a/view/15293-%D0%98%D1%81%D0%BF%D0%B0%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%BE%D1%82%D0%BA%D0%B0%D0%B7%D0%B0-%D0%B4%D0%B8%D0%B0%D0%BB%D0%BE%D0%B3-%D1%81-%D0%B8%D0%B7%D0%BD%D1%83%D0%B4%D0%B2%D0%B0%D1%87%D0%B8%D1%82%D0%B5-%D0%BE%D1%82-%D0%9A%D0%B0%D1%82%D0%B0%D0%BB%D1%83%D0%BD%D0%B8%D1%8F/", "text": "\n                    Премиерът на Испания Мариано Рахой заяви, че не може да води диалог с хора, които шантажират държавата, съобщи вестник \"Ел Паис\". Така той отговори на предложението лидерът на \"Подемос\" Пабло Иглесиас да стане посредник между Мадрид и лидера на автономната област Каталуния Карлес Пучдемон. Рахой благодари на Иглесиас за инициативата, но отбеляза, че не може да говори с тези, които извършиха такова голямо изнудване на държавата.\n\nПучдемон заяви на 2 октомври, че регионалните власти са готови за диалог с Мадрид и за разглеждане на възможността за покана на международни посредници. Миналата неделя в Каталуния се проведе гласуване по въпроса за излизане на автономната област от Испания. В него участваха 2,26 млн. души от 5,31 млн. имащи право на глас каталунци. Резултатът от гласуването бе над 90% изразили желание за отделяне от Испания. Мадрид обяви, че референдумът е невалиден и нелегитимен.\n\nВ същото време Пучдемон заяви, че властите на автономната област няма да отстъпят от обещанията, които са дали на гражданите. „Искам да уверя гражданите, които ме слушат, че моето правителство няма отстъпи и милиметър от обещанията за мир и спокойствие, но в същото време и от твърдостта, с която искаме да направим всичко“, каза Пучдемон в специално обръщение.\n\nПучдемон заяви още, че кралят на Испания Фелипе VI е заел страната на правителството на Мариано Рахой, игнорирал е много от жителите на Каталуния и сега споделя отговорността за политиката на властите в Мадрид.\n                    ", "date": "2017.10.05", "title": "Испанският премиер отказа диалог с „изнудвачите” от Каталуния"}
{"url": "http://www.monitor.bg/a/view/52281-%D0%9D%D0%B0%D0%B9%D0%BC%D0%B0%D1%81%D0%BE%D0%B2%D0%B8%D1%8F%D1%82-%D1%83%D0%B1%D0%B8%D0%B5%D1%86-%D0%BD%D0%B0-%D0%A1%D0%90%D0%A9-%D0%B2%D0%BE%D0%B4%D0%B5%D0%BB-%D1%82%D0%B0%D0%B5%D0%BD-%D0%B6%D0%B8%D0%B2%D0%BE%D1%82/", "text": "\n                    Извършителят на най-масовото убийство в съвременната история на САЩ е имал таен живот, набавяйки си оръжия и муниции в продължение на десетилетия, преди да застреля от хотелската си стая десетки хора на музикален фестивал в Лас Вегас, предадоха световните агенции.\n\n64-годишният Стивън Падок по последни данни уби 58 и рани 489 човека, стреляйки в неделя от стаята си на 32-ия етаж на хотел по музикален фестивал на открито в Лас Вегас, преди да се самоубие.\n\nДжоузеф Ломбардо - шерифът на окръг Кларк, щата Невада, където се намира Световната столица на хазарта - описа Падок като психически неуравновесен и опасен. След атаката в колата му са били открити контейнери с експлозиви, тежащи 22 килограма, както и 1600 единици боеприпаси. Няма признаци масовата стрелба да е свързана с международния тероризъм, обяви представител на ФБР. По-рано джихадистката групировка \"Ислямска държава\" пое отговорност за атаката, твърдейки, че Падок е приел исляма преди няколко месеца. Няма индикации нейната версия да е вярна.\n\nСъвсем в разрез с официалното мнение на разследващите приятелката на Падок увери, че не е знаела нищо за плановете му и го описа масовия убиец като \"мил, нежен и кротък\".\n\n 62-годишната Мерилу Данли се върна във вторник вечерта в САЩ, по думите й, доброволно от Филипините, където била на посещение при своето семейство. Докато тя била там, Падок, играещ с големи суми комарджия, й изпратил 100 000 долара. Мерилу не очаквала тези пари и се обезпокоила, че приятелят й иска да я изостави.\n                    ", "date": "2017.10.05", "title": "Най-масовият убиец на САЩ водел таен живот"}
{"url": "http://www.monitor.bg/a/view/39168-%D0%92-%D0%A0%D1%83%D1%81%D0%B8%D1%8F-%D1%86%D0%B8%D0%B3%D0%B0%D0%BD%D0%B8-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%B1%D0%B8%D1%82%D0%BA%D0%BE%D0%B8%D0%BD%D0%B8-%D0%BD%D0%B0-%D1%83%D0%BB%D0%B8%D1%86%D0%B0%D1%82%D0%B0/", "text": "\n                    Полицията на Калужска област започна проверка по сигнал за продажба на фалшиви „биткоини“ в град Обнинск. Това информираха руските медии, позовавайки се на регионалното управление на МВР. Представители на органите на реда уточняват, че те лично не са получили оплакване за мошеничество, а са се самосезирали от съобщения в социалните мрежи.          Вечерта на 3 октомври в групата „Типичен Обнинск“ в „ВКонтакте“ се появил пост, чиято авторка твърди, че мъжът й е купил монети с логото на криптовалутата на улицата. Продавачите били „цигани с интелигентен вид“, уточняват агенциите. Търговците утвърждавали, че това са истински биткоини, чиито курс постоянно расте. За две монети ромите поискали от наивния си клиент 1000 рубли или близо 15 евро. Едва вкъщи измаменият купувач разбрал, че е станал жертва на мошеници и, че монетите са сувенирни и нямат нищо общо с криптовалутата. Експерти уточняват, че биткоините са виртуална валута и не съществуват физически.            Ден след това се появи още един аналогичен пост в социалната мрежа, но този път в групата „PRO Kiev“. Авторът му твърди, че негов познат – „интелигентен на вид мъж“, си е купил в центъра на украинската столица 4 „биткоина“ за 1000 гривни или около 30 евро. \n\n\n                    ", "date": "2017.10.05", "title": "В Русия цигани продават биткоини на улицата "}
{"url": "http://www.monitor.bg/a/view/71292-%D0%A1%D1%83%D0%BB%D1%82%D0%B0%D0%BD%D1%8A%D1%82-%D0%BD%D0%B0-%D0%91%D1%80%D1%83%D0%BD%D0%B5%D0%B9-%D1%81%D1%8A%D1%81-%D0%B7%D0%BB%D0%B0%D1%82%D0%BD%D0%B0-%D0%BA%D0%B0%D0%BB%D1%8F%D1%81%D0%BA%D0%B0-%D0%B7%D0%B0-50-%D0%B3%D0%BE%D0%B4%D0%B8%D0%BD%D0%B8-%D0%BD%D0%B0-%D0%B2%D0%BB%D0%B0%D1%81%D1%82/", "text": "\n                    Султанът на Бруней Хасанал Болкиах отбеляза 50 години на власт в богатата на петрол страна от Югоизточна Азия, предаде Франс прес.\n\nПо повод юбилея в столицата на Бруней се състоя тържествена церемония, на която присъстваха десетки хиляди хора. Те се бяха събрали по улиците на Бандар Сери Бегаван и приветстваха султана, който премина в златна каляска в центъра на процесия, включваща колоритни фолклорни състави. В действителност пищната церемония, с която бе отбелязано половинвековното управление на султана, бе кулминацията на тържества, продължили две седмици.\n\nСултанът на Бруней е на 71 години. Той управлява от 1967 г., когато неговият баща абдикира. Бруней е анклав в Малайзия. Страната е богата на ресурси. Мнозинството от населението й е съставено от мюсюлмани.\n\nПрез 2014 г. в Бруней бяха въведени законите на шериата, което предизвика призиви по целия свят за бойкот на хотелите, които са собственост на монарха. Няколко години преди това пък избухна спор в семейството на султана, след като наяве излезе разточителният начин на живот на по-малкия му брат Джефри Болкиах. Той бе обвинен, че е държал харем от метреси и че е кръстил една от луксозните си яхти \"Женски гърди\".\n\nСултанът на Бруней е собственик между другото на хотелската верига Дорчестър кълекшън, притежаваща хотел \"Плаза Атене\" в Париж и престижни хотели в Лондон, Милано и Рим, както и хотелите \"Бел еър\" и \"Бевърли хилс\" в Лос Анджелис.\n\nСлед британската кралица Елизабет Втора султанът на Бруней е вторият най-дълго управлявал монарх в света.\n\n \n\n \n                    ", "date": "2017.10.05", "title": "Султанът на Бруней със златна каляска за 50 години на власт"}
{"url": "http://www.monitor.bg/a/view/30625-%D0%A0%D0%B5%D0%B9%D1%82%D0%B8%D0%BD%D0%B3%D1%8A%D1%82-%D0%BD%D0%B0-%D0%9F%D1%83%D1%82%D0%B8%D0%BD-%D0%B2-%D0%A0%D1%83%D1%81%D0%B8%D1%8F-%D0%B2%D1%81%D0%B5-%D1%82%D0%B0%D0%BA%D0%B0-%D0%BD%D0%B0%D0%B4%D1%85%D0%B2%D1%8A%D1%80%D0%BB%D1%8F-80-%D0%BD%D0%B0-%D1%81%D1%82%D0%BE/", "text": "\n                     \n\nДейността на президента Владимир Путин се посреща с одобрение от 82,2 процента от населението на Русия, а 53,6 на сто дават положителна оценка за дейността на министър-председателя Дмитрий Медведев. Това сочат данни от анкета на руския център ВЦИОМ, поместени днес на сайта му, предаде ТАСС.\n\nРейтингът на Путин \"е все така крайно висок\", при все че през септември незначително спадна от 85,3 на 82,2 процента. Малък спад се забелязва и в оценката за дейността на Медведев и на правителството, което получава по последни данни 58,7 на сто положителни отзиви. Леко са нараснали от август до септември рейтингите на двете парламентарни камари - Държавната дума по последни данни получава 53,2 на сто, а Съветът на федерацията - 59,7 процента одобрение.\n\nДанните за обществено доверие към политиците за септември сочат, че в тази класация с голяма преднина продължава да води президентът Путин с 50,6 на сто. Следват министърът на отбраната Сергей Шойгу с 15,8 и Дмитрий Медведев с 14,3 на сто.\n\nЕлекторалният рейтинг на партията с мнозинство в парламента \"Единна Русия\" достига 51 на сто. Рейтингът на либералдемократите е 9,2 процента, подкрепата за руските комунисти - 8,9 процента, за партията \"Справедлива Русия\" - 5,5 на сто, допълва ВЦИОМ.\n\n \n                    ", "date": "2017.10.05", "title": "Рейтингът на Путин в Русия все така надхвърля 80 на сто"}
{"url": "http://www.monitor.bg/a/view/28478-%D0%9C%D1%83%D0%B7%D0%B8%D0%BA%D0%B0%D0%BB%D0%BD%D0%B8%D1%82%D0%B5-%D0%BF%D1%80%D0%B5%D0%B4%D0%BF%D0%BE%D1%87%D0%B8%D1%82%D0%B0%D0%BD%D0%B8%D1%8F-%D0%BD%D0%B0-%D0%BA%D1%80%D0%B0%D0%BB%D0%B8%D1%86%D0%B0-%D0%95%D0%BB%D0%B8%D0%B7%D0%B0%D0%B1%D0%B5%D1%82-%D0%92%D1%82%D0%BE%D1%80%D0%B0/", "text": "\n                    Каква музика слуша британската кралица Елизабет Втора? Коя е любимата й песен? Отговор на тези въпроси дава кралска експертка, цитирана от в. \"Дейли експрес\".\n\nМного хора останаха изненадани да видят айПод във всекидневната на замъка Балморал по време на скорошна среща на Нейно Величество с генерал-губернатора на Австралия. Впоследствие се изясни, че преносимото устройство е подарък от бившия президент на САЩ Барак Обама.\n\nИ макар неотдавна да се появиха съобщения, че предпочитаната от кралица Елизабет Втора песен е \"Dancing Queen\" на АББА, сега експертката Ингрид Сиуърд разкрива за сп. \"Вог\", че любимото парче на Нейно Величество е \"California Girls\" на \"Бийч бойс\" или поне така е казвал нейният съпруг принц Филип.\n\nСпоред Сиуърд музикалните предпочитания на кралица Елизабет Втора са разнообразни - от военна музика до Елтън Джон. Нейно Величество харесва също мюзикъли, традиционни химни, шотландски балади.\n\nИнгрид Сиуърд обаче се съмнява, че кралицата разполага с достатъчно време, за да слуша музика.\n\n \n                    ", "date": "2017.10.05", "title": "Музикалните предпочитания на кралица Елизабет Втора"}
{"url": "http://www.monitor.bg/a/view/5967-%D0%9C%D0%B5%D0%B3%D0%B0%D0%BD-%D0%A4%D0%BE%D0%BA%D1%81-%D0%BF%D1%80%D0%B8%D1%82%D0%B5%D0%B6%D0%B0%D0%B2%D0%B0-%D0%B8%D0%B4%D0%B5%D0%B0%D0%BB%D0%BD%D0%BE%D1%82%D0%BE-%D0%B6%D0%B5%D0%BD%D1%81%D0%BA%D0%BE-%D0%BB%D0%B8%D1%86%D0%B5/", "text": "\n                    Проучване, направено от лондонски пластичен хирург, разкрива коя известна дама има най-красивото лице в света, пише в. \"Дейли стар\".\n\nД-р Джулиан де Силва от клиника за лицева козметика и пластична хирургия в Хамърсмит, Лондон, е проучил медицинските картони на 1000 души от цялата страна, за да определи коя е най-желаната форма на лицето. За дамите това е диамантената форма - изключително женствена и елегантна. Такъв тип лице притежава 31-годишната холивудска звезда Меган Фокс.\n\n\"Фокс е една от най-големите екранни красавици от своето поколение. Технически лицето й е с идеално симетричната диамантена форма. Нищо чудно, че много жени искат да имат лице като нейното\", казва специалистът.\n\nВторото най-желано лице е с овална форма като на 29-годишната певица Риана.\n\nСред мъжете, които \"лягат под ножа\", за да подобрят външността си, най-популярно е \"квадратното\" лице като на Дейвид Бекъм или модела Дейвид Ганди. Сред известните жени с такъв тип лице се открояват актрисите Анджелина Джоли и Кийра Найтли.\n\nОсвен диамантена, овална и квадратна, д-р Джулиан де Силва определя още четири типа популярни форми на лицето - продълговата (Жизел Бюндхен, Виктория Бекъм), кръгла (херцогинята на Кембридж Катрин, Кейт Мос), крушовидна (Кели Озбърн, Мини Драйвър) и сърцевидна (Скарлет Йохансон, Рийз Уидърспун).\n\n \n                    ", "date": "2017.10.05", "title": " Меган Фокс притежава идеалното женско лице"}
{"url": "http://www.monitor.bg/a/view/35220-%D0%9D%D0%BE%D0%B1%D0%B5%D0%BB%D1%8A%D1%82-%D0%B7%D0%B0-%D0%BB%D0%B8%D1%82%D0%B5%D1%80%D0%B0%D1%82%D1%83%D1%80%D0%B0-%D0%B1%D0%B5-%D1%81%D0%BF%D0%B5%D1%87%D0%B5%D0%BB%D0%B5%D0%BD-%D0%BE%D1%82-%D0%9A%D0%B0%D0%B7%D1%83%D0%BE-%D0%98%D1%88%D0%B8%D0%B3%D1%83%D1%80%D0%BE-%D0%B7%D0%B0-%D0%BF%D0%BE%D0%B3%D0%BB%D0%B5%D0%B4-%D0%B2-%D0%B1%D0%B5%D0%B7%D0%B4%D0%BD%D0%B0%D1%82%D0%B0/", "text": "\n                    Британският писател от японски произход Казуо Ишигуро спечели Нобелова награда за литература, съобщиха световните информационни агенции.Наградата му е присъдена за \"романите, които с голяма емоционална сила разкриват бездната, разтваряща се пред илюзорното ни чувство за връзка със света\".Самият писател в първия момент е взел новината за присъдената му награда за шега, съобщи Би Би Си. Причината за това бе, че Нобеловият комитет още не се бил свързал с него. „Това е невероятна чест, най-вече защото това означава, че вървя по стъпките на много големи автори, това е много голямо признание“, коментира той.Казуо Ишигуро е роден през 1954 г. в Нагасаки, Япония, но от 1960 г. живее със семейството си в Лондон. Пише на английски език. Автор е на осем книги, като най-известните му романи са \"Остатъкът от деня\" (за него печели „Букър“ през 1989 г., екранизацията му с участието на Антъни Хопкинс и Ема Томпсън е не по-малко известна), \"Погребаният великан\", \"Никога не ме оставяй\" (този роман е включен в списъка на 100-те най-велики романи на английски език на всички времена на сп. „Тайм“, той също е екранизиран през 2010 г.), издадени и на български език.Имената на номинираните за наградата писатели не се обявяват публично, а самите претенденти също не се известяват. Тази година букмейкърите най-високо оценяваха шансовете на японеца Харуки Мураками, канадката Маргарет Атууд, израелеца Амос Оз и италианеца Клаудио Магрис.Тази година паричната равностойност на наградата е 9 милиона крони (944 000 евро).Миналата година наградата бе спечелена от Боб Дилън.Нобеловата награда за литература е учредена през 1901 г. Присъжда се от Шведската академия по литература в Стокхолм. В периода 1901 - 2017 година отличието е връчвано 110 пъти (прекъсванията са през1914, 1918, 1935, 1940-1943 година), като носителите са общо 114 (няколко пъти те са били по двама) . Наградата не е присъждана през 1914, 1918, 1935, 1940-1943 година.Средната възраст на лауреатите е 65 години, като най-младият отличен с нея е британският писател и поет Ръдиър Киплинг (през 1907 г. за \"Книга за джунглата\"). Най-възрастният носител на отличието е британската писателка Дорис Лесинг (през 2007 г., когато е на 88).Най-често носителите на Нобелова награда за литература пишат на английски език - 29. Следва френският - 14, немски - 13, испански - 11, шведски - 7, италиански - 6, руски - 5.\n\n\n                    ", "date": "2017.10.05", "title": "Нобелът за литература бе спечелен от Казуо Ишигуро за поглед в бездната "}
{"url": "http://www.monitor.bg/a/view/16781-%D0%9C%D0%B0%D0%BA%D1%80%D0%BE%D0%BD-%D1%81%D0%BA%D0%B0%D0%BD%D0%B4%D0%B0%D0%BB%D0%B8%D0%B7%D0%B8%D1%80%D0%B0-%D1%84%D1%80%D0%B5%D0%BD%D1%81%D0%BA%D0%B8-%D0%BF%D0%BE%D0%BB%D0%B8%D1%82%D0%B8%D1%86%D0%B8/", "text": "\n                     \n\nС призива \"някои\" да потърсят работа, \"вместо да вдигат шум\", президентът на Франция Еманюел Макрон за пореден път скандализира политическата класа, възмутена от демонстрираното от него \"презрение\" към малоимотните, предаде Франс прес.\n\nПри обиколка из централния департамент Корез в сряда Макрон говори насаме със служител от местната власт, споменал за проблемите на фирма с набирането на персонал.\n\n\"Някои, вместо да вдигат шум, по-добре да вземат да си потърсят там работа\", отвърна Макрон, без да уточни кого има предвид.\n\nМалко преди това ходът на визитата му бе смутен от митинг на близо 150 настоящи и бивши служители в компания за автомобилно оборудване, които при опит да се срещнат с Макрон влязоха в сблъсък със сили на реда, пояснява АФП.\n\nПриемам, че президентът може да нарича нещата с думи, каквито използваме всички в своето всекидневие, отговори вчера говорителят на кабинета Кристоф Кастанер на острата реакция на опозицията. Тя обяви за пореден път, че Макрон е \"президент на богатите\" и че се дистанцира от народа.\n\nВалери Бойер, говорителка на дясната опозиционна партия \"Републиканците\", заклейми \"презрението към французите\", проявено според нея от държавния глава.\n\nОливие Фор, лидер на депутатите социалисти, разкритикува \"общественото пренебрежение към всеки \"неграмотник\", \"безделник\" и \"никаквец\", напомняйки спорни изрази, използвани преди от Макрон.\n\n \n                    ", "date": "2017.10.05", "title": "Макрон скандализира френски политици"}
{"url": "http://www.monitor.bg/a/view/48495-%D0%93%D0%B5%D1%80%D0%BC%D0%B0%D0%BD%D0%B8%D1%8F-%D0%BF%D1%80%D0%B5%D0%BC%D0%B5%D1%81%D1%82%D0%B8-%D0%B2%D0%BE%D0%B9%D1%81%D0%BA%D0%B8%D1%82%D0%B5-%D1%81%D0%B8-%D0%BE%D1%82-%D0%A2%D1%83%D1%80%D1%86%D0%B8%D1%8F-%D0%B2-%D0%99%D0%BE%D1%80%D0%B4%D0%B0%D0%BD%D0%B8%D1%8F/", "text": "\n                     \n\nГермания приключи предислоцирането на войските си от турската военна база \"Инджирлик\" към Йордания, съобщи министерството на отбраната, цитирано от Франс прес.\n\nРешение за това бе взето през юни, в разгара на дипломатическа криза между Германия и Турция.\n\nЧетири самолета \"Торнадо\", използвани за разузнавателни мисии над териториите под контрола на групировката \"Ислямска държава\", кацнаха този следобед в базата \"Азрак\".\n\nЛетателните апарати - последните, напуснали базата на НАТО \"Инджирлик\", намираща се до сирийската граница - ще подновят мисиите си до няколко дни, уточни говорител на германското министерство на отбраната.\n\nБерлин предприе предислоцирането, защото Анкара не разреши на германски депутати да посетят базата, където около 260 германски войници участваха в операциите на международната коалиция срещу \"Ислямска държава\" в Сирия и Ирак.\n\nДвустранните отношения непрекъснато се влошават, откакто Бундестагът призна през юни 2016 г. арменския геноцид, което огорчи Анкара.\n\nГермания осъжда също така и чистките, предприети от Турция след неуспешния опит за държавен преврат на 15 юли 2016 г., при които бяха арестувани над 50 000 души, включително няколко германски граждани или хора с двойно гражданство.\n\n \n                    ", "date": "2017.10.05", "title": "Германия премести войските си от Турция в Йордания"}
{"url": "http://www.monitor.bg/a/view/54115-%D0%95%D1%80%D0%B4%D0%BE%D0%B3%D0%B0%D0%BD-%D0%A2%D1%83%D1%80%D1%86%D0%B8%D1%8F-%D1%81%D0%BA%D0%BE%D1%80%D0%BE-%D0%B7%D0%B0%D1%82%D0%B2%D0%B0%D1%80%D1%8F-%D0%B3%D1%80%D0%B0%D0%BD%D0%B8%D1%86%D0%B8%D1%82%D0%B5-%D1%81%D0%B8-%D1%81%D1%8A%D1%81-%D0%A1%D0%B5%D0%B2%D0%B5%D1%80%D0%B5%D0%BD-%D0%98%D1%80%D0%B0%D0%BA/", "text": "\n                    Турският президент Реджеп Тайип Ердоган заяви днес, че Турция скоро ще затвори границата си със Северен Ирак и въздушното си пространство в отговор на кюрдския референдум за независимост от 25 септември, съобщава Ройтерс.\n\nПолетите до Северен Ирак вече бяха прекъснати, въздушното пространство и границите също ще бъдат затворени скоро, каза Ердоган в реч в Анкара. Той посочи, че решението за организиране на референдума показва \"пълната неблагодарност\" на кюрдското регионално правителство в Северен Ирак, което беше развило тесни търговски и политически връзки с Турция.\n\nНие искаме кюрдското регионално правителство да си вземе нужната поука от грешките си и колкото е възможно по-скоро да предприеме стъпки, за да ги поправи, посочи Ердоган.\n                    ", "date": "2017.10.05", "title": "Ердоган: Турция скоро затваря границите си със Северен Ирак"}
{"url": "http://www.monitor.bg/a/view/15337-%D0%A1%D0%90%D0%A9-%D0%A1%D1%8A%D1%8E%D0%B7%D0%BD%D0%B8%D1%86%D0%B8%D1%82%D0%B5-%D0%BE%D1%82-%D0%9D%D0%90%D0%A2%D0%9E-%D0%B4%D0%B0-%D0%B8%D0%B7%D0%BF%D1%80%D0%B0%D1%82%D1%8F%D1%82-%D0%BE%D1%89%D0%B5-%D0%BE%D0%BA%D0%BE%D0%BB%D0%BE-1000-%D0%B2%D0%BE%D0%B9%D0%BD%D0%B8%D1%86%D0%B8-%D0%B2-%D0%90%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD/", "text": "\n                     \n\nСъединените щати искат от съюзниците си в НАТО да изпратят още около хиляда войници в Афганистан, където самите американци увеличават присъствието си, заяви днес американската посланичка в алианса Кей Бейли Хъчисън. Тя каза, че новата стратегия за подсилване на западните войски в Афганистан, обявена от американския президент Доналд Тръмп, предвижда изпращането на още 3000 американски и около 1000 съюзнически военнослужещи.\n\n\"Целта ни е да кажем много бързо, до около две седмици, от какво точно имаме нужда\", обясни тя. Министрите на отбраната на 29-те страни - членки на Северноатлантическия съюз, ще се срещнат в началото на ноември в Брюксел и ще обсъдят какъв ще е приносът им към мисията в Афганистан. Дотогава те ще проучат подробностите около американското искане за подкрепление.\n\n\"Целта ни е да започнем да виждаме увеличение на броя на инструкторите и съветниците (в мисията в Афганистан) възможно най-скоро\", каза Хъчисън.\n                    ", "date": "2017.10.05", "title": "САЩ: Съюзниците от НАТО да изпратят още около 1000 войници в Афганистан"}
{"url": "http://www.monitor.bg/a/view/63445-%D0%9E%D1%82%D0%BD%D0%BE%D0%B2%D0%BE-%D0%B2%D0%B7%D1%80%D0%B8%D0%B2%D0%B8%D1%85%D0%B0-%D0%B1%D0%B0%D0%BD%D0%BA%D0%BE%D0%BC%D0%B0%D1%82-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0/", "text": "\n                    Взривиха банкомат в голям хипермаркет в столичния квартал „Дружба”.\n\nСигналът е получен около 4.30 ч. тази сутрин. Има нанесени щети по устройството и витрините на магазина. На място има екипи на полицията и пожарната. Извършва се оглед, който да установи има ли откраднати пари от банкомата. Не се знае каква е била точната сума, която е имало вътре. Това е пореден случай на взривен банкомат в столицата. Само преди около месец това се слечи и в квартал \"Младост\". Тогава крадците използваха сгъстен въздух, а в резултат на обира, няколко хиляди лева се разпиляха във въздуха пред столичен блок.\n                    ", "date": "2017.10.05", "title": "Отново взривиха банкомат в столицата"}
{"url": "http://www.monitor.bg/a/view/39398-%D0%97%D0%B0%D0%B4%D1%8A%D1%80%D0%B6%D0%B0-%D0%BB%D0%B8%D1%85%D0%B2%D0%B0%D1%80-%D0%B4%D0%B0%D0%B2%D0%B0%D0%BB-%D0%B7%D0%B0%D0%B5%D0%BC%D0%B8-%D1%81%D1%80%D0%B5%D1%89%D1%83-50-%D0%BB%D0%B8%D1%85%D0%B2%D0%B0/", "text": "\n                    Окръжната прокуратура във Варна привлече като обвиняем и задържа за срок до 72 часа 41-годишния Ибрям Т. от Провадия. При извършеното претърсване  и изземване в дома му в Провадия са намерени 9 444 лева, около 1 кг. злато, 8 автомобила, оставени като залог за дадени заеми и множество оригинални нотариални актове за собственост на недвижими имоти. Повдигнато му е обвинение за извършване на банкова дейност без разрешение, от която получил значителни неправомерни доходи  - продължавано престъпление по член 252, ал. 2, предл. 2, във връзка с ал. 1 от Наказателния кодекс. Деянието се наказва с лишаване от свобода от 5 до 10  години и глоба от 5 000 до 10 000 лева. Ако бъде признат за виновен, съдът може да конфискува част или цялото имущество на лихваря. Окръжната прокуратура във Варна ще внесе в петък в съда искане за вземане на мярка за неотклонение „задържане под стража“  спрямо 41-годишния провадиец.\n\n \n                    ", "date": "2017.10.05", "title": "Задържа лихвар, давал заеми срещу 50% лихва"}
{"url": "http://www.monitor.bg/a/view/6706-%D0%A2%D1%80%D0%B8%D0%BC%D0%B0-%D0%B7%D0%B0%D1%81%D1%82%D0%B0%D0%B2%D0%B0%D1%82-%D0%BF%D1%80%D0%B5%D0%B4-%D1%81%D1%8A%D0%B4%D0%B0-%D0%B7%D0%B0-%D0%B2%D1%8A%D0%BE%D1%80%D1%8A%D0%B6%D0%B5%D0%BD-%D0%B3%D1%80%D0%B0%D0%B1%D0%B5%D0%B6-%D0%B8-%D0%BF%D1%80%D0%BE%D1%81%D1%82%D1%80%D0%B5%D0%BB%D0%B2%D0%B0%D0%BD%D0%B5/", "text": "\n                    Трима обвиняеми застават пред Окръжния съд в Пазарджик, за да отговарят за извършен от тях въоръжен грабеж преди 2 години. Подсъдими за престъплението са Васил Атанасов, Джемал Аликов и аржентинецът Фернандо Ферари, с испанско гражданство. Срещу тях са повдигнати обвинения за това, че на 21 декември 2015 год. са извършили въоръжен грабеж и са откраднали злато и вещи на обща стойност 56 704,59 лв. и са причинили на Тодор Н. средни телесни повреди. Тримата нападнаха в офиса на фирмата му пазарджишкия бизнесмен Спас Спасов и го раниха в крака, пострада и брат му Тодор, с когото са били заедно в помещението. Броени дни преди Коледа тримата нахлуха, въоръжени с автомат, в кабинета на Спасов и след като го заплашили и принудили и него, и съпругата му, както и брат му да легнат на пода, им отнели мобилен телефон, златни накити и 20 000 лв. Нападателите са ранили при обира по-големия брат Спас в крака, а Тодор- в ръката и в крака.Двадесет минути след извършването на въоръжения грабеж тримата извършители се натоварили на колата на единия от участниците – Васил Атанасов и тръгнали към Пещера. На входа на града автомобилът бил спрян за проверка от автопатрул. Двамата полицаи поискали личните карти на мъжете и още преди да предприемат други действия, водачът подкарал колата и избягал от подгонилата го патрулка.Тримата въоръжени грабители  не са се върнали на другия ден, за да търсят документите си за самоличност, но пазарджишката полиция вече била по петите им. Нападателите  наели апартамент в Пловдив, в който са пребивавали почти до момента на своето задържане и през това време не са излизали изобщо от квартирата, дори да отидат до магазина. За да бъде разкрит въоръжения грабеж помогнали двама свидетели, пред единия от които Атанасов споделил плановете си, а по-късно потърсил за съдействие да му набави фалшиви документи за самоличност, за да напуснат и тримата страната ни.\n\n \n                    ", "date": "2017.10.05", "title": "Трима застават пред съда за въоръжен грабеж  и прострелване"}
{"url": "http://www.monitor.bg/a/view/56855-%D0%A2%D0%B8%D0%BA%D0%BD%D0%B0%D1%85%D0%B0-%D0%B2-%D0%B0%D1%80%D0%B5%D1%81%D1%82%D0%B0-61%D0%B3%D0%BE%D0%B4%D0%B8%D1%88%D0%BD%D0%B0-%D0%B6%D0%B5%D0%BD%D0%B0-%D0%B2%D1%8A%D1%80%D1%82%D1%8F%D0%BB%D0%B0-%D0%BD%D0%B0%D1%80%D0%BA%D0%BE%D1%84%D0%B5%D1%80%D0%BC%D0%B0-%D0%BD%D0%B0-%D1%81%D0%B5%D0%BB%D0%BE/", "text": "\n                    \n\n\n\n\n                    ", "date": "2017.10.05", "title": "Тикнаха в ареста 61-годишна жена, въртяла наркоферма на село "}
{"url": "http://www.monitor.bg/a/view/29392-%D0%A0%D0%BE%D0%BC%D0%B8-%D0%BF%D0%BE%D1%82%D1%80%D0%BE%D1%88%D0%B8%D1%85%D0%B0-%D0%BF%D1%80%D0%BE%D0%B7%D0%BE%D1%80%D1%86%D0%B8%D1%82%D0%B5-%D0%BD%D0%B0-%D0%BF%D1%8A%D1%82%D0%BD%D0%B8%D1%87%D0%B5%D1%81%D0%BA%D0%B8-%D0%B2%D0%BB%D0%B0%D0%BA-%D0%B2-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB/", "text": "\n                    Група роми потрошиха прозорците на пътническия влак София – Кюстендил в сряда късно вечерта. „След получаването на сигнала изпратихме наши екипи на място. Установихме, че са счупени 6 прозореца на композицията с размери 130/160 см.“, коментираха работещи по случая.\nОказва се, че на прибиране в Кюстендил тренът минал покрай гетото на областния град, откъде изведнъж започнало обстрелване с камъни. „Чухме само адски силен шум и чупене на прозорци. Те са изключително дебели, представете си с каква сила са ни замеряли. Добре, че нямаше много хора и не се стигна до пострадали. В тъмнината не успяхме да видим колко човека са, но бяха цяла група“, коментираха пътници.\nРУ Кюстендил работи по установяване на извършителите на деянието, уведомен е дежурен прокурор.\n„От няколко месеца нямахме проблеми с ромите и сега отново започнаха да ни нападат, когато преминаваме през махалите. Те трябва да бъдат усмирени, не може това положение да продължава до безкрай“, коментираха служители от БДЖ.\n                    ", "date": "2017.10.05", "title": "Роми потрошиха прозорците на пътнически влак в Кюстендил"}
{"url": "http://www.monitor.bg/a/view/41122-%D0%9C%D1%8A%D0%B6-%D0%BE%D1%82%D0%B8%D0%B2%D0%B0-%D0%BD%D0%B0-%D1%81%D1%8A%D0%B4-%D0%B7%D0%B0-%D0%B8%D0%B7%D0%BC%D0%B0%D0%BC%D0%B0-%D1%81-%D0%B5%D0%B2%D1%82%D0%B8%D0%BD%D0%B0-%D0%BD%D0%B0%D1%84%D1%82%D0%B0/", "text": "\n                    Мъж отива на съд за извършени няколко измами с евтино гориво. Обвинението срешу Злати Х. е затова, че в периода от 6 февруари до 2 май 2017 г. във Велико Търново с цел да набави за себе си имотна облага излъгал трима души, като им причинил имотна вреда в размер на общо 2160 лв. пред тримата той се редставял за шофьор на камион бензиновоз и разполага с излишък на нафта и бензин, които може да им продаде на тънка цена по 1,20-1,30 лв. за литър. За целта обаче трябвало да му бъде предплатено. Така от първия излъган той взел 720 лв., от втория 400, а от третия 1040 лв. след като накрая бил спипан станало ясно, че Злати е криминално проявен и осъждан, без постоянна работа и доходи. Родом той е от Добрич, но тъй като там вече бил добре познат на органите на реда, решил да обикаля из страната и да извършва измами там, където все още не го познават. Сего обаче той отново ще бъде изправен на съд и най-вероятно ще се наложи да се запознае отлизо с решетките на затворническата си килия.\n                    ", "date": "2017.10.05", "title": "Мъж отива на съд за  измама с евтина нафта"}
{"url": "http://www.monitor.bg/a/view/27942-%D0%97%D0%B0%D0%BA%D0%BE%D0%BF%D1%87%D0%B0%D1%85%D0%B0-%D1%80%D0%B5%D1%86%D0%B8%D0%B4%D0%B8%D0%B2%D0%B8%D1%81%D1%82-%D1%82%D1%80%D0%B8-%D0%B4%D0%BD%D0%B8-%D1%81%D0%BB%D0%B5%D0%B4-%D0%B8%D0%B7%D0%BB%D0%B8%D0%B7%D0%B0%D0%BD%D0%B5-%D0%BE%D1%82-%D0%B7%D0%B0%D1%82%D0%B2%D0%BE%D1%80%D0%B0/", "text": "\n                     40-годишен закоравял престъпник беше задържан за поредно престъпление в Стара Загора само три дни след като излезе от килията, където е изтърпял 7-месечна присъда.Златко А. е привлечен под отговорност  за това, че отнел чужди движими вещи от владението на другиго, с намерението противозаконно да ги присвои, като за това употребил сила и заплашване - престъпление по чл.198 ал.3 вр. ал.1 от Наказателния кодекс.На 3 октомври обвиняемият отнел чужди движими вещи:чифт златни обеци с тегло пет грама, зарядно устройство за мобилен телефон  и дамски часовник от владението на  34–годишна жена, с намерение противозаконно да ги присвои.  Той бил заварен на местопрестъплението, като нанесъл удар с крак на пострадалата и насочил газов пистолет, без да възпроизвежда изстрел, към свидетел на инцидента.Мъжът е осъждан  18 пъти, включително за извършването на тежки умишлени престъпления от общ характер, като е бил освободен от затвора на 1 октомври, поради изтърпяване на наложено му наказание в размер на седем месеца „лишаване от свобода“. Предстои прокуратурата да внесе искане в съда за определяне на мярка за неотклонение „задържане под стража“.\n\n\n                    ", "date": "2017.10.05", "title": "Закопчаха рецидивист три дни след излизане от затвора"}
{"url": "http://www.monitor.bg/a/view/43031-%D0%98%D0%B7%D0%BF%D0%B5%D0%BF%D0%B5%D0%BB%D0%B8%D1%85%D0%B0-%D0%BA%D0%BE%D0%BB%D0%B0%D1%82%D0%B0-%D0%BD%D0%B0-%D1%80%D0%B5%D0%BF%D0%BE%D1%80%D1%82%D0%B5%D1%80-%D0%BD%D0%B0-%D0%93%D0%BE%D1%81%D0%BF%D0%BE%D0%B4%D0%B0%D1%80%D0%B8-%D0%BD%D0%B0-%D0%B5%D1%84%D0%B8%D1%80%D0%B0/", "text": " Зорница Акманова разобличила автомонтьор от Карлово, чийто сервиз бил запечатан след репортажите й\n                    \n\n\n                    ", "date": "2017.10.05", "title": "Изпепелиха колата на репортер на „Господари на ефира”"}
{"url": "http://www.monitor.bg/a/view/22471-%D0%A5%D0%B2%D0%B0%D0%BD%D0%B0%D1%85%D0%B0-%D1%88%D0%BE%D1%84%D1%8C%D0%BE%D1%80-%D1%81-253-%D0%BF%D1%80%D0%BE%D0%BC%D0%B8%D0%BB%D0%B0-%D0%B2-%D0%94%D0%B8%D0%BC%D0%B8%D1%82%D1%80%D0%BE%D0%B2%D0%B3%D1%80%D0%B0%D0%B4/", "text": "\n                    58-годишен шофьор на Форд е арестуван от димитровградските полицаи за шофиране в нетрезво състояние. Тестът с дрегер е отчел 2.53 промила алкохол. Хванат е и 46-годишен от село Радиево да шофира товарен автомобил Мерцедес без книжка, отнета му с административна мярка. Автопатрул от участъка в Любимец пък е хванал 34-годишен водач от крумовградското село Бряговец , шофирал лек автомобил Опел с регистрационни табели от друга кола. В хасковското управление също са заведени 2 бързи производства срещу двама жители на село Узунджово. Мъжете на 18 и 47 г. шофирали мотопеди без регистрационни табели.\n \n                    ", "date": "2017.10.05", "title": "Хванаха шофьор с 2,53 промила в Димитровград"}
{"url": "http://www.monitor.bg/a/view/77334-%D0%A6%D0%B8%D1%81%D1%82%D0%B5%D1%80%D0%BD%D0%B0-%D1%81-%D0%B3%D0%BE%D1%80%D0%B8%D0%B2%D0%BE-%D1%81%D0%B5-%D0%BE%D0%B1%D1%8A%D1%80%D0%BD%D0%B0-%D0%BF%D0%BE-%D0%BF%D1%8A%D1%82%D1%8F-%D0%BA%D1%80%D0%B0%D0%B9-%D0%9A%D0%B0%D0%B7%D0%B0%D0%BD%D0%BB%D1%8A%D0%BA/", "text": "\n                    30-тонна цистерна „Мерцедес“ , превозваща бензин и дизелово гориво се преобърна при опит на водача да качи камиона на подбалканския  път недалеко от Казанлък.Само по чудо товарът не се е взривил, коментираха пристигнали на място след сигнал на телефон 112 огнеборци. Преобърналата се вляво от асфалтовото платно машина беше обезопасена в очакване на друга цистерна, в която да бъде прехвърлен опасният товар. Камионът е с бургаска регистрация А3712 ВР  и е  идвал откъм Стара Загора . За часове наред надлезът от главен път І-5 Стара Загора – Казанлък за към морето по Е 773 остана затворен.Най-вероятната причина за катастрофата е движение с несъобразена скорост, буквално в последната секунда водачът е успял да изскочи от кабината.\n\n\n                    ", "date": "2017.10.05", "title": "Цистерна с гориво се обърна по пътя  край Казанлък   "}
{"url": "http://www.monitor.bg/a/view/3792-%D0%91%D0%B8%D0%B2%D1%88-%D0%B1%D0%BE%D0%BA%D1%81%D1%8C%D0%BE%D1%80-%D0%BE%D1%82-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%B5-%D0%B7%D0%B0%D0%B3%D0%B8%D0%BD%D0%B0%D0%BB%D0%B8%D1%8F%D1%82-%D1%82%D0%B0%D0%B7%D0%B8-%D0%BD%D0%BE%D1%89-%D0%BD%D0%B0-%D0%90%D0%9C%D0%A2%D1%80%D0%B0%D0%BA%D0%B8%D1%8F/", "text": "\n                    Бившият пазарджишки боксьор Спас Спасов е загиналият в тежката катастрофа на АМ „Тракия” тази нощ на 119-ия километър, където  ТИР с полуремарке се е ударил в колона на мост. Тялото на 45-годишния водач на камиона е било извадено с помощта на техника на пожарната. До около 5 часа затворени за движение са били и двете ленти, тъй като превозваният товар - дървени трупи, са се разпилели.Причините за инцидента се изясняват от РУ на Полицията в село Труд.Има образувано досъдебно производство, извършен е оглед.Основната версия на разследващите е, че най-вероятно се касае за заспиване на волана. Загиналият шофьор живее в пазарджишкото село Главиница и се занимава с превоз на товари. Има втори брак и дете от съпругата си Лидия, която е треньор на мажоретен състав към Общинския детски комплекс в Пазарджик. \n                    ", "date": "2017.10.05", "title": "Бивш боксьор от Пазарджик е загиналият тази нощ  на АМ“Тракия“"}
{"url": "http://www.monitor.bg/a/view/2548-%D0%97%D0%B0%D0%BA%D0%BE%D0%BF%D1%87%D0%B0%D1%85%D0%B0-%D1%80%D0%B5%D1%86%D0%B8%D0%B4%D0%B8%D0%B2%D0%B8%D1%81%D1%82-%D1%82%D1%80%D0%B8-%D0%B4%D0%BD%D0%B8-%D1%81%D0%BB%D0%B5%D0%B4-%D0%B8%D0%B7%D0%BB%D0%B8%D0%B7%D0%B0%D0%BD%D0%B5-%D0%BE%D1%82-%D0%B7%D0%B0%D1%82%D0%B2%D0%BE%D1%80%D0%B0/", "text": "\n                    40-годишен закоравял престъпник беше задържан за поредно престъпление в Стара Загора само три дни след като излезе от килията, където е изтърпял 7-месечна присъда. Златко А. е привлечен под отговорност за това, че отнел чужди движими вещи от владението на другиго, с намерението противозаконно да ги присвои, като за това употребил сила и заплашване - престъпление по чл.198 ал.3 вр. ал.1 от Наказателния кодекс. На 3 октомври обвиняемият отнел чужди движими вещи:чифт златни обеци с тегло пет грама, зарядно устройство за мобилен телефон и дамски часовник от владението на 34–годишна жена, с намерение противозаконно да ги присвои. Той бил заварен на местопрестъплението, като нанесъл удар с крак на пострадалата и насочил газов пистолет, без да възпроизвежда изстрел, към свидетел на инцидента. Мъжът е осъждан 18 пъти, включително за извършването на тежки умишлени престъпления от общ характер, като е бил освободен от затвора на 1 октомври, поради изтърпяване на наложено му наказание в размер на седем месеца „лишаване от свобода“. Предстои прокуратурата да внесе искане в съда за определяне на мярка за неотклонение „задържане под стража“.\n                    ", "date": "2017.10.05", "title": "Закопчаха рецидивист три дни след излизане от затвора "}
{"url": "http://www.monitor.bg/a/view/41528-%D0%9E%D1%81%D1%82%D0%B0%D0%B2%D0%B8%D1%85%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D1%81%D0%BB%D1%83%D0%B6%D0%B8%D1%82%D0%B5%D0%BB%D1%8F-%D0%BD%D0%B0-%D0%93%D1%80%D0%B0%D0%B1%D0%BE-%D1%81%D0%B2%D0%B8%D0%BB-400-%D0%B1%D0%BE%D0%BD%D0%B0/", "text": "\n                    Бившият служител на сайта за колективно пазаруване grabo.bg Георги Петров остава в ареста, реши окръжният съд в Пловдив. Според магистратите има обосновано предположение, че именно Георги Петров е извършил престъплението, в което е обвинен. Срещу него е повдигнато обвинение, че от миналия 18 август до този 21 септември е свил 400 000 лева от компанията си. Схемата, по която младият мъж е прибирал за себе си парите от клиентите, не била сложна. Когато срокът на промоцията за дадена стока или услуга изтичал, от сайта трябвало да преведат парите на съответните търговци. Тогава обаче Георги отивал в счетоводството и казвал, че даденият клиент му се бил обадил, за да даде нова банкова сметка. Служителят на grabo.bg казвал на счетоводителките уж новата банкова сметка на клиентите им, по която те превеждали парите. Сметката обаче не била на търговците, а на близък приятел на Георги. След това приятелят му превеждал сумите по негова сметка. Въпросният приятел е признал всичко пред разследващите и е свидетел по делото. Самият Георги твърди, че няма вина по повдигнатото му обвинение и че не той е свил парите. Определението на Окръжен съд – Пловдив е окончателно и не подлежи на обжалване и протест.\n\n\n                    ", "date": "2017.10.05", "title": "Оставиха в ареста служителя на „Грабо”, свил 400 бона"}
{"url": "http://www.monitor.bg/a/view/55577-%D0%91%D0%B5%D0%BB%D0%B3%D0%B8%D1%8F-%D0%B4%D0%B0%D0%B2%D0%B0-ryanair-%D0%BD%D0%B0-%D1%81%D1%8A%D0%B4/", "text": "\n                    Белгия дава Ryanair на Търговския съд, обяви днес министърът на икономиката и въпросите на потребителите Крис Петерс съобщи БТА. Той обвинява авиопревозвача в непрофесионално поведение покрай отмяната на полети.Петерс коментира, че Ryanair не проявява професионална съвест, защото изпраща съобщения на английски на пътниците, използвали френски или фламандски език при купуването на своите билети. В допълнение авиокомпанията давала твърде малко сведения за правата на пътниците при отмяната на полет.В такъв мащаб отмяната на полети е неприемлива, липсва професионализъм, коментира Петерс. Той изразява надежда Ryanair да прекрати неправомерните си действия. Медиите уточняват, че жалбата до съда цели постановяването на наказание, ако нарушенията продължат.Организацията за защита на белгийските потребители \"Тест аша\" отбелязва, че авиокомпанията е предлагала единствено възстановяване на сумата по билета за анулиран полет, вместо да съобщи на разбираем език на пътниците, че имат право на обезщетение. Това важи особено за случаите, в които полет е бил отменен по-малко от две седмици преди датата, на която е трябвало да бъде изпълнен. Отчита се и че от Ryanair настоявали пътниците, засегнати от неизпълнените полети, да общуват с авиокомпанията само на английски. \n\n\n                    ", "date": "2017.10.05", "title": "Белгия дава Ryanair на съд"}
{"url": "http://www.monitor.bg/a/view/89364-%D0%90%D0%BA%D1%82%D0%BE%D0%B2%D0%B5-%D0%B8-%D0%B3%D0%BB%D0%BE%D0%B1%D0%B8-%D0%B7%D0%B0-10-%D1%82%D1%83%D0%B7%D0%B0%D1%80%D1%81%D0%BA%D0%B8-%D1%85%D0%BE%D1%82%D0%B5%D0%BB%D0%B0-%D0%B2-%D0%A1%D0%BB%D1%8A%D0%BD%D1%87%D0%B5%D0%B2-%D0%B1%D1%80%D1%8F%D0%B3/", "text": "Нямали условия за хора с увреждания \n                    \n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n                    ", "date": "2017.10.05", "title": "Актове и глоби за 10 тузарски хотела в Слънчев бряг  "}
{"url": "http://www.monitor.bg/a/view/62713-800-%D1%85%D0%B8%D0%BB-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B0-%D0%BD%D0%B0-%D1%82%D1%80%D1%83%D0%BF%D1%87%D0%B5%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D0%BD%D0%B5%D0%BF%D0%BB%D0%B0%D1%82%D0%B5%D0%BD%D0%B0-%D0%93%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B0/", "text": "„Бонус-малус“ системата готова догодина\n                    792 643 автомобила у нас са със свалени номера заради неплатена застраховка „Гражданска отговорност“. Оказва се, че от 3 май до края на септември МВР е прекратило регистрациите на 865 566 коли. От тях след това има сключени полици само на 72 923, на които са им възстановени регистрациите. Това заяви Бойко Рановски, началник отдел „Пътна полиция“ в МВР по време на конференция за пътна безопасност „Мирен договор за българските пътища“, организирана от Асоциацията на българските застрахователи (АБЗ).\n\n„Останалите автомобили, може би голяма част, вече не са на територията на България и те нямат регистрация в нашия регистър“, категоричен бе Рановски. По думите му от януари до края на септември са съставени\n\n \n\n\n\n \n\nПо време на конференцията зам.-председателят на Комисията за финансов надзор (КФН) Ралица Агайн-Гури обяви, че към края на този месец започва свързването между двете бази данни на Гаранционния фонд и МВР. Връзката между двете институции се очаква да улеснява работата на застрахователите. Потребителите, които сключват застраховка, няма да има нужда да обясняват каквото и да е, а само чрез регистрационния номер на автомобила и на талона застрахователният офис ще получава цялата информация онлайн. Това освен време ще намали и измамите. По думите на Агайн често се случва да се запише грешно кубатурата, вида на моторното средство, номера на рамата или данните на собствениците.\n\nОсвен тази онлайн система от началото на 2018 г. се очаква да заработи и дълго чаканата „бонус-малус“ система. „В момента се работи върху основата на „бонус-малус“ системата и се надявам в началото на 2018 г. да стигнем до крайния резултат. За да въведем системата, са необходими изчисления кои са тежките фактори, които водят до ПТП и да се наказват при ценообразуването на застраховката“, категорична бе Агайн.\n\nИдеята на тази система е да се наказват с по-високи цени за „Гражданската отговорност“\n\n \n\n\n\n \n\nИзрядните водачи пък ще бъдат поощрявани и ще дават по-малко пари за застраховка. Все още обаче не е ясно за какъв срок ще се връща историята и досието на всеки един от водачите.\n\nПредвижда се превишението на скоростта да оказва най-голямо влияние върху формираното на размера на „Гражданската“. След това се нареждат неспазването на пътните знаци, преминаване на червен светофар и неправилното изпреварване.\n\n \n\n\n\nПърви сме сред държавите-членки в Европейския съюз по най-много загинали хора на пътя. Подобни данни цитира шефът на „Пътна полиция“ Бойко Рановски, позовавайки се на доклад на Европейската комисия.\n\nСпоред документа на 1 милион население в България се падат по 99 загинали души. Оказва се, че средното ниво за ЕС е 50 души на милион население. Първенци в класацията с най-малко жертви са Швеция, Великобритания, Холандия, Дания. Преди нас се нарежда само Румъния – с 97 загинали на милион.\n\nПо данни на МВР през миналата година по родните пътища са загинали 708 души, а 9374 са тежко пострадалите. Общият брой на катастрофите, при които има загинали хора и тежки материални щети е 51 873.\n\nРановски цитира и данни, според които от началото на 2017 г. до края на септември у нас са станали 5086 тежки катастрофи, а броят им е с 562 по-малко в сравнение с 2016 г.\n\nНамалява и броят на загиналите – с 55, като се оказва, че за деветте месеца на 2017 г. 473 наши сънародници са загубили живота си на пътя. Най-често катастрофи са ставали в столицата, Пловдив и Варна, а най-малко в Търговище, Перник и Ямбол.\n\nТой отбеляза още, че през настоящата година има рязко увеличение на броя загинали хора в София област – 40. В Пловдив починалите са 39, Бургас и Стара Загора – по 32. Най-малко жертви има във Видин, Перник, Хасково, Смолян и Габрово.\n\nШефът на пътната полиция каза, че през миналата година 36 деца са загинали на пътя, като броят им е най-висок за последните 6 години. От началото на 2017 г. до момента 22 деца са загубили живота си заради катастрофи.\n\n \n\n\n\n\n\nЛечението на един тежко пострадал в катастрофа излиза около 30-50 хил. лева. Това каза здравният министър проф. Николай Петров при откриването на конференцията „Мирен договор за българските пътища“, цитирайки анализ на Българското дружество по анестезиология и интензивно лечение\n\nПо думите му последните години са показали, че свободното говорене и информационните кампании за намаляване на пътния травматизъм не дават необходимия резултат. Ето защо усилията ни трябва да са насочени в две посоки – от една страна, да се фокусираме върху добрия пример. Като второ направление за ограничаване броя на жертвите и пострадалите при ПТП министърът изведе необходимостта от засилване на санкциите.\n\n \n\n\n\n700 млн. лева обезщетения са изплатили българските застрахователни компании заради катастрофи. Това каза Светла Несторова, председател на Асоциацията на българските застрахователи (АБЗ).\n\nПо данни на Комисията за финансов надзор (КФН) премийният приход по застраховка „Гражданска отговорност“ възлиза на 621 млн. лева през 2016 г., а изплатените обезщетения по този вид полици са в размер на 368,5 млн. лв. Малко над 317 млн. лева пък са платили застрахователите по „Каско“.\n\nТака се оказва, че дружествата, занимаващи се със застраховки, са дали над 700 млн. лв. за щети, настъпили заради ПТП-та. В тази сума обаче не се включват парите, изплатени по застраховка „Живот“ и „Злополука“, тъй като там няма как да се откроят тези, които са станали по време на инциденти на пътя.\n\n„Черната статистика трябва да спре не толкова заради сумите, които плащаме и заради материалните щети, а на най-вече заради децата ни и най-близките ни хора, които са по пътищата във всеки един момент“, категорична бе Несторова.\n                    ", "date": "2017.10.05", "title": "800 хил. автомобила на трупчета  заради неплатена „Гражданска“"}
{"url": "http://www.monitor.bg/a/view/87429-%D0%98%D0%BD%D0%B2%D0%B5%D1%81%D1%82%D0%B8%D1%86%D0%B8%D1%8F%D1%82%D0%B0-%D0%B2-%D0%B5%D0%BB%D0%B5%D0%BA%D1%82%D1%80%D0%BE%D0%BC%D0%BE%D0%B1%D0%B8%D0%BB-%D1%81%D0%B5-%D0%B8%D0%B7%D0%BF%D0%BB%D0%B0%D1%89%D0%B0-%D0%B7%D0%B0-10-%D0%B3%D0%BE%D0%B4%D0%B8%D0%BD%D0%B8/", "text": "\n                    Към днешна дата всички фирми с нови електрически автомобили са на загуба от тях. Излизането „на 0“ се случва на 5 или 6 година и зависи от превозното средство, а електромобилите стават икономически изгодни при минимум 8-10 годишен период от експлоатация. Това показва анализ на автопарк на една от най-големите куриерски фирми у нас.\n\nЕдна от причините досега модерните превозни средства да не са навлезли сериозно в работата на бизнеса е двойно по-високата цена за придобиване в сравнение с колите с традиционни двигатели. Късият пробег с едно зареждане и малкото все още зарядни станции допълнително отлага решението на бизнеса да премине на „зелени“ автомобили.\n\nВ съзнанието на масовия потребител пък преобладава неразбиране и недоверие по отношение на модерните превозни средства, според данни от проучване за нагласите към електромобилността и споделената мобилност в София. 43% се самоопределят като слабо информирани или незапознати с електромобилите. Частните собственици на такива автомобили са основно иноватори, \"зелени\", техничари, хора, които държат да следват модата.\n\n55 на сто от анкетираните столичани, са с позитивно отношение към експеримент с краткосрочен наем на автомобил за делово и лично пътуване в града. Когато става дума за електромобил, делът на готовите за такъв експеримент нараства на 85%. Най-голям потенциал е идеята за споделено пътуване до работното място, но тя е приложима само за служители с обичайното работно време от 9 до 5 часа. Според проучването женската аудитория е особено предразположена да използват споделеното пътуване. В България вече има подобни проекти на ИТ компании, които стимулират своите служители да се придвижват до работното си място с алтернативни превозни средства.  \n                    ", "date": "2017.10.05", "title": "Инвестицията в електромобил се изплаща за 10 години"}
{"url": "http://www.monitor.bg/a/view/48987-15-%D1%80%D1%8A%D1%81%D1%82-%D0%BD%D0%B0-%D1%87%D1%83%D0%B6%D0%B4%D0%B8%D1%82%D0%B5-%D1%82%D1%83%D1%80%D0%B8%D1%81%D1%82%D0%B8-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2-79-%D0%B2-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B5%D0%BD-%D0%BC%D0%B0%D1%89%D0%B0%D0%B1/", "text": "\n                     \n\n15 % има ръст на посещенията на чуждестранните туристи в Пловдив за първите осем месеца на тази година в сравнение със същия период на миналата година. В национален мащаб данните за посещенията на чуждестранните туристи също сочат ръст със 7,9 % в сравнение с 2016г. Това обяви при откриването на IX- тата Международна среща за туризъм в Пловдив зам.-министърът на туризма Ирена Георгиева.\n\n„В името на истината съм пристрастна съм към Пловдив, въпреки че съм родена софиянка. Пристрастна съм, тъй като Пловдив прави много, за да утвърди България, като целогодишна дестинация, дестинация на четири сезона”, заяви тя. По думите й бъдещето за туристическия бранш е именно съчетаването на различните форми на туризъм – кулинарен, културен, винен, исторически, с така наречения масов туризъм. \n\n„Цифрите показват, че Пловдив много добре се справя. За първите осем месеца на  годината резултатите показват устойчив растеж спрямо същия период на миналата година. Посрещнати са 15 % повече чужденци. Нощувките са със 16 % повече спрямо миналата година”, каза още зам.-министърът. Тя подчерта, че изминалото лято е било успешно за бранша, а за предстоящия зимен сезон започват да се събират данни за записванията от туристическите компании. Данните ще бъдат обобщени към средата на октомври, а в началото на ноември ще се проведе среща със заинтересованите страни и с общините, за да се прецени каква е тяхната готовност.\n\nПо думите на зам.-кмета Александър Държиков през миналата година от Археологическия музей в Пловдив са били проведени спасителни и редовни археологически проучвания на 35 археологически обекта. „Надписът върху колона, открит при проучвания в подземната галерия на Античния театър, пренаписа историята на града. Много ценни артефакти бяха разкрити и при проучванията на Форума на античния Филипопол. Пловдив е първият град у нас, който съвсем скоро ще се похвали с пълна карта на всички паметници на културата с обемна информация от данни и кадастрално разположение”, каза Държиков.\n\nВ международната среща за туризъм участват чуждестранни и български туроператори и медии от общо 16 държави – България, Германия, Сърбия, Пакистан, Словакия, Хърватска, Индия, Румъния, Бангладеш, Турция, Великобритания, Мароко, Македония, Италия, Израел и Гърция. Събитието се организира от община Пловдив чрез ОП „Туризъм“ и се провежда два пъти в годината. Важен акцент в програмата на Международните срещи е да бъдат презентирани най-новите туристически обекти, атракции и подобрения на инфраструктурата в Пловдив. Друг приоритет е участниците - чуждестранни и български туроператори и медии, представители на местната власт и туристическия бранш в региона, да имат възможността посредством провеждането на работни срещи B2B да се запознаят и създадат лични контакти, да обменят опит и да бъдат поставени основните на бъдеща съвместна дейност. Това е един от успешните проекти на община Пловдив, който според статистическите данни на НСИ води до постоянен и устойчив ръст на потока от туристи в града.\n\nВ изданията на Международните срещи за туризъм от 2012 г. до сега са участвали над 650 туроператори и журналисти.\n                    ", "date": "2017.10.05", "title": "15% ръст на чуждите туристи в Пловдив, 7,9% в национален мащаб"}
{"url": "http://www.monitor.bg/a/view/36853-%D0%9D%D0%A1-%D1%89%D0%B5-%D1%80%D0%B0%D0%B7%D0%B3%D0%BB%D0%B5%D0%B4%D0%B0-%D0%B4%D0%BE%D0%BA%D0%BB%D0%B0%D0%B4-%D0%B7%D0%B0-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5%D1%82%D0%BE-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82/", "text": "\n                    Парламентът ще разгледа днес годишния доклад за състоянието на националната сигурност за 2016 година. Документът вече бе разгледан в 16 парламентарни комисии. Очакват се дебати, свързани с частта с Русия. Депутатите ще подложат на гласуване и доклада на временната комисия за проучване на процедурата по избор на нов тип боен самолет.\n                    ", "date": "2017.10.05", "title": "НС ще разгледа доклад за състоянието на националната сигурност"}
{"url": "http://www.monitor.bg/a/view/76739-%D0%94%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%BE%D1%82-%D0%94%D0%9F%D0%A1-%D0%BD%D0%B0%D0%BF%D1%83%D1%81%D0%BA%D0%B0%D1%82-%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D0%BF%D0%BE-%D0%BF%D1%80%D0%B0%D0%B2%D0%B0%D1%82%D0%B0-%D0%BD%D0%B0-%D1%87%D0%BE%D0%B2%D0%B5%D0%BA%D0%B0/", "text": "\n                    Депутатите от ДПС напускат комисията по вероизповедания и правата на човека. Това заяви лидерът на ДПС Мустафа Карадайъ от трибуната на НС, а поводът е несъгласието на движението с ксенофобските изказвания на Красимир Велчев от ГЕРБ, който е и шеф на въпросната комисия. Става дума за народните представители Джейхан Ибрямов и Хайри Садъков.\n\n Преди седмица ДПС поиска оставката на Велчев,  а причината  бе изказванията му по време на дебатите по промените в Закона за политическа и гражданска реабилитация на репресирани лица, предлагани именно от ДПС.\n\n „Посочихме, че ГЕРБ като част от ЕНП има шанса да докаже, че действително споделя европейските ценности и европейската им риторика не е присвоена за целите на национализма. За нас това беше изключително важно ГЕРБ да се възползват от възможността си“, коментира Карадайъ. И допълни – „ Не ни чуха. Маските паднаха. Коалицията е базирана ксенофобия и национализма“.\n\nСпоред Карадайъ изказванията на Велчев след това са опит да се манипулира обществото и предупреди, че е опасно да се поставят разделителни линии на наши и ваши. По думите му Според него стабилността в региона и в страната се поставят под въпрос. Карадайъ посочи, че ДПС отдавна настоява български етнически модел да бъде общонационалната ни обединителна кауза. \"Нека работим за това България да се превърне и утвърди като гарант на стабилността в региона\", заяви още той.\n                    ", "date": "2017.10.05", "title": "Депутатите от ДПС напускат комисията по правата на човека "}
{"url": "http://www.monitor.bg/a/view/25276-176-%D1%81%D0%B2%D0%BE%D0%B1%D0%BE%D0%B4%D0%BD%D0%B8-%D0%BC%D0%B5%D1%81%D1%82%D0%B0-%D0%B2-%D0%B4%D0%B5%D1%82%D1%81%D0%BA%D0%B8%D1%82%D0%B5-%D1%8F%D1%81%D0%BB%D0%B8-%D0%BF%D1%80%D0%B5%D0%B7-%D0%BE%D0%BA%D1%82%D0%BE%D0%BC%D0%B2%D1%80%D0%B8-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                    176 свободни места са обявени за целодневен прием в детските ясли във Варна за поредното класиране на 19 октомври, съобщиха от дирекция „Здравеопазване“ към Община Варна. Eлектронната система за прием ще бъде затворена за подаване на нови заявления от 17 до 19 октомври, включително.  На 20 октомври системата се отваря за редакции и регистрации. Класирането ще бъде обявено на 19 октомври, а срокът за потвърждаване на приетите деца е до 27 октомври. След това те ще се приемат поетапно по предварително изготвен график от директора на съответната детска ясла, уточниха още от община Варна. Най-много свободните места има в детските ясли №9 „Детелина“ и №11 „Иглика“ - по 50, 25 са в „Мечо Пух“, в „Роза“ – 20, „Зайо Байо“ - 12 места и др.\n\n \n\n \n                    ", "date": "2017.10.05", "title": "176 свободни места в детските ясли във Варна"}
{"url": "http://www.monitor.bg/a/view/29132-%D0%95%D0%A0%D0%91-%D0%BA%D1%8A%D0%BC-%D0%91%D0%A1%D0%9F-%D0%92%D0%B8%D0%B5-%D1%81%D1%8A%D0%B7%D0%B4%D0%B0%D0%B4%D0%BE%D1%85%D1%82%D0%B5-%D0%A1%D0%B0%D0%BC%D0%BE%D0%BB%D0%B5%D1%82%D0%B3%D0%B5%D0%B9%D1%82-%D0%B8-%D0%B2%D0%BA%D0%B0%D1%80%D0%B0%D1%85%D1%82%D0%B5-%D0%A0%D0%B0%D0%B4%D0%B5%D0%B2-%D0%B2-%D0%BD%D0%B5%D0%B3%D0%BE/", "text": " Антон Тодоров: От 10 дни ДАНС работи в президентството, имало унищожени документи \n                    ГЕРБ и БСП влязоха в пореден рунд в парламента за покупката на нови изтребители и ролята на президента Румен Радев в целия процес. Вие създадохте „Самолетгейт” и вкарахте президента Румен Радев в него. Това заяви зам.-шефът на ГЕРБ и председател на ПГ на партията Цветан Цветанов по време на дебатите в НС на доклада на временната комисия за покупката на нови изтребители. Повод за изказването му бе нападките от страна на БСП, че основната цел на комисията е да се води дойна срещу държавния глава.  „Румен Радев не фигурира в доклада на комисията, вие го вкарахте като опорна точка. Недейте да ни въвличате в този Самолетгейт\", ядоса се Цветанов. Съпартиецът му Антон Тодоров пък обясни, че именно Радев е писал „опорни точки” към тогавашния премиер Пламен Орешарски за самолетите „Грипен” и се възмути, че депутатите били наречени лобисти от президента. Тодоров се прехвърли на темата допуска на началника на президентския кабинет Иво Христов до класифицирана информация и припомни, че той е получил секретна шифрограма от посолството на САЩ , без да има право да чете секретни документи. По думите  на Тодоров екип на ДАНС вече 10 дни работи в президентската институция, който екип е констатирал унищожаване на документи. „Унищожена е цялата преписка между външно министерство и президентската администрация”, каза Тодоров и намекна, че това е направил главния секретар на президента Димитър Стоянов и призова прокуратурата да излезе със становище.Тодоров дори намекна, че Радев е писал опорни точки за грипените „не заради едни 5 млн,. лева, а бил мотивиран с потупването по рамото”.БСП веднага скочиха в защита на президента. По думите на Таско Ерменков вече не става въпрос за закачка, а за компроматна война. Соцлидерът Корнелия Нинова отиде по-далече и съзря опит на ГЕРБ да използват тази комисия и самото НС за политически цели и да разчистят пътя на премиера Бойко Борисов към президентската институция. От БСП попитаха от къде Антон Тодоров има информация за проверката на в ДАНС и призова протокола от днешното заседание да се изпрати на прокуратурата, която да вземе отношение. Цветанов репликира, че социалистите вредят на Радев, защото правят образа му негативен пред българските данъкоплатци, които трябва да заплатят 1,5 милиарда за нови изтребители. По-късно той се извини се извиня за личните нападки спрямо Радев и неговата съпруга по време на дебата.\n\n\n                    ", "date": "2017.10.05", "title": "ГЕРБ към БСП: Вие създадохте „Самолетгейт” и вкарахте Радев в него"}
{"url": "http://www.monitor.bg/a/view/85406-%D0%91%D1%8A%D0%BB%D0%B3%D0%B0%D1%80%D0%B8-%D0%BD%D0%B0%D0%B2%D0%BE%D0%B4%D0%BD%D0%B8%D1%85%D0%B0-%D0%98%D1%81%D0%BF%D0%B0%D0%BD%D0%B8%D1%8F-%D1%81-%D0%BE%D0%BF%D0%B0%D1%81%D0%BD%D0%B8-%D1%85%D0%B0%D0%BF%D1%87%D0%B5%D1%82%D0%B0-%D0%B7%D0%B0-%D0%B5%D1%80%D0%B5%D0%BA%D1%86%D0%B8%D1%8F/", "text": "\n                    Българи наводниха Испания с опасни хапчета за ерекция. За това разказа емигрантът ни Петър Попов. 72-годишният мъж е от 20 години в страната на коридата и живее сам. Работи като пазач на имение в района на Картахена. Признава, че слабостта през целия му живот са били жените и сега, макар и на тази възраст, не пропуска да „топне чушката”. Заради възрастта си обаче, бай Петър прибягва до хапчета стимуланти, за да вдигне самолета. „Използвам винаги „Виагра” и се чувствам като млад жребец. Половин хапче върши чудеса. Преди няколко месеца обаче един друг българин, с когото се запознахме на улицата, ми каза, че имало и други по-евтини хапчета, които вършели още по-хубава работа. Даде си и телефона, ако съм искал, да пробвам да му се обадя. Е, полакомих се и поисках да ги изпробвам. Обадих му се и си уговорихме среща. Човекът извади от джоба си едно пласмасово шишенце без никакъв етикет и изтърси от него едно бяло кръгло парче, колкото аспирин. Струвало само 10 евро и вършело чудеса за цели 24 часа. Взех го, намерих си една евтина проститутка, глътнах хапчето и зачаках да видя дествието му. В началото то действително се оказа превъзходно и вдигна самолета. След това обаче, като започнах да действам, на 10-тата минута ми писнаха ушите, главата ми забуча, обля ме ледена пот и започна да ми става тълно пред очите. Сърцето ми се разлупка и си помислих, че умирам. Компаньонката извика бърза помощ и ме закараха в болницана. Там срам не сам трябваше да разкажа на лекарите какво съм взел. Тогава единият от лекарите каза, че трябвало да почерпя, че съм се отървал жив, защото за месец, имало вече три случая на умрели от инфаркт, причинен от подобно хапче. А още няколко човека оцелели като мене. Накара ме да му покажа опаковката на лекарството, на аз му казах, че са ми го дали без такава, направо от едно шишенце. Тогава лекарят каза: „Абе какви хора сте вие, българите, бе. Ще се изтрепете един друг.” От разказа му стана ясно, че повечето от оцелелите били българи и разказали, че са получили стимуланта от свой сънародник, с когото също като мен се били запознали случайно. А останалите жертви също били емигранти, предимно араби и руснаци. От болницата ме питаха дали искам да подам сигнал в полицията, но аз отказах. Срам ме беше да обяснявам на полицаите как съм стигнал до това положение. Реших сам да се оправя с доставчика. Обадих му се, но той явно вече беше предупреден, защото беше изключил телефона си и никога повече не го видях. По-късно в разговор с др. българи и емигранти от други народности разрах, че в региона имало цяла мрежа за доставка на подобни евтини и опасни полови стимуланти със съмнителен произход. Като в основата на доставката стояли българи и араби, занимаващи се още и с търговия на дрога и проститутки. Уплаших се и реших да не дълбая повече в тази посока. Нагонът ми не спря от това премеждие и продължама да бройкам туристките и да го оправям ако ми падне. Но вече разчитам само на безопасните хапчета, които се продават в аптеките напълно легално и така си нямам никакви проблеми”, споделя бай Петър.\n\n\n                    ", "date": "2017.10.05", "title": "Българи наводниха Испания  с опасни хапчета за ерекция"}
{"url": "http://www.monitor.bg/a/view/2657-%D0%94%D0%BE%D0%BA%D0%BB%D0%B0%D0%B4%D1%8A%D1%82-%D0%B7%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BC%D0%B8%D0%BD%D0%B0-%D0%BD%D0%B0-%D0%BA%D0%BE%D1%81%D1%8A%D0%BC/", "text": "\n                    Докладът за състоянието на националната сигурност мина на косъм в парламента само с 8 гласа разлика. Той бе подкрепен от 104 народни представители, а 96 бяха против. В него се дава оценка за рисковете за сигурността в различни области. Посочва се, че престъпленията намаляват, а се увеличава разкриваемостта. Като основна заплаха за националната сигурност е изведена заплахата от терористични актове, сред рисковете е добавен и Брекзит. В документа се посочва още, че „действията на Русия са източник на регионална нестабилност и заплашват основната цел за единна, свободна и мирна Европа\". Според него влошаването на отношенията на Русия с с НАТО и ЕС поставя пред сериозни изпитания европейската архитектура за сигурност.БСП и ДПС бяха категорично против констатациите в доклада. Според лидера на ДПС Мустафа Карадайъ той е страшно закъснял и това е първата заплаха за националната сигурност. По думите на Карадайъ докладът не дава цялостен анализ, подходът бил повърхностен и се посочват само констатации. Той попита защо докладът мълчи за действията на националистически формации в страната. „Недейте да търсите някакво антируско влияние у нас“, коментира Таско Ерменков от БСП. „С този доклад се превръщаме в славейче, което припява на най-големите ястреби“,посочи Ерменков.Междувременно Цветан Цветанов опонира, че никъде в доклада не е записано, че Русия е заплаха за България. По думите му президентът Румен Радев също подкрепял санкциите срещу Русия, не защото не иска да паднат, а защото България е част от силна Европа и съзря опит на БСП да се разграничи от държавния глава. „Г-н Радев е избран за 5 години. Ние трябва да го подкрепяме, защото той е българският президент“, каза Цветанов. В заключение той цитира данни от Евростат, според които България е в топ 5 по ръст на икономиката през последните 10 години.\n\n\n                    ", "date": "2017.10.05", "title": "Докладът за националната сигурност мина на косъм"}
{"url": "http://www.monitor.bg/a/view/61511-%D0%A0%D0%B0%D0%B4%D0%B5%D0%B2-%D0%A1%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%D0%A0%D1%83%D1%81%D0%B8%D1%8F-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D0%B0%D0%B4%D0%BD%D0%B0%D1%82/", "text": "\n                    \"Наложените от ЕС санкции срещу Русия трябва да бъдат отменени\". Това заяви държавният глава на България Румен Радев по време на посещението си в Полша. По думите му от икономическа гледна точка тези санкции вредят, включително на нашата държава. „Ако говорим за българския бизнес, то ние гледаме негативно на тях. Санкциите не може да продължават вечно. Затова се надявам, че ще бъдат отменени“, коментира след срещата с полския му колега Анджей Дуда Радев, който бе посрещнат във Варшава с тържествена церемония.\n\n\n                    ", "date": "2017.10.05", "title": "Радев: Санкциите срещу Русия трябва да паднат"}
{"url": "http://www.monitor.bg/a/view/82698-%D0%9F%D1%80%D0%B0%D0%B2%D1%8F%D1%82-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%B8-%D1%81%D1%8A%D0%B2%D0%B5%D1%82%D0%B8-%D0%B2-%D0%BF%D0%BE%D0%BC%D0%BE%D1%89-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BD%D0%B8-%D0%B7%D0%B0%D0%B4-%D0%B3%D1%80%D0%B0%D0%BD%D0%B8%D1%86%D0%B0/", "text": "\n                    Президентският ни екип ще работи за създаването на обществени съвети на българите зад граница. Това заяви вицепрезидентът Илияна Йотова при откриването на Тринадесетата световна среща на българските медии, която се организира от БТА и Асоциацията на българските медии по света в молдовската столица Кишинев. Тя обясни, че е привърженик на необходимостта от институционализираното представителство на българските общности зад граница. Според нея голяма част от проблемите могат да се решат, когато са ясно регламентирани и добре представени пред местните власти. Йотова отбеляза, че българският език е един от официалните езици на ЕС и един от най-старите. „Много ще разчитам на вашата помощ да се съберат подписите за петицията пред евро институциите за признаване на нашия език за матуритетен, което още повече ще повиши интереса към него и от младите ни сънародници“, заяви още тя. Йотова добави, че по време на председателството на България на Съвета на ЕС ще предложи да има специални представяния на страната ни и нейните приоритети в страните извън ЕС.„Нуждаем се от медии, които да овластяват гражданите и да контролират овластените“, заяви още Йотова.\nПрезидентът на Молдова Игор Додон, който също участва в откриването на срещата, благодари на организаторите за избирането на страната му за домакин на форума. „След изброите догодина ще осигурим представителство в парламента на всички общности и за първи път българите в Молдова пряко ще изберат своя кандидат“, посочи Додон.\nВ откриването на форума участваха писателят Антон Дончев и епископ Сионий, игумен на Троянския манастир и ученици от български теоретичен лицей „Васил Левски“ - Кишинев.\nТринадесетата световна среща на българските медии събира представители на над 30 водещи медии от България, Молдова, Украйна, Румъния, Сърбия, Испания, Ватикана, Холандия, Унгария, Чехия, Гърция, Кипър, Израел, САЩ и Канада. Темата тази година е „Политики на близостта“.\n\n\n                    ", "date": "2017.10.05", "title": "Правят обществени съвети в помощ на сънародниците ни зад граница "}
{"url": "http://www.monitor.bg/a/view/81646-%D0%95%D0%9A-%D0%9D%D0%B0%D0%BC%D0%B0%D0%BB%D0%B5%D1%82%D0%B5-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82%D0%B8%D1%82%D0%B5-%D1%81%D0%B8-%D0%B4%D0%BE-10/", "text": "\n                    Университетите у нас да бъдат намалени от 52 до 10, а финансирането за тях да бъде двойно. Това е една от главните препоръки от партньорското изследване за подобряване на оценката и финансирането на научните организации, които бяха представени от Люк Соте, съветник на еврокомисаря за изследвания, наука и иновации Карлос Моедас. Препоръката е дадена с мотива, че системата от висши училища и научни организации у нас е много фрагментирана.„Българската система на финансиране на научните изследвания е като мармалад - колкото по-малко има, толкова по-тънко се размазва той на филията, която е голяма. И да се увеличат средствата, пак мармаладът ще се разстеле тъничко“, коментира проф. Соте. Според него България трябва да се справи с фрагментацията сега, защото останалата част от света вече се глобализира в научната сфера, като препоръча страната ни да следва естонския и датския модел. Така например в Дания висшите училища били редуцирани от 30 на 8. Експертът добави, че според неписания стандарт на един университет да се падат 1 млн. жители, в България е най-добре броят на вузовете да се ограничи до осем.„Четири университета могат да бъдат изследователски и 4 - предприемачески. Един академичен вуз, който да набляга на следдипломните степени, би могъл да бъде създаден от БАН, а друг - селскостопански университет - от Селскостопанската академия, т.е общо 10 за страната ви“, обобщи проф. Соте Той обясни още, че България била шампион по брой научни институции на глава от население.\n\n\n                    ", "date": "2017.10.05", "title": "ЕК: Намалете университетите си до 10 "}
{"url": "http://www.monitor.bg/a/view/63774-94-%D0%BA%D0%BC-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D1%81%D0%B5-%D0%BF%D0%B0%D0%B7%D1%8F%D1%82-%D0%B2-%D0%90%D0%B3%D0%B5%D0%BD%D1%86%D0%B8%D1%8F-%D0%90%D1%80%D1%85%D0%B8%D0%B2%D0%B8/", "text": "За дигитализация ще са нужни поне 9,5 млн. лв. в близките 3 години\n                    Близо 94 линейни километра документи се съхраняват в системата на държавните архиви в България. При това общият им обем според световната мерна единица в тази сфера е определен „лист върху лист“, а не лист до лист, обяснява председателят на Държавна агенция „Архиви“ доц. Михаил Груев в навечерието на професионалния празник на съсловието 10 октомври. Трудно е за неспециалиста да си представи тези огромни планини от документи, които дори разделени на две, биха пробили стратосферата около земното кълбо, навлизайки в мезосферата, но специалистът твърди, че по международните критерии в професията това не е кой знае колко много. Но не е и малко. Смисълът на работата в архивистиката обаче не е в натрупването на хартия, а в запазването на най-значимото по съдържание. Грубо изчислено, между 6 и 8% от стандартната документация остава за постоянно в масивите, а другото след известно време подлежи на унищожаване.Най-старият документ в хранилищата на Държавна агенция „Архиви“ е от ХІV век – част от т. нар. Шопов псалтир от фонда на църквата „Св. Стефан“ в Цариград. Сред съкровищата са  от 1879 г., на Манифеста, с който през 1908 г. се обявява независимостта на България, на т.нар. Сребърна конституция – подготвен лично за цар Фердинанд екземпляр от изменението на основния закон на страната през 1911 г., както и последната конституция, приета през 1991 г. Те се съхраняват на специално място – модерно хранилище с климатизация, поддържаща температура 18-19 градуса и максимум 55% влажност. Осветеността там е до 50 лукса (за сравнение – в работните помещения обикновено е 300 лукса), т.е. трябва да е сумрак. Съществува отделен регистър на особено ценните и уникални документи, който е достъпен онлайн и те могат да бъдат разгледани в електронен вид в сайта на агенцията. Една от целите на дигитализацията е да ограничи употребата на хартиените оригинали, за да не се увредят, обяснява доц. Груев. Сега те се вадят само за мащабни изследователски проекти, за създаване на фототипни издания и т.н.  „Ние сме удвоили темповете, с които върви процесът на дигитализация, но масивът ни е огромен – става дума за около 5 700 000 архивни единици или около 1 милиард страници (ето какво включват онези 94 км – б.а.). Няма архиви по света, които да са дигитализирали всичко, или да имат такива планове“, казва историкът. За миналата 2016 г. почти 67 000 ползватели са посетили сайта на ДА „Архиви“ и дигиталните колекции, качени там, а показванията на страници са близо 695 000. Физически в залите за този период са се „разписали“ 3561 читатели – намаляването на броя на реално присъстващите в читалните е световна тенденция, но пък се увеличават онлайн потребителите. Подборът на архивните документи, които ще се дигитализират приоритетно, се прави по  На този етап агенцията има около 20 терабайта документи в електронен вариант.Най-големият потребител на информацията от масивите на ДА „Архиви“ е държавната администрация – специалистите архивисти изготвят справки и отговори на конкретни запитвания от ведомства, общини, за съдебната система и др. На второ място са обикновените граждани, които се обръщат към тях по различни имуществени въпроси, търсят сведения за свои близки и т.н. Третият сегмент са хора на науката – историци, политолози, социолози, икономисти, а четвъртият – просто любознателните.Годишно постъпленията в агенцията от справки и услуги, които се извършват за гражданите, както и от издаването на ксерокопия и дигитални копия на документи варират между 200 000 и 300 000 лв. Изваждането на читателска карта за 1 година става срещу 10 лв. Тя дава възможност да се чете във всички архиви в страната, а не само в централния. Срокът за справка и отговор на запитване от държавната администрация е 1 месец, а ако някой дойде в читалнята и поръча документи, за да ги чете на място от личен или професионален интерес, получава ги в 3-дневен срок.Когато през 90-те и първото десетилетие на новия век върви процесът на възстановяване на собствеността върху земеделските земи у нас и също така усилено се вадят удостоверения за притежание на имоти извън България (в Гърция и Турция) на тракийски бежанци от 20-те години, в ДА „Архиви“ буквално ври и кипи. „Това се случи около мен, в читалните, където преминаваше голяма част от времето ми на научен работник. Може би  на собствениците благодарение на т. нар. землячни регистри, пазени при нас. „Остойностяването“ на ценността на нашата дейност в обществото дойде именно при тази реституция, която стана възможна благодарение на документацията, която се съхраняваше в системата на архивите“, категоричен е доц. Михаил Груев. Тогава стотици хиляди българи получават своя документ за собственост и чрез него възвръщат имотите си и историкът вярва, че и държавата се е убедила в ползата от тази институция и нуждата от развитието и модернизацията й. Сега хората отново най-често се обръщат към ДА „Архиви“ по имуществени въпроси, но търсенето е в много по-малки мащаби в сравнение с офанзивата през 90-те. В момента най-натоварен е Държавният военен архив във Велико Търново, откъдето всички военнослужещи и миналите през наборна военна служба трябва да удостоверят своя трудов стаж при пенсиониране.Актуалният бюджет на агенцията е 6,3 млн. лв., което е крайно недостатъчно за предизвикателствата, които по-нататъшната дигитализация поставя. „Отправил съм молба до Министерството на финансите и ресорния вицепремчиер Каракачанов да направят всичко възможно бюджетът за следващата година да бъде увеличен, тъй като дигитализацията, електронното архивиране, които предстои да се въведат в цялата държавна администрация, са изключително скъпи процеси, а те са в дневния ред на политиката на ЕС, следователно са задължение пред българската държава, което ние така или иначе трябва да изпълним“, подчертава топархивистът.Това, от което агенцията насъщно се нуждае, е оборудване на модерно хранилище с всички условия за съхранение на документи. Те разполагат със съответна сграда на Четвърти километър, но за окомплектоването й с техника за извършването на процесите според доц. Груев ще трябват около 9,5 млн. лв. и инвестиционна стратегия, която да ги осигури в следващите 3 години. Подробности четете в хартиеното издание на \"Монитор\"\n\n\n                    ", "date": "2017.10.05", "title": "94 км документи пазят в Агенция „Архиви“ "}
{"url": "http://www.monitor.bg/a/view/7681-%D0%93%D0%BB%D0%B0%D1%88%D0%B0%D1%82%D0%B0%D0%B8%D1%82%D0%B5-%D0%BD%D0%B0-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%8F%D1%82%D0%B0-%D1%81-%D0%BF%D0%BE%D1%80%D0%B5%D0%B4%D0%B5%D0%BD-%D1%80%D0%B5%D1%85%D0%B0%D0%B2-%D0%BF%D1%80%D0%BE%D1%82%D0%B5%D1%81%D1%82/", "text": "\n                    Глашатаите на Българския Бърни Мадоф Цветан Василев и създадените от Иван Костов олигарси се събраха на пореден рехав протест в центъра на София.И този път претекстът да се разбере, че все още са живи, бяха проблемите в Темида. Обичайната масовка от грантаджии-протестъри естествено не пропусна да атакува и новия ВСС, като поводът за недоволството й е изборът на Боян Магдалинчев за негов представляващ тази седмица. Очевидно търсейки реабилитация, на псевдосбирката на задкулисието, организирана от Правосъдие за всеки, освен хората на куклата на конци Христо Иванов, гравитиращи около „Да(й), България“, и провалилия се ексшеф на Софийския районен съд Методи Лалов, се появи и разжалваното отроче на Драгалевския политически лаборант Радан Кънев. Естествено, на грантаджийския протест изпълзя и наследникът му в ДСБ - известният като ушите на Командира джобен генерал Атанас Атанасов.\n\n\n                    ", "date": "2017.10.05", "title": "Глашатаите на олигархията с пореден рехав протест"}
