{"url": "http://www.monitor.bg/a/view/22164-%D0%9D%D0%B0%D1%88-%D0%BA%D0%BE%D0%BB%D0%B5%D0%B6%D0%B0%D0%BD%D0%B8%D0%BD-%D1%81-%D0%BD%D0%B0%D0%B3%D1%80%D0%B0%D0%B4%D0%B0-%D0%BE%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80%D0%B0-%D0%BD%D0%B0-%D0%B2%D1%8A%D0%BD%D1%88%D0%BD%D0%B8%D1%82%D0%B5-%D1%80%D0%B0%D0%B1%D0%BE%D1%82%D0%B8-%D0%BD%D0%B0-%D0%90%D0%BD%D0%B3%D0%BB%D0%B8%D1%8F-%D0%B7%D0%B0-%D0%BE%D1%82%D0%BB%D0%B8%D1%87%D0%B5%D0%BD-%D1%83%D1%81%D0%BF%D0%B5%D1%85/", "text": "\n                    Александър Димитров, чийто родители са от пазарджишкото село Калугерово, но заедно с него живеят във Великобритания, беше награден от министъра на външните работи на Англия Борис Джонсън, за устойчиво постигане на висок успех през учебната 2016 – 2017 година. Това съобщи дядото на младежа Сашо Баков. Александър заминал преди години със семейството си в Англия. Във фамилията има още две деца, които също се справят образцово с ученето. Александър е възпитаник на лондонски колеж. От 400 ученика само десет са с пълен отличен успех и за радост Александър е сред тях, доволен е дядото. „ Браво, момче! Да покоряваш и нови върхове!“, „ Поздравления за Сашко! Нека да е винаги в първите редици!“ и ред други пожелания са написали роднини и познати на профила на дядото в социалната мрежа.\n\n \n                    ", "date": "2017.09.18", "title": "Наш колежанин с награда от министъра на външните работи на Англия за отличен успех"}
{"url": "http://www.monitor.bg/a/view/47741-%D0%98%D0%B3%D0%BD%D0%B0%D1%82-%D0%9A%D0%B0%D0%BD%D0%B5%D0%B2-%D0%BA%D1%8A%D0%BC-%D1%81%D1%82%D1%83%D0%B4%D0%B5%D0%BD%D1%82%D0%B8%D1%82%D0%B5-%D0%B2-%D0%A0%D1%83%D1%81%D0%B5-%D0%9A%D0%BE%D0%BD%D0%BA%D1%83%D1%80%D0%B5%D0%BD%D1%86%D0%B8%D1%8F%D1%82%D0%B0-%D0%B5-%D0%BE%D0%B3%D1%80%D0%BE%D0%BC%D0%BD%D0%B0-%D1%82%D1%80%D1%8F%D0%B1%D0%B2%D0%B0-%D0%BC%D0%BD%D0%BE%D0%B3%D0%BE-%D0%BC%D0%BD%D0%BE%D0%B3%D0%BE-%D0%B4%D0%B0-%D1%81%D0%B5-%D1%83%D1%87%D0%B8-%D0%B8-%D1%80%D0%B0%D0%B1%D0%BE%D1%82%D0%B8/", "text": "\n                    В този свят днес конкуренцията е огромна, трябва много, много да се учи и работи. С тези думи се обърна към студентите от Русенския университет канадският строителен предприемач с български корени Игнат Канев, който присъства на официалното откриване на новата академична година във висшето училище.Той поощри младите хора да учат, защото България се нуждае от можещи и знаещи специалисти. „Вие сте щастливи хора, защото имате свободата, която аз нямах, имате и възможността на учите, каквато аз нямах”, каза големият дарител, благодарение на когото на територията на университета се изгради комплексът „Канев Център”. „Бог да пази Канада и България”, завърши обръщението си роденият в русенското село Горно Абланово предприемач.Общо 1660 първокурсници прекрачиха днес прага на висшето училище, като 72-ма от тях са приети с отличен успех. Местата за първокурсници по държавна поръчка са 1781. В университета се обучават над 10 000 студенти, а бакалавърските програми са 52.„Тази година през ноември ще отбележим 25-годишнината от създаването на Юридическия факултет. Общо 2000 юристи са завършили висшето си образование в Русенския университет, а 90 процента от тях работят по своята специалност”, отчете като успех ректорът проф. д-р Велизара Пенчева.Студентите и преподавателите бяха поздравени и от заместник-министъра на правосъдието проф. Николай Проданов, който посочи, че Русенският университет е един от най-интензивно развиващите се в страната през последните 30 години.\n\n\n                    ", "date": "2017.09.18", "title": "Игнат Канев към студентите в Русе:  Конкуренцията е огромна,  трябва много, много да се учи и работи"}
{"url": "http://www.monitor.bg/a/view/17454-%D0%9F%D1%83%D1%81%D0%BD%D0%B0%D1%85%D0%B0-%D0%B2%D0%BE%D0%B4%D0%B0%D1%82%D0%B0-%D0%B2-%D0%93%D0%BE%D1%80%D0%BD%D0%B0-%D0%9E%D1%80%D1%8F%D1%85%D0%BE%D0%B2%D0%B8%D1%86%D0%B0/", "text": "\n                    След два дни на сух режим, Горна Оряховица и четирите съседни села: Първомайци, Поликраище, Драганово и Правда, отново имат вода. В неделя около 22,00 часа живителната течност отново е потекла от чешмите на 50-те хиляди на железничарския град и останалите 4 населени места. Причината за безводието бе внезапно наложил се спешен авариен ремонт на магистрален водопровод. За да не бедстват хората, от местната община своевременно организираха осигуряването на питейна вода с четири водоноски на пожарната. Въпреки това обаче недоволни критикари отново имаше и то в изобилие. Някои пък решиха да изпозват тежкото положение за да направят лев и с коли и микробуси започнаха да карат питейна вода от съседните населени места и да се опитват да я продават в Горна Оряховица, на цена по-висока от тази на минералната.\n                    ", "date": "2017.09.18", "title": "Пуснаха водата в Горна Оряховица"}
{"url": "http://www.monitor.bg/a/view/57156-%D0%A0%D0%B0%D0%B7%D0%B4%D0%B0%D0%B2%D0%B0%D1%82-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%B8-%D0%BA%D1%8E%D1%84%D0%B5%D1%82%D0%B0-%D0%BD%D0%B0-%D0%B1%D0%B5%D0%B4%D0%BD%D0%B8%D1%82%D0%B5-%D0%B2-%D0%A1%D0%B2%D0%B8%D1%89%D0%BE%D0%B2/", "text": "\n                    \n                    ", "date": "2017.09.18", "title": "Раздават безплатни кюфета на бедните в Свищов"}
{"url": "http://www.monitor.bg/a/view/60513-%D0%9B%D1%8A%D0%B6%D0%B0%D1%82-%D1%81-%D1%82%D1%80%D1%83%D0%B4%D0%BE%D0%B2%D0%B8-%D0%B4%D0%BE%D0%B3%D0%BE%D0%B2%D0%BE%D1%80%D0%B8-%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8%D1%82%D0%B5-%D0%BD%D0%B8-%D0%B2-%D1%87%D1%83%D0%B6%D0%B1%D0%B8%D0%BD%D0%B0/", "text": "\n                    Масово фирмите посредници лъжат с трудови договори работниците ни в чужбина. За това алармираха от Инспекцията по труда. Оттам обяснява, че са установени липси на трудов договор с работодател от приемащата държава, който трябва да бъде предоставен на лицето преди заминаването. Според резултатите от контролната дейност на Инспекцията в последните години работници и служители се изпращат в чужбина основно чрез командироване. Сигналите, които постъпват, касаят най-вече неспазено изискване възнагражденията да бъдат равни поне на минималните в приемащата държава. Друго нарушение, което констатират е липсата на информация за условията на труд.\nВ ГИТ са получени и сигнали от работещи в Чехия, Словения, Словакия и Германия , които сами са си намерили работа, но местните работодатели не са им изплатили заработените възнаграждения. В такъв случай от Инспекцията съветват ужилените работници да информират местните контролни органи. В сигнала си гурбетчиите трябва да предоставят максимална информация за работодателя като платежни и други документи, касаещи трудовите им взаимоотношения. Тези данни обаче често липсвали в оплакванията на българите, коментират от ГИТ.За пореден път българските власти напомнят, че при търсене на работа в чужбина е забранено посредниците да изискват изискват каквито и да е суми предварително. „Искането на различни суми под формата на такси и други услуги при оферти за осигуряване на работа в чужбина е един от най-сериозните белези за измама“, посочват от ГИТ. Други сигнали са, когато обещаващите работа отказват среща на живо с търсещите работа и комуникацията се води само онлайн или по телефон, като се изисква превеждане на пари по сметка.Временната работа също крие измами. За да избегнат измама желаещите да работят сезонно трябва да проверят фирмите или посредниците предлагащи заетост, дали имат регистрация в Агенцията по заетостта. При наемане на лица с цел командироване в чужбина, трябва да се провери дали предприятието, което командирова има същата дейност и в България. Ако то не развива такава и се сключва договор с лицето само за да бъде то командировано в чужбина, това също е сигнал за лъжа.\n\n\n                    ", "date": "2017.09.18", "title": "Лъжат с трудови договори работниците ни в чужбина"}
{"url": "http://www.monitor.bg/a/view/82065-%D0%9C%D1%83%D0%B7%D0%B5%D0%B9-%D0%BE%D1%82%D0%BA%D1%80%D0%B8-%D0%B7%D0%B0%D0%BB%D0%B0-%D1%81-250-%D0%B6%D0%B8%D0%B2%D0%B8-%D0%BF%D0%B5%D0%BF%D0%B5%D1%80%D1%83%D0%B4%D0%B8-%D0%BE%D1%82-16-%D1%82%D1%80%D0%BE%D0%BF%D0%B8%D1%87%D0%B5%D1%81%D0%BA%D0%B8-%D0%B2%D0%B8%D0%B4%D0%B0/", "text": "3D планетариум прожектира филм за морски чудовища, билетът е 11 лева\n                    250 живи пеперуди от 16 тропически вида пърхат в най-новата зала в Природонаучния музей в Пловдив – „Тропик”. Тя пресъздава условията на истинската джунгла, за да бъдат осигурени най-добрите условия за пеперудите. До дни се очаква техният брой да достигне 400, за да се запълни плътно обема на голямата зала,  съобщи при откриването директорът на музея гл.ас.д-р Огнян Тодоров.\n\nЗалата с пеперудите е с размери 11 метра широчина и 8 метра височина, като в нея има малка рекичка, езеро с папрат, орхидеи, палми, около 50 вида растения, водопад и мостче. „Това е първата зала „Тропик” в България, която представлява естествена джунгла с пеперуди, които хвърчат в реална и близка до естествената им среда. Поръчали сме 15-16 вида тропически пеперуди, като сме се старали да са най-атрактивните”, каза Тодоров. Той уточни, че посетителите ще могат да се разхождат из цялата зала, а на всеки две седмици музеят ще поръчва нови пеперуди.\n\n„Тъй като те имат кратък жизнен път. Всеки понеделник излиза списък с пеперуди от фирма от Великобритания и ние ще поръчваме пеперуди. Надяваме се посетителите да се впечатлят от залата ни. Това е най-амбициозният подобен проект, защото беше много трудно да наподобим растенията в залата, така че да наподобяват наистина джунгла”, каза шефът на музея. Той уточни, че до момента зала „Тропик” е струвала над 70 000 лева за оборудването на залата. Билетите са по 2 лева на дете и 4 лева за възрастен. Срещу парите си освен да видят пеперудите, те могат да чуят и лекция за видовете пеперуди и растения. Залата ще е с ограничен достъп, тъй като групите за посещения могат да бъдат до 10 човека. Също от понеделник в музея започва да работи и 3D планетариум, в който ще бъде прожектиран филм на „Нешънъл джиографик” за морските чудовища. „Сега сме заложили на тематиката за морските чудовища. Много впечатляващо е направен планетариумът ни. Имахме известно забавяне, тъй като имахме проблеми с филма и дублажа му на български. Особено за децата филмът е много впечатляващ. Тук екранът е навсякъде и усещането е значително по-атрактивно и впечатляващо, защото зрителите са вътре в реалната среда”, казва Тодоров. Това е и първият филм, който ще се прожектира. Догодина списъкът с филми ще бъде разширен с още няколко, за да има избор. \n                    ", "date": "2017.09.18", "title": "Музей откри зала с 250 живи пеперуди от 16 тропически вида"}
{"url": "http://www.monitor.bg/a/view/85291-%D0%A1%D0%BE%D1%84%D0%B8%D1%8F-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F-%D0%B7%D0%B0-%D0%B5%D0%B2%D1%80%D0%BE%D0%BF%D0%B0%D1%80%D0%B8-%D0%B7%D0%B0-%D1%82%D1%80%D0%B5%D1%82%D0%B0%D1%82%D0%B0-%D0%BB%D0%B8%D0%BD%D0%B8%D1%8F-%D0%BD%D0%B0-%D0%BC%D0%B5%D1%82%D1%80%D0%BE%D1%82%D0%BE/", "text": "\n                    Столичната община води преговори с Европейската инвестиционна банка\nза финансиране на третата линия на метрото. Това стана ясно след срещата на кмета на София Йорданка Фандъкова с президента на ЕИБ Вернер Хойер. София ще иска пари и за трета фаза на Завода за преработка на отпадъци, с която ще бъде изградена RDF гориво в \"Топлофикация - София\". От Общината очакват и разрешението на ЕИБ с остатъка от средствата за закупуване на автобуси, който е в размер на 8.6 млн. лева, да бъде насочен за закупуване на нови 22 броя автобуси на природен газ.\n\n\"С финансовата подкрепа на банката в столицата през последните години са реализирани много важни проекти. Над 251 млн. евро са вложени при\nстроителството на втората линия на метрото и разширението на първа \"Младост\n- Цариградско шосе\", първа и втора фаза на Завода за преработка на битови\nотпадъци, кръстовища на две нива, инвестиционна програма за рехабилитация на\nулици и булеварди, доставка на нови автобуси за градския транспорт\", отбеляза Фандъкова.\nТя каза, че Европейската инвестиционна банка е стратегически\nпартньор на Столична община в работата по проекти, с които развиваме София\nкато зелен и иновативен град. Екологията е основен приоритет във всички\nсектори и проекти, които защитаваме, обяви градоначалникът. Вернер Хойер коментира, че е впечатлен от промяната на София през последните години.\n                    ", "date": "2017.09.18", "title": "София преговаря за европари за третата линия на метрото "}
{"url": "http://www.monitor.bg/a/view/55722-%D0%94%D0%B0%D0%B2%D0%B0%D1%82-%D0%BF%D0%B0%D1%80%D0%B8-%D0%B7%D0%B0-%D1%88%D0%B5%D1%81%D1%82%D0%B8%D1%86%D0%B8-%D0%B8-%D0%BD%D0%B0-%D0%BE%D1%81%D0%BC%D0%BE%D0%BA%D0%BB%D0%B0%D1%81%D0%BD%D0%B8%D1%86%D0%B8%D1%82%D0%B5/", "text": "Максималната стипендия за успех на гимназистите е 50 лв.\n                    Стипендии за успех вече ще могат да получават и осмокласниците. Това съобщи за „Монитор“ министърът на образованието и науката Красимир Вълчев.\n\nДосега право на награди за успех имаха право учениците, завършили основно образование – от 9-и до 12-и клас. Причината за промяната е новата структура в системата, според която диплома за основно ще се взима след седми клас. Тя е предвидена в Закона за предучилищното и училищното и влиза в сила от тази учебна година. Затова и осмокласниците вече ще имат право на стипендия. Вълчев ще предложи промяната с Постановление на Министерски съвет. Той обясни, че тя ще влезе в сила от тази учебна година, като за това ще са необходими допълнително между 2-3 млн. лв.\n\nВ момента всяка училище има право да разпределя средствата за стипендии на база успех по свои собствени критерии, като максималната награда е 50 лв. Така например през миналата учебна година в 30 СУ „Братя Миладинови“ право на награди са имали три групи ученици. Първата са децата с успех „Отличен 6“ и те са получавали по 50 лв. Във втората група са гимназистите със среден резултат между 5,79 и до 5,99, при които стипендията е била 40 лв. В третата са учениците с успех от 5,50 до 5,74, на които се полагало по 30 лв. Общо 717 589 ученици влязоха в класните стаи на първия учебен ден, съобщиха от просветното министерство. Броят им е с близо 17 000 повече от предходната учебна година. Записаните в първи клас са 64 056, като випускът е с 4500 деца по-малък от миналогодишния. Най-много първокласници през учебната 2017-2018-та година г. има в София-град – 12 589.\n\nНа второ място е Пловдив, където са се записали 6273 малки ученици, а на трето Варна с 4493. Най-малко първокласници пък има във Видин – 696. В целодневна форма в първи клас са се записали общо 55 287, което е над 86% обхванати ученици. Седмокласниците, които ще полагат национални външни оценявания, са 60 921. Очаква се зрелостниците, които ще се явяват на матура, пък да са 49 418, отчетоха още от образователното министерство.\n                    ", "date": "2017.09.18", "title": "Дават пари за шестици и на осмокласниците"}
{"url": "http://www.monitor.bg/a/view/274-%D0%9E%D1%82-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-%D1%81%D0%BC%D0%B5-%D0%B2%D0%BD%D0%B5%D1%81%D0%BB%D0%B8-104-%D0%BF%D0%BE%D0%B2%D0%B5%D1%87%D0%B5-%D0%B3%D0%B0%D0%B7-%D0%BE%D1%82-%D0%A0%D1%83%D1%81%D0%B8%D1%8F/", "text": "\n                    Вносът на руски газ в България от началото на годината до средата на септември е нараснал с 10,4%, спрямо същия период на 2016 г., съобщава RNS, като се позовава на данни на „Газпром”.\n\nЗа Гърция експортът за първите девет месеца и половина се е увеличил с почти 18 на сто, за Турция - с 22%. На Балканите най-голям ръст на руските доставки на синьо гориво от 34,6% е отчетен за Сърбия. На Унгария „Газпром” е доставил за периода с над една четвърт повече природен газ на годишна база.\n\nОт 1 януари до 15 септември Русия е изнесла в чужбина (без страните от ОНД) 133,6 млрд. куб. м синьо гориво или с 11,5 на сто повече от същия период на миналата година.\n                    ", "date": "2017.09.18", "title": "От началото на годината сме внесли 10,4% повече газ от Русия"}
{"url": "http://www.monitor.bg/a/view/60422-%D0%94%D1%8F%D0%B4%D0%BE-%D0%B4%D0%B0%D0%B4%D0%B5-540-%D0%BB%D0%B2-%D0%BD%D0%B0-%D0%B0%D0%BB%D0%BE-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8/", "text": "\n                    89-годишен мъж от Габрово даде всичките си спестявания на нагли телефонни имамници. На 16 септември непознат мъжки глас се обадил на домашния телефон на стареца, представил се за служител на полицията и му обяснил, че в момента се провежда акция по залавянето на телефонни измамници.От дядото се искало да съдейства на криминалистите да заловят измамниците на място, като им предостави колкото пари има. Парите щели да бъдат примамка и след като измамниците бъдели заловени, сумата щяла да бъде върната отново на стареца. Без да се усъмни дядото събрал всичките налични 5400 лв. в дома си и ги дал на позвънилия на входната му врата мъж. Малко по-късно разбрал, че е паднал в капана на ало измамниците и подал сигнал в полицията. Извършителите на поредната дръзка измама се издирват.\n                    ", "date": "2017.09.18", "title": "Дядо даде 540 лв. на ало измамници"}
{"url": "http://www.monitor.bg/a/view/54554-%D0%A2%D1%83%D1%80%D1%87%D0%B8%D0%BD-%D0%BF%D0%BE%D1%81%D1%82%D1%80%D0%B0%D0%B4%D0%B0-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0/", "text": "\n                    Турски гражданин пострада при катастроа на главния път София - Варна. Докато управлявал лекия си автомобил \"Форд\" водачът внезапно изгубил контрол върху волана. Колата напуснала платното и се преобърнала. Шофьорът е откаран в областната болница във Велико Търново с фрактура на ключицата и натъртвания, но без опасност за живота. След прегледа е освободен за домашно лечение. Взета му е и алкохолна проба, която се оказала отрицателна.\n                    ", "date": "2017.09.18", "title": "Турчин пострада при катастрофа"}
{"url": "http://www.monitor.bg/a/view/70188-%D0%9C%D0%B5%D1%80%D0%BA%D0%B5%D0%BB-%D0%B3%D0%BE%D0%B2%D0%BE%D1%80%D0%B8-%D1%81-%D0%B4%D0%B5%D1%86%D0%B0%D1%82%D0%B0-%D0%BB%D1%8E%D0%B1%D0%B8%D0%BC%D0%BE%D1%82%D0%BE-%D0%B9-%D0%B6%D0%B8%D0%B2%D0%BE%D1%82%D0%BD%D0%BE-%D0%B1%D0%B8%D0%BB-%D1%82%D0%B0%D1%80%D0%B0%D0%BB%D0%B5%D0%B6%D1%8A%D1%82-%D0%BE%D1%82%D0%B3%D0%BB%D0%B5%D0%B6%D0%B4%D0%B0%D0%BB%D0%B0-%D1%81%D0%B0%D0%BC%D0%B0-%D0%BA%D0%B0%D1%80%D1%82%D0%BE%D1%84%D0%B8/", "text": "\n                    Любимото животно на германския канцлер Ангела Меркел е таралежът, тя обича спагети и пилешка супа и мечтае да стане астронавт за един ден. Това са някои от личните подробности, които канцлерът разкри, отговаряйки на въпросите на деца на специална пресконференция, предаде АП.\nМеркел търпеливо изслуша множество въпроси на събитието в Берлин - какво ще направи, за да се пребори с климатичните промени или кой е най-хубавият момент в живота й (отговорът бе - денят, в който е срещнала втория си съпруг, химика Йоахим Зауер).\nНад 150 деца откликнаха на отворената покана от партията на Меркел Християндемократически съюз (ХДС) да се срещнат с канцлера в бивш универсален магазин, превърнат в централа на кампанията в центъра на германската столица.\nДокато някои тийнейджъри нервно прочетоха от бележници въпросите си за отглеждането на добитък, ТЕЦ-ове на въглища и замърсяването на океаните с пластмасови отпадъци, по-малките бяха любопитни най-вече за Меркел като личност.\n\"Кога ви падна първият зъб\", попита русокосо момиченце, играейки си със свое поклащащо се зъбче. \"Когато започнах училище и бях приблизително на твоята възраст\", отговори канцлерът.\nГерманският лидер разкри също, че любимият й цвят е светло синьо, любимата й дреха е удобна жилетка и обича да плува и да работи в градината.\n\"Отглеждам собствени картофи, но още не съм събрала тазгодишната реколта\", призна тя и допълни, че тази година и слънчогледите й изглеждат добре.\n63-годишната Меркел, която няма деца, изглежда се зарадва на интереса на децата толкова много, че удължи времето за въпроси, танцува с младежите на поп музика и покани всички присъстващи да позират за снимка с нея, което до голяма степен изненада суетящите й се сътрудници.\nДецата изглежда също толкова се наслаждаваха на компанията й, аплодираха я, когато влезе в сградата и накрая търпеливо чакаха на опашка за автографа й.\nМеркел се бори за четвърти мандат в парламентарните избори на 24 септември след 12 години на власт. Социологическите допитвания сочат, че тя има сериозна преднина пред основния си опонент Мартин Шулц от Германската социалдемократическа партия.\n\n \n\n\n\n \n\nГерманските либерали дадоха да се разбере, че искат министерството на финансите в замяна на подкрепата си за канцлера Ангела Меркел.\nОсвен финансовото министерство, Александър Хан от ръководството на Свободната демократическа партия (СвДП) като друго задължително условие за коалиране с християндемократите отказ от плановете на френския президент Еманюел Макрон за задълбочаване на фискалната интеграция в еврозоната. Хан е цитиран в публикация във вестник \"Билд\"\nСвДП често е смятана за естествен съюзник на Меркел. Либералите бяха част от второто правителство на канцлера в периода 2009-2013 г. Те останаха извън парламента след последните избори, но сега се надяват да станат трета политическа сила в Германия.\nСегашният финансов министър Волфганг Шойбле от Християндемократическия съюз (ХДС) на Меркел заема поста от 2009 г. и е една от водещите фигури в нейното правителство. Привърженик на строгите мерки за икономии и на водещата роля на страните от еврозоната за справяне с вътрешните им проблеми, Шойбле е популярен сред привържениците на християндемократите.\n                    ", "date": "2017.09.18", "title": "Меркел говори с децата, любимото й животно бил таралежът, отглеждала сама картофи"}
{"url": "http://www.monitor.bg/a/view/27309-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-18-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA/", "text": "\n                    \n\nДен на неочаквано прозрение, което може да се получи и при екстремни обстоятелства. Ще се решите на крачка, която в друг момент не бихте направили. Време е за преговори, за сделки с имот, за разчистване на сметки и задължения. Ще се поставят условия, някъде ще има и ултиматуми, които може да отприщят агресия. Бъдете дипломатични. Опитайте да се съберете и разберете по спорните въпроси. Пазете очите, следете кръвното. Не планирайте за утре старт на нови инициативи, рискови пътувания и изяви.\n\n\n\n\n\n\n\n\n\n\n\n \n\n\n\nТози ден ще ви помогне да изкачите не едно, а много повече стъпала в посоката на личния ви интерес. Сега е момента за закупуване на жилище, или друг недвижим имот, за старт на нова работна програма и за отваряне на нов предмет на дейност. Направете нужната промоция и реклама. Всеки старт ще е успешен, ще донесе късмет, пари и придобивки в бъдеще. Един от най-силните дни за преговори и сключване на нови договори. В утрешния ден се постарайте да приключите поне с една от задачите, но нищо ново не започвайте.\n\n\n\n\n\n\n\n\n\n\n\n \n\n\n\nЗа родените в първата декада всичко ще става по трудния начин, но все пак някои важни дела ще се придвижат напред. Концентрирайте се максимално, направете някои компромиси и се опитайте да привлечете спонсорска подкрепа. Ще ви качват кръвното доста хора с изказванията си. Няма мира за вас и на работното място. Провокациите ще са на всяка крачка. Днес всеки се стреми да постигне максималното дори и да се скара с всички. Тази вечер не замръквайте на чуждо място. Утрешният ден ще ви донесе лични и здравословни проблеми.\n\n\n\n\n\n\n\n\n\n\n\n \n\n\n\nВсяка работа, която подхванете в момента ще ви носи късмет, пари и придобивки, ще помогне да вдигнете нивото и летвата на очакванията си. Най-добрият ден в месеца за сделка с недвижим имот. Участвайте в брокерски сделки. Помогнете на деца и близки да се сдобият с нов дом. Очертават се взаимно изгодни преговори и договаряния за цени на стоки и услуги. Отворете днес своя магазин, офис или друг търговски обект, от който ще очаквате приходи, ще ангажирате партньори и близки. Пазете очите, следете кръвното.\n\n\n\n\n\n\n\n\n\n\n\n \n\n\n\nДенят носи тенденция за успех на всяко начинание. Запазете добрия тон при преговори. Печелят тези, които могат да подтикнат и провокират околните да им свършат работата и да се състезават за правото да работят с тях и за тях. Сега е момента да организирате състезания, професионални изяви и дебюти, на хората които в бъдеще ще ви следват или ще спонсорирате. Рекламирайте се, прережете лентата на новия си търговски обект и участвайте в брокерски сделки. И в любовта действайте директно. До 20-и Венера е във вашия знак.\n\n\n\n\n\n\n\n\n\n\n\n \n\n\n\nРодените в първата декада ще посрещнат на нож всяко желание или чужда амбиция, ако се почувстват в нещо застрашени. Може да се окажете в центъра на опасен водовъртеж от страсти, амбиции и намерения, в който може да се наложи да играете подчинителна роля независимо работата, която вършите. Това е ден, в който може да бъдете обяздени и подчинени, но може и да стигнете далече с тези, които ви управляват. Подпишете новите си договори за работа, пазарете се, купете имот. Не ритайте срещу ръжена.\n\n\n\n\n\n\n\n\n\n\n\n \n\n\n\nДен с хармонична енергетика, която действа пречистващо и освобождаващо от натрупания негативизъм. И най-затлачените работи може да потръгнат. Ще намерите начин да постигнете това, което в миналото е било невъзможно. Освободете се от оковите на нежелани привързаности. Купете имот, подпишете нов договор за работа и влезте в нова група по интереси. Проведете директни разговори, споразумейте се за бъдещите съвместни инициативи. Нищо не оставайте на случайността или на нечия добра воля. Днес всеки си гони интереса.\n\n\n\n\n\n\n\n\n\n\n\n \n\n\n\nЩе свършите много добра работа, ще осъществите многообещаващи връзки и може да започнете изгодна дейност и работа. Чудесен ден за отваряне на нов магазин или офис. Направете промоции и се рекламирайте по всички възможни начини. Не протакайте преговори. Всичко, което оставите за утре може да работи за чужд интерес. Ден за събрания, за договаряне на бъдещи съвместни инициативи. Получавате повече пълномощия. Прочистете се от отровите на нередовни и вредни връзки. Не планирайте за утре нищо съществено.\n\n\n\n\n\n\n\n\n\n\n\n \n\n\n\nТежък ден за родените в първата декада, а утре и за останалите няма да има мира. Очаквайте опити да ви изтикат от софрата. Не действайте с посредници, а директно с шефове и производители. Колкото повече хора има по веригата, толкова по-малко пари и придобивки ще имате. Не сечете дървета, не подсичайте и детските мечти. Не си изкарвайте неудовлетворението на партньорите и на тези, които ви обичат. Днес и утре ще се случват събития показващи къде са слабите ви места и от какво трябва да се отървете, за да сте щастливи.\n\n\n\n\n\n\n\n\n\n\n\n \n\n\n\nУспешен и творчески ден особено за родените в първата декада. Сега е момента да разрешите болезнен спор. Проведете разговори с шефове, партньори и снабдители. Ще подпишете изгоден договор, ще получите повишение или ще стартирате свой бизнес. Ще се окажете на точното място в точното време и апетитите ви поне в една посока ще бъдат задоволени. Каквото посеете ще даде богата реколта, а за каквото се договорите ще ви осигури пари и личен просперитет. Увеличете натоварването, гонете си интереса.\n\n\n\n\n\n\n\n\n\n\n\n \n\n\n\nВ този ден на всеки се дава възможност да „отлепи от дъното”, да предприеме действия за спасяване на семейството и бизнеса си в тези трудни времена. Ден с възраждаща и хармонична енергетика, в който е възможно прозрение за бъдещето. Реализирайте поне една от идеите си, водете преговори по отношение придобиването на недвижим имот. Сега е момента да се започне нов бизнес, да се договорите за цени на стоки и услуги. Ще спечелите от посредническа и брокерска дейност. Пазарете се, нищо не отлагайте за утре.\n\n\n\n\n\n\n\n\n\n\n\n \n\n\n\nДен на неприятности и проблеми за родените в първата декада, а утре и за останалите ще е трудно и рисково. Четири планети ви гледат в опозиция от знака на Девата. Като се добавят и нехармоничните аспекти с Нептун и Сатурн положението при вас няма да е розово на това новолуние. Енергията ви намалява. Уредете най-неотложното, направете някои уговорки дори и без голяма изгода за вас. Важното е да останете закачени за дейността, която ви носи приходи. Ако се предложи възможност купете имот, започнете самостоятелен бизнес.\n\n\n\n\n\n\n\n\n\n\n\n \n\n\n\nЛичната ви година е единица. До 10 октомври планетата на правото и закона Юпитер ще ви покровителства. Стартирайте нова дейност, започнете нова работа, не отстъпвайте от позициите си в бизнеса и в обществото. Сега е момента да се устроите в нова среда и да се окопаете в нова пазарна ниша.\n\nРодените днес ще имат дарба в ръцете и може да развият златен занаят, от който ще печели цялото ви семейство. Още от сега събирайте пари, за да ги подсигурите един ден с база и помещение, в което да работят самостоятелно и сами да са си господари.\n\nЗаченатите днес ще са покровителствани от видими и невидими сили. За тях няма да има тайни, небето и земята ще ги закрилят. Всичко, което предприемат ще се увенчава с успех. Ще успеете и вие покрай тях.\n\n \n                    ", "date": "2017.09.18", "title": "Хороскоп за 18 септември – понеделник"}
{"url": "http://www.monitor.bg/a/view/1329-%D0%94%D0%B6%D0%B5%D0%BD%D0%B8%D1%84%D1%8A%D1%80-%D0%9B%D0%BE%D1%80%D1%8A%D0%BD%D1%81-%D1%81%D0%B5-%D0%BE%D1%82%D1%82%D0%B5%D0%B3%D0%BB%D1%8F-%D0%BE%D1%82-%D0%BA%D0%B8%D0%BD%D0%BE%D1%82%D0%BE/", "text": "\n                    Носителката на „Оскар“ Дженифър Лорънс призна, че възнамерява да излезе в двугодишен творчески отпуск. „Нямам планирани снимки през следващите две години. Нямам представа какво ще правя, най-вероятно ще се занимавам с грънчарство“, намигна звездата от „Игрите на глада“ в типичния си шеговит тон, който предизвика известни съмнения относно истинността на твърдението й, че се оттегля от киното.\n\nЛорънс е категорична, че иска почивка от медийното внимание. „Не знам защо хората се чувстват сякаш те притежават, когато си известен. В началото бях изключително гневна от факта, че не мога да имам свободата да правя това, което обичам – да снимам, и да разполагам с лично пространство“, огорчена е звездата, чиято последна лента „Майка!“ предизвика полюсни реакции у фенове и кинокритици. Във филма тя си партнира с испанския секссимвол Хавиер Бардем и актрисата Мишел Пфайфър, а историята се върти около двойка, посетена от неканени гости. Режисьор на психотрилъра е Дарън Аронофски („Черният лебед“), с когото Лорънс има романтична връзка.\n                    ", "date": "2017.09.18", "title": "Дженифър Лорънс се оттегля от киното"}
{"url": "http://www.monitor.bg/a/view/36126-%D0%94%D0%B2%D0%B0%D0%BC%D0%B0-%D0%BD%D0%B0%D1%88%D0%B8-%D0%B1%D0%BE%D0%BA%D1%81%D0%B8%D1%80%D0%B0%D1%82-%D0%B2-%D0%BF%D1%8A%D1%80%D0%B2%D0%B8%D1%8F-%D0%B4%D0%B5%D0%BD-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE%D1%82%D0%BE-%D0%B7%D0%B0-%D1%8E%D0%BD%D0%BE%D1%88%D0%B8/", "text": "\n                    Двама наши боксьори ще се качат на ринга още в първия ден на европейското първенство по бокс за юноши, което започва в спортната зала на морския ни курорт Албена.Първата сесия от шампионата е с начален час 16:30 ч и в нея ще излязат Пламен Янков срещу арменеца Рафаел Хакобян при 54-килограмовите и Иван Насков срещу унгареца Лионел Норберт Береч в кат. до 57 кг.Тегленият днес жребий реши още 9 от 13-те ни боксьори да почиват в първия кръг и да започнат участието си директно на 1/8-финалите, а Васил Стефанов при 80-килограмовите ще стартира направо на 1/4-финал.Нашите са водени от треньорите Борислав Георгиев и Роман Цветков. В шамипоната ще участват над 260 състезатели от 32 държави. \n\n\n                    ", "date": "2017.09.18", "title": "Двама наши боксират в първия ден на европейското за юноши"}
{"url": "http://www.monitor.bg/a/view/36846-%D0%A1%D0%BB%D0%BE%D0%B2%D0%B5%D0%BD%D0%B8%D1%8F-%D1%81%D1%82%D1%8A%D0%BF%D0%B8-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D0%B2%D1%80%D1%8A%D1%85/", "text": "Звездата на „Маями“ Горан Драгич стана MVP на шамипоната\n                    Словения е новият европейски шампион по баскетбол за мъже. Тимът на едва двумилионната балаканска държава триумфира с трофея за първи път в историята. На финала във врящия котел „Синан Ердем“ в Истанбул Словения се наложи над Сърбия с 93:85 в оспорван мач, решен в последните минути. Ключова роля за успеха имаше звездата на тима Горан Драгич, който отбеляза феноменалните 35 точки, добавяйки и 7 асистенции. Словенците показаха изключителен дух и взеха победата, въпреки че големият им ас Лука Дончич напусна терена с изкълчен глезен в третата четвърт.Водени от селекционера си Игор Кокошков те не допуснаха нито едно поражение по пътя си към купата, записвайки 9 победи в 9 мача при това отстранявайки големите фаворити по пътя си като Франция, Гърция, Латвия и Испания.За успеха на Словения 21 точки добави Клемен Препелич, а Антъни Пандълф завърши с 11. Въпреки че рано приключи участието си, 18-годишният талант на „Реал“ (М) Лука Дончич помогна с 8 точки. Той, както и Драгич попаднаха в идеалната петица на шампионата, където са още Пау Гасол (Исп), Алексей Швед (Рус) и Богдан Богданович (Сър). Гардът на „Маями Хийт“ в НБА Драгич бе определен и за Най-полечен играч (MVP) на европейското, след като записа по 22,6 точки, 4,4 борби и 5,0 асистенции средно на мач. Радостта от неговия триумф бе споделена и от съотборниците му от „Маями“, които не спряха да го поздравяват в социоалните мрежи. Едно от първите пожелания бе от легендата Стив Неш, когото Драгич смята за свой наставник в баскетбола.Въпреки поражението в последния мач, Сърбия също заслужава похвали за представянето си. Отборът бе без много от ключовите си играчи на първенството и самото достигане до мача за титлата бе считано за малко вероятно. Във финала Богдан Богданович отново бе на ниво, реализирайки 22 точки. Силно игра и Милан Мачван, добавил 18 точки.Детронираният шампион Испания спечели бронзовите медали след победа в малкия финал над Русия с 93:85. Това е деветият комплект медали за иберийците за последните десет издания на европейските първенства.Една от легендите на испанския и европейския баскетбол – Хуан Карлос Наваро, изигра последния си мач в националния отбор, отбелязвайки 19 т. Пау Гасол, за когото също има вероятност да се оттегли от националния, записа дабъл-дабъл от 26 точки и 10 борби. Брат му Марк Гасол пък добави 25 точки.Мачът за бронза бе поверен на българския комисар Елеонора Рангелова, за която това бе поредно признание на голямо първенство.\n\n\n                    ", "date": "2017.09.18", "title": "Словения стъпи на европейския връх"}
{"url": "http://www.monitor.bg/a/view/3275-%D0%A2%D0%BE%D1%82%D0%BE-%D0%94%D0%B6%D0%BE%D0%BA%D0%B5%D1%80-%D0%BD%D0%BE%D1%81%D0%B8-24-060-%D0%BB%D0%B2-%D0%BD%D0%B0-%D0%B8%D0%B3%D1%80%D0%B0%D1%87-%D0%B7%D0%B0%D0%BB%D0%BE%D0%B6%D0%B8%D0%BB-%D0%B7%D0%B0-1350/", "text": "\n                    Тото Джокер донесе най-голямата печалба в тираж №74 на БСТ. Цели 24 060,90 лева ще вземе играч, улучил единствената тройка за 23 884,50 лева и 9 двойки по 19,60. Той е заложил на 1 комбинация за \"5 от 35\" обикновено попълване в 1 зона, 6 числа пълно комбиниране (ПК) в 3 зони и 6 позиции за \"джокера\" (20 комбинации) за общата сума 13,50 лв.\n\nВ I теглене на \"5 от 35\" има две петици по 12 432,60 лева. Едната от тях беше уцелена заедно с 5 тройки по 3,80, от което се събраха 12 436,40 лв. Късметлията е избрал обикновен четворен фиш за 2 лв.\n\nВ \"6 от 49\" джакпотът скочи с нови 94 647,30 лв. заради специалния тираж с цена 1,20 лв. за комбинация и достигна 3 736 306,80 лева. За следващия тираж №75 се очаква към тази сума да се прибавят още към 70 000 лева. Най-големият удар в тази игра е за любител на залозите, играл със 7 числа ПК в 1 зона за 8,40 лв. Той ще вземе 7443 лева от улучени накуп 2 петици по 3505,50 лв. и 5 четворки по 86,40.\n\nВ \"6 от 42\" джакпотът скочи с 19 601,41 лв., достигна 428 570,03 и се очаква да порасне с нови 20 000. В \"5/50 - 1/12 Зодиак\" си стоят непроменящите се 3 млн. лева, а в \"Рожден ден\" е далеч по-скромният за 13 589,28 лв.\n\n \n\nТото печалби\n\nТираж №74\n\n \n\n\"6 от 49\": Числа - (5, 14, 21, 22, 23, 48); 6 - няма, 5 - 9 по 3505,50 лв., 4 - по 86,40 лв., 3 - по 5,70 лв.; ДЖАКПОТ: 3 736 306,80 лв.\n\n \n\n\"6 от 42\": Числа - (2, 11, 21, 29, 32, 38); 6 - няма, 5 - 12 по 952,80 лв., 4 - по 33,80 лв., 3 - по 3,40 лв.; ДЖАКПОТ: 428 570,03 лв.\n\n \n\n\"5 от 35\": I теглене - (1, 8, 13, 22, 33); 5 - 2 по 12 432,60 лв., 4 - по 67,40 лв., 3 - по 3,80 лв.; II теглене - (2, 5, 19, 20, 21); 5 - 3 по 8288,40 лв., 4 - по 90,30 лв., 3 - по 4,00 лв.\n\n \n\n\"5/50 - 1/12 Зодиак\": Числа - (1, 6, 17, 27, 36), Зодия 2 - Телец; 5+1 - няма, 5 - няма, 4+1 - няма, 4 - 9 по 500,00 лв., 3+1 - 22 по 100,00 лв., 3 - 235 по 10,00 лв., 2+1 - 253 по 5,00 лв., 1+1 - по 1,50 лв., 2 - по 1,00 лв., 0+1 - по 1,00 лв.; ДЖАКПОТ: 3 000 000,00 лв.\n\n \n\n\"Тото Джокер\": Позиция - (1, 6, 7); Цифра - (0, 5, 3); 3 - 1 от 23 884,50 лв., 2 - 1220 по 19,60 лв.; ДЖАКПОТ: 0,00 лв.\n\n \n\nРожден ден: Година 58, месец 07, дата 20, ден 2; I група - няма, II - няма, III - няма, IV - 3 по 84,10, V - 7 по 36,10, VI - 6 по 33,70 лв., VII - 21 по 12,00 лв., VIII - 40 по 5,10 лв., IX - 46 по 6,60 лв., X - 62 по 5,70 лв., XI - 251 по 1,60 лв., XII - 164 по 3,10 лв., XIII - 507 по 2,10 лв., XIV - по 1,20 лв., XV - по 1,20 лв.; ДЖАКПОТ: 13 589,28 лв.\n                    ", "date": "2017.09.18", "title": "\"Тото Джокер\" носи 24 060 лв. на играч, заложил за 13,50"}
{"url": "http://www.monitor.bg/a/view/3345-%D0%91%D0%B5%D1%80%D0%BE%D0%B5-%D0%B7%D0%B0%D0%BF%D0%B0%D0%B7%D0%B2%D0%B0-%D0%A1%D1%83%D0%BF%D0%B5%D1%80%D0%BA%D1%83%D0%BF%D0%B0%D1%82%D0%B0-%D0%BE%D1%82%D0%BD%D0%B0%D1%81%D1%8F-%D0%B3%D0%BB%D0%BE%D0%B1%D0%B0/", "text": "\n                    „Берое“ ще запази Суперкупата на България по баскетбол за мъже, въпреки нарушението на правилниците в мача за трофея срещу „Лукойл Академик“. В зрелищен и оспорван мач в Деня на баскетбола в „Универсиада“ момчетата на Любо Минчев измъкнаха победата с 86:85. След края на срещата обаче ръководството на шампиона подаде контестация. Претенциите на „студентите“ са, че в даден момент от втората част „Берое“ е бил с петима чужденци на терена, което не е разрешено.Предстои през седмицата специална комисия да гледа видеозапис на мача, за да провери дали претенциите на шампионите са основателни. Ако това е така, най-вероятно „Берое“ ще получи глоба от 2000 лева. По правилник старши треньорът Минчев трябва да бъде санкциониран и с техническо нарушение, но това няма как да стане, след като двубоят е приключил.Дори контестацията да бъде приета, Суперкупата няма да бъде връчена по служебен път на „Лукойл Академик“, тъй като това не е предвидено в нормативните документи.Подобна ситуация имаше и преди 3 г. по време на полуфинала за Купата на България между „Левски“ и „Рилски спортист“ и тогава се стигна до преиграване.\n\n\n                    ", "date": "2017.09.18", "title": " „Берое“ запазва Суперкупата, отнася глоба"}
{"url": "http://www.monitor.bg/a/view/54609-%D0%9D%D0%B5%D0%B9%D0%BC%D0%B0%D1%80-%D0%B8-%D0%9A%D0%B0%D0%B2%D0%B0%D0%BD%D0%B8-%D1%81%D0%B5-%D1%81%D0%BA%D0%B0%D1%80%D0%B0%D1%85%D0%B0-%D0%B7%D0%B0-%D0%B4%D1%83%D0%B7%D0%BF%D0%B0/", "text": "Бразилецът продаде 120 хиляди екипа за месец\n                    Първи сериозен скандал избухна в ПСЖ заради огромното его на звездите. Лидерите в атаката Едисон Кавани и Неймар се сдърпаха публично за изпълнение на дузпа в 80-ата минута при победата с 2:0 над „Лион“.След отсъждането на дузпата Кавани взе топката и тръгна към точката за изпълнение. Неймар обаче се изпречи на пътя му и се опита да му попречи. Двамата проведоха кратък разговор, след което ядосаният бразилец се оттегли. За капак Кавани изпусна дузпата. Интересното е, че искри между двамата прехвърчаха и за изпълнението на фаул пред наказателното поле на „Лион“. Неймар и Кавани отново се сдърпаха, а в спора се намеси и Даниел Алвеш. В крайна сметка струващият 222 милиона играч се наложи и застана зад топката,Грозните спорове не останаха незабелязани от треньора Унай Емери, който взе отношение по конфликта. \"Дузпите в нашия отбор могат да бъдат изпълнявани от няколко футболиста. Единият е Кавани, а другият - Неймар. По принцип идеята е да има джентълменско споразумение на терена кой ще бие. След тази случка обаче ние вътрешно ще решим кой да изпълнява бъдещите дузпи, защото и двамата могат да ги вкарват, а аз искам да ги редувам в това отношение. Ако няма съгласие, ще решавам аз. Не искам това да се превръща в проблем за нашия отбор\", допълни треньорът на ПСЖ.\nВ същото време от клуба разкриха, че само за месец след идването си в ПСЖ Неймар е успял да продаде 120 хиляди фланелки с неговото име. От това в касата на клуба са влезли „чисти“ 9 милиона евро, а ръстът в продажбите е с над 75 процента. От \"Парк де Пренс\" обаче се притесняват, че могат да изпаднат в такава ситуация, че да не могат да задоволят големия интерес на феновете, тъй като първоначално поръчаната партида вече е пред изчерпане, а следващата ще бъде на разположение чак през ноември.\n\n\n                    ", "date": "2017.09.18", "title": "Неймар и Кавани се скараха за дузпа"}
{"url": "http://www.monitor.bg/a/view/41209-%D0%A3%D0%B5%D0%B9%D0%BD-%D0%A0%D1%83%D0%BD%D0%B8-%D0%BE%D1%81%D1%82%D0%B0%D0%B2%D0%B0-%D0%B1%D0%B5%D0%B7-%D0%BA%D0%BD%D0%B8%D0%B6%D0%BA%D0%B0-%D0%B7%D0%B0-2-%D0%B3%D0%BE%D0%B4%D0%B8%D0%BD%D0%B8/", "text": "\n                    Нападателят на „Евертън“ Уейн Руни се яви в съда, за да даде своето обяснение по обвинението в шофиране в нетрезво състояние. Бившият играч на „Манчестър Юнайтед“ бе арестуван в ранните часове на 1 септември в близост до дома си. Малко след това 31-годишният футболист бе освободен. Пред съдията английският национал се призна за виновен. Заради провинението книжката на Руни бе отнета за две години, като освен това той трябва да положи 100 часа общественополезен труд. Освен това „Евертън“ ще глоби играча с две седмични заплати, тъй като е уронил престижа на клуба. Според английските медии пък този сезон може да е последният в кариерата на играча, който е получил ултиматум от съпругата си да спре с футбола и да се посвети на семейството.\n\n\n                    ", "date": "2017.09.18", "title": "Уейн Руни остава без книжка за 2 години "}
{"url": "http://www.monitor.bg/a/view/72625-%D0%9F%D0%B5%D0%BD%D0%B5%D0%B2-%D1%81%D0%BB%D0%BE%D0%B6%D0%B8-%D0%BA%D1%80%D0%B0%D0%B9-%D0%BD%D0%B0-%D1%87%D0%B5%D1%80%D0%BD%D0%B0%D1%82%D0%B0-%D1%81%D0%B5%D1%80%D0%B8%D1%8F/", "text": "\n                    Дублиращият тим на „Валенсия“, ръководен от Любослав Пенев, записа важна победа с 3:2 при гостуването на „Сагунтино“ в среща от петия кръг на Сегунда “Б”. Момчетата на българския специалист се отърсиха след два загубени мача и извоюваха трите точки. Две от попаденията за “прилепите” реализира младият талант Рафа Мир. С успеха „Валенсия“ се изкачи на петото място в група 3 на Сегунда “Б”. Преди сезона обаче Пенев даде да се разбере, че целта, която му е поставена от ръководството, е не да се търси класиране, а да се произвеждат играчи за първия тим. Българският спец пък призна, че се надява престоят му в дублиращия тим да му отвори вратите към някой от клубовете в Примера дивисион. „Доволен съм от победата, но това е просто един мач. Момчетата имаха нужда да си върнат самочувствието след двете загуби и го направиха“, сподели още Пенев. \n\n\n                    ", "date": "2017.09.18", "title": "Пенев сложи край на черната серия"}
{"url": "http://www.monitor.bg/a/view/45545-%D0%A2%D0%BE%D0%BC%D0%BE%D0%B2%D0%B0-%D0%B8%D0%B7%D0%BC%D0%B5%D1%81%D1%82%D0%B8-%D0%9F%D0%B8%D1%80%D0%BE%D0%BD%D0%BA%D0%BE%D0%B2%D0%B0-%D0%B7%D0%B0-1-%D0%B2-%D0%B6%D0%B5%D0%BD%D1%81%D0%BA%D0%B8%D1%8F-%D0%BD%D0%B8-%D1%82%D0%B5%D0%BD%D0%B8%D1%81/", "text": "Каратанчева взе титлата в Лас Вегас\n                    Виктория Томова стана официално първа ракета на България в женския тенис. 22-годишната софиянка, която преди наскоро триуфира с титлата на „Алианц Къп”, отне на Цветана Пиронкова статута на най-предно класирана в световната ранглиста българка. Томова се изкачи с 9 места в листата на WTA и вече е 149-а с актив от 374 т.В същото време Пиронкова продължава отстъплението си и след нов срив с 5 места заема 161-ва позиция с 353 т. В момента тя се възстановява от контузия в рамото, заради която пропусна US Open. За последно пловдивчанката игра през юли във втория кръг на „Уимбълдън”. Така след 11 неизменни години като №1 на България Цвети сдаде върховенството в родния женски тенис.Трета ракета е Сесил Каратанчева, която отбеляза скок с 44 места до №180 след спечелване на турнира в Лас Вегас. В изцяло българския финал тя надигра Елица Костова с 6:4, 4:6, 7:5. Костова е четвърта сред родните тенисистки с 211-о място и актив от 251 точки.Двете изиграха страхотен двубой в столицата на хазарта, който се превърна в истинска гладиаторска битка на корта. Това е осма титла в кариерата на Сесил в турнири на ITF, но едва първа от 2011 година насам.Испанката Гарбине Мугуруса остана начело на WTA с 6030 точки, а Симона Халеп и Елина Свитолина допълват топ 3, съответно с 5965 и 5640 точки.Най-добрият ни тенисист Григор Димитров продължава да бъде под номер 9 в световната ранглиста при мъжете, оглавявана от Рафаел Надал (Исп). Той е с актив от 3575 т. и се нарежда непосредствено след Стан Вавринка (Швейц), който има 3690 точки. Следващият турнир на Гришо ще е в Пекин от 3 октомври.\n\n\n                    ", "date": "2017.09.18", "title": "Томова измести Пиронкова за №1 в женския ни тенис"}
{"url": "http://www.monitor.bg/a/view/28065-%D0%A7%D0%B5%D1%87%D0%B5%D0%BD%D0%B5%D1%86-%D1%81-%D0%BF%D1%8A%D1%80%D0%B2%D0%B8-%D0%BC%D0%B5%D0%B4%D0%B0%D0%BB-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B1%D0%BE%D1%80%D0%B1%D0%B0/", "text": "\n                    Чеченецът с български паспорт Али-Паша Умарпашаев започна с бронзов медал в дебютното си участие за България. На силния турнир по борба \"Медвед\" в Минск националът взе отличието в категория до 70 кг на свободния стил, като в малкия финал срази руснака Магомед Магомедов с 6:0.Категорията беше и най-многобройна с участието на 22-ма състезатели, а турнирът бе и по случай 80-годишния юбилей на патрона му - трикратният олимпийски шампион Александър Медвед.Умарпашаев започна с две убедителни победи - 10:0 срещу Раман (Блрс) и казахстанеца Зулфикар, а на четвъртфиналите се справи и с руснака Валиев с 6:5. На полуфиналите младият национал бе спрян от друг представител на Русия Дибиргаджиев.Българският борец ще продължи подготовката си в Дагестан до турнира \"Степан Саркисян\" в Армения (7-8 октомври), на който ще участва. После той ще се бори и на световното първенство до 23 години в Полша (21-26 ноември).  \n\n\n                    ", "date": "2017.09.18", "title": "Чеченец с първи медал за българската борба"}
{"url": "http://www.monitor.bg/a/view/80173-%D0%92%D0%BE%D0%BB%D0%B5%D0%B9%D0%B1%D0%BE%D0%BB%D0%B8%D1%81%D1%82%D0%BA%D0%B8%D1%82%D0%B5-%D0%B4%D0%BE-23-%D0%B3-%D1%81-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8-%D0%B1%D1%80%D0%BE%D0%BD%D0%B7/", "text": "Антонина Зетова: Това е феноменален успех\n                    Женският ни национален отбор по волейбол до 23 години спечели исторически бронзов медал на световното първенство за тази възраст в Словения. В малкия финал в Любляна състезателките на селекционера Антонина Зетова надиграха с 4:2 гейма (-12, 8, 11, -16, 11, 9) тима на Доминиканската република. Това е първо отличие за националките ни в тази възраст. Медалът в женското направление от голямо първенство пък е първи от 2001 г. насам, когато българките станаха трети на европейското във Варна.На първенството нашите допуснаха само 2 загуби - от Турция в предварителната група В и от Словения на полуфинала. Именно техните отбори играха в мача за титлата, спечелен от туркините категорично с 4:0 (12, 11, 13, 8).В мача с доминиканките най-резултатна за България беше Силвана Чаушева с 16 точки (3 блока), с 15 завърши Гергана Димитрова, Ивета Станчулова и Мирослава Паскова имат по 12. За Доминиканската република топреализатор също с 16 т. (1 блок) стана Сенеида Лопес Гонзалес.В този мач статистиката показа пълно предимство за българския отбор срещу традиционно неудобния му съперник. От атака съотношението е 49:39 точки, от блокада - 12:4, от сервис - 6:3 аса, и от грешки на противника - 23:22.„Този успех е единственият за България, постигнат от по-малките гарнитури - коментира след победата Тони Зетова. - Това, статистически погледнато, е феноменален успех. Много се радвам за нашите момичета, защото те играха много добре. Положиха много труд, имахме много комплицирани ситуации, но успяхме да направим един много добър и сплотен състав.”Една българка - Жана Тодорова, влезе в идеалния отбор на първенството. Състезателката на \"Марица\" (Пд) беше обявена за най-добро либеро. Най-добри крайни нападателки, посрещачи са Ханде Баладин (Тур) и Мадлен Жасмин Гуйен (ДР). Разпределител №1 е Ева Мори (Слвн), диагонал - Иза Макар (Слвн). За най-полезна състезателка (MVP) беше избрана Ханде Баладин.Женският ни национален отбор, воден от Иван Сеферинов, пък спечели втората контролна среща с тима на Сърбия в Белград с 3:1 (17,-25, 22, 22). Капитанката Елица Василева направи 18 точки, а Христина Русева - 13. Това беше последна проверка за българките преди европейското в Азербайджан и Грузия.\n\n\n                    ", "date": "2017.09.18", "title": "Волейболистките до 23 г. с исторически бронз"}
{"url": "http://www.monitor.bg/a/view/68463-%D0%91%D0%B5%D1%80%D0%B1%D0%B0%D1%82%D0%BE%D0%B2-%D0%B2%D0%B7%D0%B5-%D0%B4%D0%B8%D0%BF%D0%BB%D0%BE%D0%BC%D0%B0-%D0%B8-%D0%BF%D0%BE%D0%B8%D1%81%D0%BA%D0%B0-%D0%B2-%D0%91%D0%A4%D0%A1-%D0%B8%D0%BB%D0%B8-%D0%BC%D0%B8%D0%BD%D0%B8%D1%81%D1%82%D1%8A%D1%80/", "text": "Започва тренировки за шоуто на Христо Стоичков\n                    Димитър Бербатов получи дипломата си по \"Спортен мениджмънт\" в НСА и направи любопитно изказване относно бъдещето си, след като се оттегли от футболните терени.\"Дали мога да застана начело на БФС? Да, аз мога да бъда и министър с тази диплома, нали?\", заяви нападателят. Изглежда, че Бербо е обмислил варианта един ден да заеме мястото на Боби Михайлов или Красен Кралев. Освен всички необходими качества и познания, той вече има и всички необходими документи. „Инструментите, които имам, в случая моята диплома, ще ми помогнат, ако реша да се занимавам с управление\", допълни Митко. Предстои да разберем дали един ден ще видим нападателя на индийския \"Керала Бластърс\" на някое от управленските места в българския спорт.Димитър Бербатов коментира и плановете си, след като се завърне от Индия. Митко разкри, че не е изключено все пак да го видим отново по терените в Първа лига. Това лято Бербатов бе забелязан да наблюдава няколко мача на старозагорския \"Берое\" и дори се включи в контроли на тима. Това доведе до спекулации, че ще подпише с отбора от града на липите, но до това така и не се стигна. След това той стана футболист на индийския \"Керала Бластърс\". „Трудно се отказва човек! Като бях малък, си мислех, че стигна ли \"Манчестър Юнайтед\", после се отказвам, но това са детски неща. Откажеш ли се, няма връщане. Колкото мога, ще играя\", каза още Бербатов относно бъдещето си по футболните терени.Преди да замине за Индия обаче, на Митко му предстои да вземе участие в голямото шоу на 20 септември в Стара Загора. \"Сега отивам да тренирам за мача на Христо Стоичков, който ще бъде интересен. Ще дойдат хора, ще се забавляваме\", коментира той. Във футболното шоу един срещу друг ще се изправят Дрийм тиймът на „Барселона“ и отборът на Камата. Бербатов ще бъде в тима на Стоичков и приятели, заедно с Мартин Петров и Стилиян Петров. Така той ще върне жеста на Камата, който игра в благотворителния мач на Бербо на 14 юни на \"Васил Левски\".\n\n\n                    ", "date": "2017.09.18", "title": "Бербатов взе диплома и поиска в БФС или министър"}
{"url": "http://www.monitor.bg/a/view/76796-%D0%A5%D1%83%D0%B1%D1%87%D0%B5%D0%B2-%D0%B8%D0%B7%D0%B2%D0%B0%D0%B4%D0%B8-%D0%93%D0%B5%D0%BE%D1%80%D0%B3%D0%B8-%D0%9C%D0%B8%D0%BB%D0%B0%D0%BD%D0%BE%D0%B2-%D0%BE%D1%82-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F/", "text": "\n                    Селекционерът на България Петър Хубчев спази заканата си и направи промени в състава за световните квалификации срещу Франция на 7 октомври на стадион \"Васил Левски\" и визитата на Люксембург на 10 октомври. Отборът ще стартира лагера си на 1 октомври. Безспорно най-сериозно впечатление прави липсата на неизменния титуляр Георги Миланов от ЦСКА (Москва). Халфът не е нито контузен, нито наказан, като решението е единствено на Хубчев. Миланов загуби титулярното си място в московския гранд и почти постоянно е забит на резервната скамейка, като спадът във формата му е очевиден.Нападателите Алелександър Тонев и Спас Делев се завръщат в състава, след като бяха контузени за мачовете с Швеция и Холандия. Интересното е, че Ивайло Чочев и Ивелин Попов, които са наказани за мача с \"петлите\", бяха повикани от Хубчев. За миналия лагер Светослав Дяков, който бе наказан за мача с шведите, но можеше да играе с \"лалетата\", не попадна в състава.Легионерите: Пламен Илиев (Астра), Страхил Попов (Касъмпаша), Петър Занев (Амкар), Васил Божиков (Слован), Георги Костадинов (Макаби Х), Симеон Славчев (Лехия), Ивайло Чочев (Палермо), Александър Тонев (Кротоне), Ивелин Попов (Спартак М), Спас Делев (Погон), Божидар Краев (Мидтиланд), Андрей Гълъбинов (Дженоа).\n\n\n                    ", "date": "2017.09.18", "title": "Хубчев извади Георги Миланов от националния"}
{"url": "http://www.monitor.bg/a/view/3414-ma%D0%BA%D1%80%D0%B8%D0%B5%D0%B2-%D1%81-30-%D0%B3%D0%BE%D0%BB%D0%B0-%D0%B2-%D0%9A%D0%B8%D0%BF%D1%8A%D1%80-%D0%9A%D0%BE%D0%BB%D0%B5%D0%B2-%D0%B8-%D0%9A%D1%80%D0%B0%D1%87%D1%83%D0%BD%D0%BE%D0%B2-%D0%B1%D0%B8%D1%8F%D1%82-%D0%B2-%D0%9F%D0%BE%D0%BB%D1%88%D0%B0/", "text": "\n                    Нападателят Димитър Макриев откри головата си сметка за „Неа Саламина“ през този сезон в кипърското първенство. Таранът бе точен при поражението с 1:4 в гостуването на „Докса“ в мач от 4-ия кръг на местното първенство. Голмайсторът се разписа в 70-ата минута, когато намали на 1:3. Голът за Макриев бе негов 30-и за клуба, като 29 са за първенство, а един е за купата. Отборът му заема 11-ото място в класирането.В Полша пък „Сандеция“ (Нови Сонч), където играят двама българи - Александър Колев и Пламен Крачунов, постигна победа с 1:0 над „Термалика“ в двубой от деветия кръг на шампионата. Колев и Крачунов бяха титуляри за тима си и се представиха на високо ниво. След успеха отборът на българите заема седма позиция с актив от 14 точки, като е само на 5 точки от върха в класирането. \n\n\n                    ", "date": "2017.09.18", "title": "Maкриев с 30 гола в Кипър, Колев и Крачунов бият в Полша"}
{"url": "http://www.monitor.bg/a/view/20323-%D0%90%D0%BA%D1%82%D1%8C%D0%BE%D1%80%D1%81%D0%BA%D0%B0%D1%82%D0%B0-%D0%B3%D0%B8%D0%BB%D0%B4%D0%B8%D1%8F-%D0%B7%D0%B0%D0%BB%D0%BE%D0%B6%D0%B8-%D0%BD%D0%B0-%D1%87%D0%B5%D1%80%D0%B2%D0%B5%D0%BD%D0%BE-%D0%B8-%D0%B1%D1%8F%D0%BB%D0%BE/", "text": "\n                    По традиция на 69-ата церемония по раздаване на телевизионните награди „Еми“ се оценява не само талантът, но и добрият вкус. Звездните състезатели в надпреварата ала „огледалце на стената, коя е най-красива на Земята“ заложиха на белия цвят и нюансите на червеното. За актуалността на краските на мартеницата през идния сезон се загатна още на Седмицата на модата в Сао Пауло, Бразилия, която се проведе в началото на месеца. Сред най-ослепителните холивудски красавици на церемонията за телевизионните награди грейна актрисата Никол Кидман, която дефилира с дълга вечерна рокля на Calvin Klein в тъмночервената гама и събра погледите с дълбоко деколте. В този нюанс гастролираха още топ моделът Хайди Клум, актрисата Еди Фалко и водещата Иса Рей. В бяло като ангели на червения килим позираха Джесика Бийл, Приянка Чопра, София Вергара и Кейт Маккинън. Овациите в снежен цвят обаче обра младата надежда на телевизията Мили Боби Браун от сериала „Странни неща“. С тоалета си 13-годишната испанка загатна за трансформацията си от грозно пате към красив лебед. \n\n\n                    ", "date": "2017.09.18", "title": "Актьорската гилдия заложи на червено и бяло"}
{"url": "http://www.monitor.bg/a/view/56075-%D0%94%D0%B5%D0%BC%D0%B8-%D0%9B%D0%BE%D0%B2%D0%B0%D1%82%D0%BE-%D0%BA%D1%80%D0%B8%D0%B5-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B0%D1%82%D0%B0-%D1%81%D0%B8-%D0%BE%D1%80%D0%B8%D0%B5%D0%BD%D1%82%D0%B0%D1%86%D0%B8%D1%8F/", "text": "\n                    Поп певицата Деми Ловато е решена да запази сексуалната си ориентация в тайна. След като наскоро 25-годишната красавица беше забелязана с преплетени пръсти с друго момиче в „Дисниленд“ медиите я затрупаха с въпроси дали кара в дясната или в лявата лента. „Искам да запазя личния си живот в тайна що се отнася до срещи и сексуалност и така нататък, защото това няма нищо общо с музиката ми. Ако някога реша да говоря за това ще е по моите правила“, изповяда се пред сп. Pride Source тя. За възможността изпълнителката на Cool For The Summer да си пада по двата пола се спекулира от години, тъй като е една от най-върлите знаменити защитници на LGBT общността. Междувременно звездата се е концентрирала изцяло върху кариерното си развитие. Ловато се радва на успеха на своята собствена колекция с гримове и козметика, в колаборация с марката NYC New York Color, която носи името Lovatics. На 29 септември пък на пазара ще излезе шестият й студиен албум Tell Me You Love Me.    \n\n\n                    ", "date": "2017.09.18", "title": "Деми Ловато крие сексуалната си ориентация"}
{"url": "http://www.monitor.bg/a/view/80796-%D0%9D%D0%B8%D0%BA%D0%BE%D0%BB-%D0%9A%D0%B8%D0%B4%D0%BC%D0%B0%D0%BD-%D1%80%D0%B0%D0%B7%D0%BF%D0%BB%D0%B5%D1%82%D0%B5-%D0%93%D0%BE%D0%BB%D0%B5%D0%BC%D0%B8%D1%82%D0%B5-%D0%BC%D0%B0%D0%BB%D0%BA%D0%B8-%D0%BB%D1%8A%D0%B6%D0%B8-%D0%B7%D0%B0-5-%D0%BD%D0%B0%D0%B3%D1%80%D0%B0%D0%B4%D0%B8-%D0%95%D0%BC%D0%B8/", "text": "Звездата се застъпи за жените в индустрията\n                    Полово и расово разнообразие, политически закачки и пълно отсъствие на „Игра на тронове“ от скамейката на номинираните – така в няколко думи можем да опишем тазгодишната церемония по раздаването на телевизионните награди „Еми“. Гала събитието се състоя „Майкрософт Тиатър“ в Лос Анджелис завчера, а големите победители на вечерта бяха продукциите „История на прислужницата“, „Големите малки лъжи“ и „Вице“. „Ние поставихме светлината на прожектора върху проблема за домашното насилие. Това е сложно и коварно заболяване. То съществува много повече, отколкото сами си позволяваме да знаем, изпълнено е със срам и тайни. Удостоявайки ме с тази награда, вие ставате наши съмишленици в борбата ни с домашното насилие“, категорична бе Никол Кидман, която получи статуетка за най-добра актриса в лимитиран сериал или филм за „Големите малки лъжи“.\n\n \n\n\n\n \n\nотличи продукцията с общо пет награди, а три допълнителни тя грабна и от техническите категории, които бяха раздадени седмица по-рано. Кидман, Рийз Уидърспуун и останалите от каста на сериала се възползваха от трибуната, за да засегнат и друг проблем в Холивуд – половото разнообразие. „Това беше невероятна година за жените в телевизията. Искам да призова всички да поставят дамите в акцент, когато от екрана разказват тяхната история. Нека те бъдат героите на собствените си истории!“, категорични бяха актрисите.\n\n„Всички победители, преди всичко, трябва да благодарите на „Игра на тронове“ за късното му излъчване, което направи номинирането на сериала невъзможно“, пошегува се водещият на вечерта Стивън Колбърт, който умело навигираше от сериозните послания на победителите към по-веселия тон на събитието. Заедно с Алек Болдуин, който прибра „Еми“ за имитацията си на Доналд Тръмп в „На живо в събота вечер“, подхвърлиха няколко закачки към президента\n\nи неговото разочарование, че предаването му The Apprentice така и не се е добирало до статуетка.\n\nС\n\n \n\n\n\n \n\nв страната наградата за най-добра женска роля в комедия взе и актрисата Джулия Луис-Драйфъс („Вице“). Тя е първият артист, печелил в категорията в шест поредни години с един и същи персонаж. „Вице“ грабна приза и за най-добра комедия. В най-оспорваната надпревара сред драмите пък триумфира „Историята на прислужницата“, с което сериалът измести някои от фаворитите като „Короната“, „Странни неща“, „Западен свят“ и „Това сме ние“. Продукцията се разписа в историята като първият проект на стрийминг платформа („Хулу“) със статуетка в тази категория.\n\nВдъхновяващото изпълнение на Доналд Глоувър в „Атланта“ пък не само му донесе „Еми“ за главна роля в комедия, но и поднови темата за „златния век“ на „черната“ телевизия. Тенденция, за която се заговори през есента на миналата година и проследява участието на афро-американци в тв продукциите пред и зад камерата. В тази вълна условно попадат и редица други отличници на „Еми“-тата тази година. Сред тях – Стърлинг К. Браун (главна мъжка роля в драма; „Това сме ние“), Лина Уейт (сценарий на комедия; „Господар на нищото“) и др.\n\n \n\n\n\n\n- Най-добра телевизионна драма - \"Историята на прислужницата\" (Хулу)\n- Най-добра телевизионна комедия - \"Вице\" (HBO)\n\n- Най-добър лимитиран сериал - \"Големите малки лъжи\" (HBO)\n- Най-добър телевизионен филм - \"Черно огледало\" (Нетфликс)\n- Най-добра актриса в телевизионна драма - Елизабет Мос за \"Историята на прислужницата\"\n- Най-добър актьор в телевизионна драма - Стърлинг К. Браун за \"Това сме ние\"\n- Най-добра актриса в телевизионна комедия - Джулия Луис-Драйфъс за \"Вице\"\n- Най-добър актьор в телевизионна комедия - Доналд Глоувър за \"Атланта\"\n- Най-добра актриса в лимитиран сериал или филм - Никол Кидман за \"Големите малки лъжи\"\n- Най-добър актьор в лимитиран сериал или филм - Риз Ахмед за \"Злокобна нощ\"\n                    ", "date": "2017.09.18", "title": "Никол Кидман разплете „Големите малки лъжи“ за 5 награди „Еми“"}
{"url": "http://www.monitor.bg/a/view/17522-%D0%92%D0%B0%D1%81%D0%B8%D0%BB-%D0%9F%D0%B5%D1%82%D1%80%D0%BE%D0%B2-%D0%BF%D0%BE%D1%87%D0%B8%D1%82%D0%B0-%D0%A4%D1%80%D0%B0%D0%BD%D0%BA-%D0%A1%D0%B8%D0%BD%D0%B0%D1%82%D1%80%D0%B0-%D0%B2-%D1%81%D0%BF%D0%B5%D0%BA%D1%82%D0%B0%D0%BA%D1%8A%D0%BB/", "text": "\n                    Да превърне зала 1 на НДК в джаз клуб, излязал сякаш от улиците на Лас Вегас, ще се заеме Васил Петров в предстоящия си спектакъл Sinatra: Vegas. Шоуто, на което ще можем да се насладим на 4 декември, ще съчетае класически хитове, красиви жени, алкохол и музика под съпровода на Биг Бенда на БНР, който ще излезе под палката на маестро Антони Дончев. Сред емблематичните песни на Франк Синатра, с които Петров ще очарова публиката, са My way, Fly me to the moon, Come fly with me, New York, New York и др. В проекта, смесващ суинг, джаз и боса нова, ще се включат още Весела Бонева, Брус Джонсън (САЩ) и балет, напомнящ на The Rockettes в ослепителни модерни сценични костюми, създадени ексклузивно за шоуто. Режисьори са Румен Григоров и Алекс Борназ, а хореографи на кабаре балета са Станислава Гочева и Ани Ганчева.\n\nЗа да станем свидетели на пресъздаването на вечни класики в модерно звучене, превърнало се в запазена марка на Васил Петров, ще трябва да преброим между 20 и 40 лв. Желаещите да се снабдят с ВИП пропуск пък ще могат да го направят срещу 150 лв. Билетите за събитието са налични в мрежите на Ticketportal и TicketPro.\n                    ", "date": "2017.09.18", "title": "Васил Петров почита Франк Синатра в спектакъл"}
{"url": "http://www.monitor.bg/a/view/60718-%D0%95%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%BF%D1%80%D0%BE%D1%81%D0%BB%D0%B0%D0%B2%D0%B8%D0%BB%D0%B8-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D0%B6%D0%B8%D0%B2%D1%8F%D0%B2%D0%B0%D1%82-%D0%B2-%D0%BA%D0%BD%D0%B8%D0%B3%D0%B0/", "text": "Двама от героите в тома ще уважат премиерата в „Гринуич“\n                    Публицистът Венелин Митев ще представи новата си монография „Българи, за които говори светът“ утре вечер (вторник) от 19 ч. в книжарница „Гринуич“ на бул. „Витоша“ 37. Томът на издателство „Книгомания“ съдържа 21 забележителни съдби на наши сънародници емигранти, дълго наричани с осакатения термин „невъзвращенци“. Сред тях има учени с блестяща кариера в САЩ като изследователя на морското дъно Атанас Иванов, ракетния инженер Виден Табаков, физикът Минко Балкански – най-младият за времето си професор в света, хора на изкуството или на перото със световно признание като оперния певец Антон Дяков, „новия Паганини“ Емил Камиларов и писателя Стефан Груев, откриватели като сугестолога Георги Лозанов и изобретателя на бързите велоболиди Георги Георгиев, бизнесмени като Игнат Канев – най-богатия българин на планетата. Има и личности, около чиито постижения още се водят спорове – като историка с взривоопасните тези Ганчо Ценов и биохимика Продан Христов с неговото непризнато лекарство срещу рака. Начело на новия списък с интересни имена е Александър Александров, разузнавач, ерудит и полиглот, прототип на легендарния филмов герой Индиана Джоунс. Неговият живот наистина е като трилър, така че четенето ще е не само полезно, а и приятно занимание.\n\nВодещ на събитието ще е Ники Кънчев, а в залата ще присъстват и двама от героите в очерците: пристигналият специално от Венецуела Иван Дреников – притежател на 35 тона уникални архивни документи за България, и 5 пъти номинираният за Нобелова награда за литература писател Иван Бързаков, живеещ в САЩ. Ще дойде и дъщерята на скулптора Боян Райнов, син на художника Николай Райнов и брат на писателя Богомил Райнов, емигрирал навремето в Париж. Той е сред изтъкнатите личности, описани в предишната книга на Венелин Митев – пожъналата голям успех „Прогонените гении на България“, чието своеобразно продължение е „Българи, за които говори светът“. В първия том бяха събрани историите на 28 наши сънародници, станали световноизвестни, след като са напуснали страната по политически или други важни причини: учени и изобретатели, музиканти и художници, поети и писатели. Тази книга отвори тема, която се нуждае от постоянно допълване, защото годините между 1944-а и 1989-а произведоха много табута, смвятат издателите от „Книгомания“.\n\n„Колкото по-объркано се взираме в миналото, толкова по-лесно възприемаме внушенията от настоящето. Като това, че ние, българите, сме „второ качество“ европейци. И понеже темповете на нашата икономика са по-бавни, а корупционните ни схеми са по-всеобхватни, понеже сме по-бедни и по-изостанали, затова непрекъснато трябва да бъдем насочвани, критикувани, подпомагани... Логично е при такива обстоятелства да се обръщаме често към историята“, смята авторът на двата забележителни сборника.\n                    ", "date": "2017.09.18", "title": "Емигранти, прославили България, оживяват в книга"}
{"url": "http://www.monitor.bg/a/view/70659-%D0%9D%D0%B8%D0%BA%D0%BE%D0%BB%D0%B0%D0%B9-%D0%A2%D0%BE%D0%B4%D0%BE%D1%80%D0%BE%D0%B2-%D1%81-%D0%BF%D1%80%D0%B8%D0%B7-%D0%B7%D0%B0-%D0%BD%D0%B0%D0%B9%D0%B4%D0%BE%D0%B1%D1%8A%D1%80-%D1%84%D0%B8%D0%BB%D0%BC/", "text": "\n                    Режисьорът Николай Тодоров грабна Голямата награда от Световния фестивал на анимационното кино за лентата Made in Brachycera. На събитието, което се проведе във Варна между 13 и 17 септември, Тодоров получи отличия още от гилдията „Критика“ и от Съюза на българските художници. Специален приз за пълнометражна продукция бе връчен на френския режисьор Себастиен Лоденбак за „Момичето без ръце“, а при късометражните с победа се разписа „Кукушка“ на рускинята Дина Великовская. В категорията за студентски филми златен медал грабна „Аромат на здравец“ на Нагме Фарзане, а специална грамота получи режисьорът Нари Джанг за „Стаята на татко“. Наталия Чернишева оплете първото място сред детските филми със своята „Паяжина“, а Хуан Пабло си тръгна с отличие за анимационен сериал за „Офицер Трагедия“.  \n\n\n                    ", "date": "2017.09.18", "title": "Николай Тодоров с приз за най-добър филм"}
{"url": "http://www.monitor.bg/a/view/3305-%D0%98%D0%B7%D0%BB%D0%BE%D0%B6%D0%B1%D0%B0-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D1%83%D1%82%D1%80%D0%BE%D0%B1%D0%B0%D1%82%D0%B0-%D0%B8-%D0%BB%D1%83%D1%81%D1%82%D1%80%D0%BE%D1%82%D0%BE-%D0%BD%D0%B0-%D0%9D%D0%B0%D1%80%D0%BE%D0%B4%D0%BD%D0%B8%D1%8F-%D1%82%D0%B5%D0%B0%D1%82%D1%8A%D1%80/", "text": "\n                    Тридесет фотографски пана с обща площ 50 кв. м – колкото малък апартамент, съдържа изложбата на майстора на обектива Божидар Марков, посветена на 110-годишнината от откриването на сградата на Народния театър „Иван Вазов“. Тя е подредена зад фонтаните в Градската градина и съдържа авторски кадри от 2004 г. до момента. Показва сакралната театрална сграда и с изтърбушената й „утроба“ по време на ремонтите, реставрацията и консервацията й през 2004-2006 и лятото на 2017 г., както и с постигнатия и вече успокоен тържествен блясък на орнаментите по фасадата и в залата, за които са използвани над 10 кг чисто злато. За някои от фотосите Марков е трябвало да се промъква на невероятни места и дори да „кацне“ на строителното скеле, за да намери най-добрия ракурс към сюжета.Прелюдия към експозицията са архивни снимки от големия пожар в сградата през 1923 г., разрушенията от бомбардировките над София през Втората световна война февруари-март 1944 г., реконструкцията от 1976 г. и т.н. При откриването в понеделник директорът на трупата Мариус Донкин припомни и един любопитен факт – при ремонт през 1972 г. актьорът Любомир Кабакчиев полага осветен от свещеник камък в пода под сцената и със собствени средства поръчва табела, на която е записано пожеланието никога вече основите на тази сграда да не се виждат оголени...„През всичките сто и десет години театърът се е наричал „Народен” не само защото сградата му е една от най-красивите постройки в културния център на София, но и защото е вместилище на съзидателния дух на всички българи. Изложбата е фотографски разказ за величието на духа, вплетен в театралната сграда на първата ни сцена”, изтъкна авторът на близо 90-те фотографии Божидар Марков.Експозицията, партньор в чието създаване е Столична община, може да бъде разгледана до 30 септември. \n\n\n                    ", "date": "2017.09.18", "title": "Изложба разкрива утробата и лустрото на Народния театър"}
{"url": "http://www.monitor.bg/a/view/58576-%D0%95%D1%80%D0%BE%D1%82%D0%B8%D0%BA%D0%B0-%D0%BE%D1%82-%D0%98%D0%BB%D0%B8%D1%8F-%D0%91%D0%B5%D1%88%D0%BA%D0%BE%D0%B2-%D0%B2-%D0%A1%D0%93%D0%A5%D0%93/", "text": "Художникът е надникнал в бардаците, в баните и спалните на съвременниците си\n                    Изложба „Илия Бешков – свян и страсти“ се открива утре вечер в Софийската градска художествена галерия и ще може да се види до 22 октомври. За експозицията са събрани 180 рисунки на големия художник, собственост на галерията, носеща неговото име в Плевен, Националната галерия, СГХГ, галерии в Габрово, Смолян, Търговище. Особен интерес представляват произведенията от частни колекции, до които публиката за пръв път ще се докосне.Тази изложба представя Илия Бешков (1901-1958) и като ненадминат рисувач, и като неуморен търсач на истината за човека. Похотта, уродливостта, а и красотата (макар и по-рядко) на неговите герои е убийствено правдива, защото всички те са неговибез назидание и омраза. Те пленяват със своята истинност. Най-малкото, което може да се каже за тях е, че са преживени. Те са окъпани от неговата обич. Носят неговите страсти, неговите недъзи и неговата печал от съществуването им. Това ги прави безсмъртни, категорични са изкуствоведите.След военния преврат от 19 май 1934 г., когато цензурата спира левите вестници, в които публикува безпощадните си политически карикатури, Илия Бешков е обзет от творчески бяс да нарисува всичко, което е уверен, че човеците вършат, въобразявайки си, че не могат да бъдат наблюдавани и разкрити. Той надзърта в домашните и обществени бани, в бардаците, кафе-шантаните, кабаретата и спалните. Това е пътуване на прозрелия същността на царя и политическата клика художник към породилата ги благодатна среда – битието на градския човек, почувствано чрез неговите страсти и слабости, които го превръщат в лоялен верноподаник, опрощаващ пороците на тези, които го управляват. Подобно художническо поведение, което изобличавабързащите към кревата съпрузи, съблазняващите се, съвъкупляващите се, няма аналогия в познатия кръг произведения между двете световни войни нито в България, нито извън нея. „Обичам хората. От нищо друго не се умилявам, не се отвращавам, не плача и не примирам от страх, както от хората... Прониквам през дрехите, плътта, през костите (до дедите му и виждам родените и неродени деца) и изтръпвам пред това печално тяло, което той храни, почесва и не познава“, пише Бешков в своята Червена тетрадка, запазена в семейния архив.Разбираемо е, че само най-невинният слой от тези произведения са показани в единствената изложба, която Бешков прави приживе през 1937 г. и в следващите я албуми и монографии. В продължение на дълги десетилетия страстните му рисунки очакват публичност, която бе осъществена едва тази година благодарение на Савка Чолакова, Красимир Илиев и издателство „Изток-Запад“.\n\n\n                    ", "date": "2017.09.18", "title": "Еротика от Илия Бешков в СГХГ"}
{"url": "http://www.monitor.bg/a/view/29841-%D0%9C%D0%B0%D1%80%D0%B8%D1%8F-%D1%81%D1%82%D0%B0%D0%BD%D0%B0-%D1%83%D1%80%D0%B0%D0%B3%D0%B0%D0%BD-%D0%B8-%D1%81%D0%B5-%D0%BD%D0%B0%D1%81%D0%BE%D1%87%D0%B8-%D0%BA%D1%8A%D0%BC-%D0%9A%D0%B0%D1%80%D0%B8%D0%B1%D0%B8%D1%82%D0%B5/", "text": "\n                    Тропическата буря Мария вече се превърна в ураган и се насочи към Карибите, които бяха опустошени наскоро от урагана Ирма, предаде ДПА, като се позова на Центъра на САЩ за наблюдение на ураганите.\nКъм този момент ураганът е от най-ниската първа категория по петстепенната скала на Сафир-Симпсън. Скоростта на съпътстващите ветрове достига 120 км/ч.\nМария се намира на около 225 километра източно от Барбадос и се придвижва в посока запад-северозапад с 24 км/ч. Очаква се ураганът да премине днес над островите Лийуърд и да достигне утре североизточната част на Карибско море.\nПредупреждения бяха отправени за острови в района, които бяха опустошени от урагана Ирма преди десетина дни. Мощната буря, която бе от най-високата пета степен, причини смъртта на десетки хора.\nУраганът Хосе междувременно набира сила край източното крайбрежие на САЩ. Скоростта на съпътстващите ветрове достига 150 км/ч. Очаква се обаче ураганът да не навлиза над сушата.\n                    ", "date": "2017.09.18", "title": "Мария стана ураган и се насочи към Карибите "}
{"url": "http://www.monitor.bg/a/view/33722-%D0%A1%D1%80%D0%B5%D1%89%D0%B0-%D0%BD%D0%B0-%D0%A2%D0%B8%D0%BB%D1%8A%D1%80%D1%81%D1%8A%D0%BD-%D0%B8-%D0%9B%D0%B0%D0%B2%D1%80%D0%BE%D0%B2-%D0%B2-%D0%BA%D1%83%D0%BB%D0%BE%D0%B0%D1%80%D0%B8%D1%82%D0%B5-%D0%BD%D0%B0-%D0%9E%D0%9E%D0%9D-%D0%B2-%D0%9D%D1%8E-%D0%99%D0%BE%D1%80%D0%BA/", "text": "\n                    Американският държавен секретар Рекс Тилърсън и руският външен министър Сергей Лавров се срещнаха за по-малко от час в кулоарите на общото събрание на ООН в Ню Йорк.\n\nДвамата са обсъдили въпросите за Сирия и Украйна. Запознати коментират, че не всички проблеми по темите са били решени.\n                    ", "date": "2017.09.18", "title": "Среща на Тилърсън и Лавров в кулоарите на ООН в Ню Йорк "}
{"url": "http://www.monitor.bg/a/view/74456-%D0%91%D1%83%D1%80%D0%B8-%D1%83%D0%B1%D0%B8%D1%85%D0%B0-8-%D0%B2-%D0%A0%D1%83%D0%BC%D1%8A%D0%BD%D0%B8%D1%8F-%D0%BF%D0%BE%D1%80%D0%BE%D0%B8-%D0%B2-%D0%97%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%91%D0%B0%D0%BB%D0%BA%D0%B0%D0%BD%D0%B8/", "text": "\n                    Осем души загинаха при силна буря, разразила се в западната част на Румъния, предаде Медиафакс. В град Тимишоара клон падна върху жена, минувач бе убит от срутил се от стената билборд. Загинаха хора в Бузиаш, Арад и Бистрица-Несъуд. В болници са поне 60 пострадали. Повалени дървета, отнесени пориви, блокирани пътища, повредени автомобили в окръзите Арад, Сату Маре, Сълаш, Къраш Северин,. Проливен дъжд и вятър със скорост над 27 метра в секунда доведоха до проблеми с централното електроснабдяване на редица градове. Президентът на Румъния Клаус Йоханис изпрати съболезнования на семействата на загиналите.\n\nЛошо време със силен вятър и поройни дъждове обхвана части на Хърватия, Босна и Херцеговина и Сърбия. Поройни дъждове се изляха в по-голямата част на Хърватия, в някои градове са залети по-ниските зони и улици. Най-критично е положението на полуостров Истра, където е обявен оранжев код за опасност, а в района на Кварнер няколко пътни участъци са под вода. Проблеми има и на остров Кърк, където се изсипали 94 литра дъжд на квадратен метър. Студеният фронт в Хърватия се движи на изток и още преди обед обхвана Славония и по-голямата част от Босна и Херцеговина. Силен вятър достигна в седобедните часове до западните части на Войводина в Сърбия. Сръбската метереологична служба предупреждава, че силният вятър ще обхване Банат, районът на Белград и западната част на Сърбия. Само за десетина минути небето над Нови Сад и Белград се смрачи и се покри с тъмни облаци. В двата града духа много силен вятър, който преобръща контейнери, чупи клони и изкоренява дървета. Сръбските власти предупредиха и за възможност от поройни дъждове в повечето райони на страната.\n\n \n\n \n                    ", "date": "2017.09.18", "title": "Бури убиха 8 в Румъния, порои в Западните Балкани"}
{"url": "http://www.monitor.bg/a/view/443-%D0%9C%D0%BE%D0%BD%D0%B0%D1%85%D0%B8%D0%BD%D1%8F-%D0%BC%D0%B0%D1%84%D0%B8%D0%BE%D1%82-%D0%B2%D0%B8%D0%BB%D0%BD%D0%B5%D0%B5-%D0%B2-%D0%98%D1%82%D0%B0%D0%BB%D0%B8%D1%8F/", "text": "\n                    Римската прокурорка Надя Пластина прати на съд монахинята- католичка Катаржина Кочияш за това, че е дала 32 хил. евро подкуп на бившия чиновник в общината на Вечния град Джанкарло Бей. По ирония на съдбата изръсилата многото пари и обрекла се на Господ – Бог 41 годишна жена, която по произход е полякиня, е членка на ордена „Бедните сестри на Светата ни Дева Богородица“. Заедно с нея подсъдимата скамейка ще търкат корумпираният чиновник и неговата съпруга, която била посредник в заформената от мъжа й и монахинята далавера.\n\nСпоред магистратите полякинята в расо била влязла отдавна под кожата на игуменката на манастира, в който търсела душевен покой и който се намира в западната част на Рим, на водещия към Генуа и Франция древноримски път Аурелия. През 2011 г. престарялата жена я назначила за завеждаща връзките на манастира с външния свят, след което Катаржина се развихрила като истински предприемач. Съответно успяла да убеди „майката“ на „Бедните сестри на Светата Дева“ да се съгласи да построят на мястото на зеленчуковтата градина на божията обител хотел, чрез който да си докарат допълнитлни приходи. Да, но когато Катаржина поискала от името на манастира разрешително за строеж от общината, дошлите да проверят терена чиновници отсекли, че той е селскостопански и там не може да се вдига нищо повече от оранжерия. Освен ако нарочният отдел на кметството не промени предназначението на земята, за което трябвали и „дебели връзки“, и много пари. Тези „препяствия“ въобще не спрели иначе засуканата според познатите й полякиня и тя започнала да търси начини да се сдобие преди всичко с точните контакти, защото манастирът й никак не бил беден. Не след дълго добри познати я запознали със съпругата на Джанкарло Бей, която пък организирала всичко – първата среща, предаването на многото пари, издаването на разрешителното, та чак до започването на строителството на хотела.\n\n Само че сметката на „триото“ излязла без кръчмар, тъй като специализираният офис за контрол на територията на Вечния град усетил далаверата и веднага подал жалба в прокуратурата. И като нищо сестра Катаржина може да смени манастирската килия със затворническа, при това за цели пет години…\n\n \n                    ", "date": "2017.09.18", "title": "Монахиня мафиот вилнее в Италия"}
{"url": "http://www.monitor.bg/a/view/7030-%D0%9D%D0%90%D0%A1%D0%90-%D0%B7%D0%B0%D0%B2%D1%8A%D1%80%D1%88%D0%B8-%D0%BC%D0%B8%D1%81%D0%B8%D1%8F%D1%82%D0%B0-%D1%81%D0%B8-%D0%B4%D0%BE-%D0%9C%D0%B0%D1%80%D1%81/", "text": "\n                    Шестима астронавти имитираха живот на Червената планета\n\n \n\nНАСА завърши „мисията“ си до Марс\n\n \n\nЕкспериментът струвал 2,5 млн. долара\n\n \n\n \n\n \n\nСлед 8 месеца живот в условия на изолация на отдалечен хавайски вулкан, шестима изследователи, подкрепени от НАСА, напуснаха своя \"марсиански\" купол и успешно приключиха своята мисия, съобщава Асошиейтед прес.\n\nЦелият експеримент е струвал около 2,5 млн. долара – такава е цената на изследователската програма Hawaii Space Exploration Analog and Simulation (HI-SEAS).\nЕкипът, съставен от четирима мъже и две жени, беше поставен под карантина в подножието на най-големия активен вулкан в света Мауна Лоа в Хавай през месец януари. Всичките им комуникации с външния свят бяха подложени на 20-минутно закъснение. За това време пристигат сигналите от Марс до Земята.\n\"С удовлетворение можем да кажем, че познанията, които получихме по време на нашия дълъг експеримент, ще бъдат от голяма полза за бъдещото изучаване на Марс и на космическото пространство като цяло\", заяви Самюъл Пейлър от екипа, участвал в експеримента.\nГлавната цел на изследванията бе да се установят психологическите последствия върху астронавтите от продължителна мисия в космоса в условията на изолация. Получените данни ще бъдат от голяма полза при бъдещи пилотирани полети до Червената планета. НАСА се надява да ги осъществи през 30-те години на този век.\nХавайският екип носеше специално създадени сензори, които да установят какви са настроенията и близостта до другите участници в малкия купол с площ от 111 квадратни метра, в който бяха настанени. Устройствата записваха нивото на гласовете им и отчитаха дали участниците се избягват помежду си. Дали са се доближили или са се карали. Екипът разиграваше и игри, чрез които да се установи съвместимостта между участниците и техните нива на стрес.\n\nНАСА ще използва събраната информация, за да знае какви качества да търси в бъдещите кандидати за пътуването до Марс. То ще е особено тежко, защото включва и две до три години пътуване преди изобщо да се стигне до Червената планета. Затова е много важно да се изберат хора, които могат да издържат на стрес, психиката им е силна и се справя с изолирания живот, но и са достатъчно смели и съобразителни в рискови ситуации.\n\nПрез осемте месеца учените живяха в малък купол, като за всяко излизане от него трябваше да обличат скафандър. През това време храната им е била идентична с тази на астронавтите в Космоса.\n\nМарсианците трябваше да извършват и серия експерименти. Те също са симулация на експерименти, които ще се извършват и на Марс и включват геоложки анализи, картографиране, поддръжка на мястото за живот и условията.\n\nКуполът е с размерите на малка къща. В нея има отделни легла за всеки член на екипа, кухня, лаборатория, обща баня и две тоалетни.\n\nВече се подготвя следващият подобен експеримент. Той ще започне още прерлз 2018 г. и тя вероятно ще е с международно участие.\n\nПървият подобен експеримент е проведен на Хаваите през 2013 г. Първите две групи живяха по четири месеца, а третата осем месеца, а четвъртата година.\n\n \n\n \n\n \n\n \n\n \n\n \nСтресът – най-големият враг\n\n\n \n\nСред експериментите са били и методи за справяне със стреса и изолацията. Един от методите е бил използването на очила за виртуална реалност, чрез които човек може да посети любимо място или да се наслаждава на пейзажи от Земята. Учените е трябвало да извършват и различни тестове, които да покажат как се справят с изолацията и условията. Носили са и специални сензори, които са измервали здравните им показатели и дори тона на гласа и са си водили подробни дневници.\n\nБлагодарение на сензорите, учените от контролната зала са могли да следят какво се случва в изолирания екип. Те са знаели дори дали хората се избягват един друг или се карат.\n\n \n\n \nКонфликти винаги има\n\n\n \n\n \n\n\"Научихме, че дори и в най-добрите екипи, рано или късно ще има конфликт. Затова е много важно да имаме екип, в който хората, както като индивиди, така и като група, са устойчиви и могат да превъзмогнат даден конфликт\", коментира Ким Бинстед, ръководител на проучването. НАСА цели да изпрати първите хора на Марс след 2030 г.\n\n \n\n \n\n \n\n \n\n \n                    ", "date": "2017.09.18", "title": "НАСА завърши мисията си до Марс"}
{"url": "http://www.monitor.bg/a/view/39657-%D0%9F%D1%80%D0%B0%D1%89%D0%B0%D0%BC%D0%B5-%D1%81%D0%B8%D0%B3%D0%BD%D0%B0%D0%BB%D0%B8-%D0%B4%D0%BE-%D0%B8%D0%B7%D0%B2%D1%8A%D0%BD%D0%B7%D0%B5%D0%BC%D0%BD%D0%B8-%D0%BF%D1%80%D0%B5%D0%B7-2018-%D0%B3/", "text": "\n                    Търсенето на извънземен живот в Космоса ще навлезе в нов етап през 2018 г. - научната група METI - Messaging Extraterrestial Intelligences – ще започне да излъчва сигнали в космоса, които да могат да бъдат открити от евентуални извънземни.\n\nДосега програмата SETI е известна на мнозина, като сканира и анализира сигнали от космоса с надеждата да засече такъв от извънземна цивилизация. Именно разновидност на SETI е METI.\n\nНеин ръководител е астрофизикът Дъглас Вакоч. Той коментира, че притесненията на мнозина учени от този експеримент. \"Когато се опитваме да оценяваме рисковете и предимствата на непозната ситуация, за която нямаме информация, се осланяме на най-ярките изображения в съзнанието. Само защото първата ни представа за контакт с извънземни е плашеща, не значи, че е реалистична\", коментира Вакоч.\n\nГрупата среща доста сериозна съпротива от други учени, включително и Стивън Хокинг. Аргументът им е доста ясен - не се знае кого можем да поканим по този начин. Разбира се, няма гаранция, че сигналът някога ще бъде засечен от извънземни. Но, ако бъде, може да се окаже, че въпросната цивилизация не е миролюбива и да нападне Земята.\n\nВакоч обаче се занимава с други въпроси - какво точно да представлява въпросното съобщение и накъде да бъде изпратено то.\n\nСпоред Вакоч е крайно време да направим усилие, за да научим повече за Парадокса на Ферми. Парадоксът на Ферми е противоречието между голямата вероятност за съществуването на извънземни цивилизации и липсата на доказателства за контакт с такива цивилизации.\n\nСпоред някои учени, възрастта на вселената и нейната големина подсказват, че животът трябва да е често срещан. Енрико Ферми се пита, защо при такава голяма вероятност за съществуването на множество извънземни цивилизации в галактиката Млечен път, не са намерени никакви доказателства.\n\nИма много опити за разрешаването на Парадокса на Ферми, като се започне от търсенето на доказателства за съществуването на извънземни цивилизации и се стигне до предложения, че е възможно да съществува такъв живот без знанието на човечеството. Съществуват и други предложения, като това, че не съществува интелигентен извънземен живот или съществува много рядко, като по този начин става невъзможен за откриване от човечеството\n                    ", "date": "2017.09.18", "title": "Пращаме сигнали до извънземни през 2018 г. "}
{"url": "http://www.monitor.bg/a/view/49139-%D0%A2%D0%B8%D0%BB%D1%8A%D1%80%D1%81%D1%8A%D0%BD-%D0%A0%D0%B0%D0%B1%D0%BE%D1%82%D0%B8%D0%BC-%D1%81-%D0%B2%D1%81%D0%B8%D1%87%D0%BA%D0%B8-%D0%B7%D0%B0-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D0%B7%D0%B0-%D0%BA%D0%BB%D0%B8%D0%BC%D0%B0%D1%82%D0%B0/", "text": "\n                    САЩ се опитват да работят с партньорите по Парижкото споразумение за климата, заяви държавният секретар Рекс Тилърсън. \"Искаме да бъдем продуктивни, искаме да бъдем полезни\", каза Тилърсън пред американската телевизия Си Би Ес.\nТова изявление не е истински обрат в политиката на САЩ за климата след спорното решение на президента Доналд Тръмп да изтегли страната от новото международно споразумение за ограничаване на глобалното затопляне. То обаче изглежда като смекчаване на американската позиция, особено на фона на острите критики на Тръмп срещу договора, който според него е неблагоприятен за Съединените щати и в полза на страни като Китай и Индия.\nПрез уикенда европейски представители намекнаха, че е възможно САЩ да са готови да се присъединят отново към Парижкото споразумение. В отговор Белият дом увери, че американската позиция остава непроменена, и подчерта, че тя може да се промени само при \"по-благоприятни условия\".\nВъпросът е сложен, призна Тилърсън. Той отбеляза, че икономическият съветник на президента, Гари Кон, проучва възможността за сътрудничество между САЩ и други държави по този въпрос.\nДруга най-обсъждана тема в Ню Йорк е Севернокорейската ядрена заплаха. Дипломати с нетърпение очакват първата реч на американския президент Доналд Тръмп пред 193-членното Общо събрание във вторник сутринта. Дипломати от Северна Корея ще имат места на първия ред в залата.\n\"Това не е проблем между САЩ и Северна Корея. Това е въпрос между света и Северна Корея\", заяви в петък съветникът на Тръмп по националната сигурност Хърбърт Макмастър.\nПреди седмица 15-те членове на Съвета за сигурност на ООН единодушно приеха своята девета резолюция от 2006 г. насам срещу севернокорейските програми за ядрено оръжие и балистични ракети.\nПостоянният представител на САЩ в ООН Ники Хейли каза, че санкциите забраняват 90% от декларирания официално износ на азиатската страна. За Пхенян тя каза, че \"сега отговорът е изцяло в техните ръце\".\nВ програма на телевизия Си Ен Ен в неделя Хейли каза, че Вашингтон \"доста е изчерпал\" опциите си за Северна Корея в Съвета за сигурност на ООН.\n                    ", "date": "2017.09.18", "title": "Тилърсън: Работим с всички за договора за климата"}
{"url": "http://www.monitor.bg/a/view/16647-%D0%9C%D0%B0%D0%B4%D1%83%D1%80%D0%BE-%D1%81%D0%B5-%D1%81%D1%80%D0%B0%D0%B2%D0%BD%D0%B8-%D1%81%D1%8A%D1%81-%D0%A1%D1%82%D0%B0%D0%BB%D0%B8%D0%BD/", "text": "\n                    Президентът на Венецуела смята, че между него и Йосиф Сталин има сходство. В телевизионно предаване Николас Мадуро каза, че когато се гледа в огледалото, забелязва прилика между себе си и Сталин. \"В света има хора, които ме смятат за карибския Сталин. И аз наистина приличам на него. Погледнете ме в профил\", добави той, цитиран от ТАСС.\nПо повод критиките срещу него от световни лидери Мадуро заяви, че много от тях използват далеч по-жестоки методи в сравнение с него. \"Председателят на испанското правителство Мариано Рахой изпрати в Каталуния полиция да арестува 700 кметове. Кой действа като диктатор? Мадуро, който разреши на опозицията да проведе референдум, или Рахой, който не позволява на Каталуния да организира референдум за независимост\", запита венецулският президент.\nВ средата на юли политическите опоненти на Мадуро организираха допитване, на което 98 процента от гласувалите се обявиха против свикване на Конституционното събрание, предложено от президента. Правителството не призна резултатите от гласуването. Но Мадуро каза, че макар референдумът да е бил незаконен, той е наредил да бъде осигурена охраната му.\n                    ", "date": "2017.09.18", "title": "Мадуро се сравни със Сталин "}
{"url": "http://www.monitor.bg/a/view/79793-%D0%9A%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%BD%D0%B5-%D0%B8%D1%81%D0%BA%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D1%81-%D0%9C%D0%B0%D0%B4%D1%80%D0%B8%D0%B4-%D0%B7%D0%B0-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D0%B0/", "text": "\n                    Властите на Каталуния няма да водят никакви преговори с испанските власти по повод референдума, заяви зам.-председателят на областта Ориол Ориол Жункерас.\n\nМеждувременно в испанската провинция конфискуваха над един милион листовки и други изборни материали, промотиращи независимостта.\n\nКаталунското правителство гласува за провеждането на референдум за независимост, който ще се състои на 1 октомври. Мадрид остро разкритикува този ход и обяви народното допитване за незаконно.\n\nГлавният прокурор посочи, че не е изключено топ политици от Каталуния да бъдат вкарани в затвора заради разпространението на листовки и други материали.\n\nВътрешното министерство посочи, че последната акция е най-голямата подобна през последните седмици. Общо 1,3 милиона листовки са конфискувани от силите за сигурност.\n\nИспанските власти поеха и контрол над финансите на автономната област Каталуния.\n\nРегионалният лидер Карлес Пучдемон заяви, че трябва да се гласува с \"да\", за да се сложи край на мрак, продължил твърде дълго и да се даде възможност на светлината да пробие.\n\nИспанският министър-председател Мариано Рахой заяви, че референдумът нарушава конституцията и призова каталунския парламент да го отмени.\n\n \n\n \n                    ", "date": "2017.09.18", "title": "Каталуния не иска преговори с Мадрид за референдума"}
{"url": "http://www.monitor.bg/a/view/6692-%D0%A1%D0%B2%D0%B8%D0%B4%D0%B5%D1%82%D0%B5%D0%BB%D0%B8-%D0%BE%D0%BD%D0%B5%D0%B2%D0%B8%D0%BD%D1%8F%D0%B2%D0%B0%D1%82-%D0%98%D0%B2%D0%B0%D0%BD%D0%BA%D0%B0-%D0%A0%D0%BE%D0%B9%D0%B4%D0%BE%D0%B2%D0%B0-%D0%B7%D0%B0-%D0%BA%D1%8A%D1%80%D0%B2%D0%B0%D0%B2%D0%B0%D1%82%D0%B0-%D0%BF%D0%BE%D1%80%D1%8A%D1%87%D0%BA%D0%B0-%D0%B4%D0%B0-%D0%B8%D0%B7%D0%B1%D0%B8%D0%B5-%D1%80%D0%BE%D0%B4%D0%B0%D1%82%D0%B0-%D1%81%D0%B8/", "text": "\n                    Свидетели са на път да оневинят напълно Иванка Ройдова от пловдивското село Браниполе, която отговаря пред Темида за опит да поръча убийствата на цялата си рода заради милиони долари наследство от САЩ. Трябвало да умрат брат й Стойчо на 70г., сина му Георги, дъщерята Гергана Калестрова и съпруга й, както и двете им деца Момчил и Светлин – на 8г. и на 16г., твърди прокуратурата. Самата Ройдова не спира да повтаря, че е невинна и не е плащала капаро за мократа поръчка.\n\nВ това бяха категорични и част от свидетелите по делото. Един от тях – украинецът Степан Кара, забрави в съда показанията си от 16 март м.г., когато е казал пред разследващите, че останал с впечатление, че при срещите им Ройдова търси хора от крими контингента. 10 години по-рано той бил съсед с Ройдови, но след това пътищата им се разделили. Миналия февруари Иванка го потърсила за две неща – да намери работа на сина й и купувачи руснаци на заведението й „Капри”. Ройдова ходила с Кара до Бачково, където се срещнали с друг бизнесмен и обядвали заедно. Украинецът призна в съда за това, че е знаел, че Ройдови не могат да разделят 3-4 милиона щатски долара наследство от покойния им баща Георги, който бил емигрант и впоследствие развил успешен бизнес в САЩ.\n\n„Аз като отида там, няма да има с кой да хортувам. Аз имам и друга дъщеря, съпруга. Няма да ходя на сватбата”. Това пък казал приживе вече покойният милионер Георги Ройдов на съседка на Иванка и Стойчо – Мария Михова. Тя живее през две къщи от дома на брата и сестрата, които навремето ползвали общ двор, но когато отношенията им се обтегнали заради милионите, вдигнали ограда между къщите си. Цитатът от покойния Георги Ройдов пък бил за сватбата на внучката му Гергана Ройдова – дъщеря на сина му Стойчо. Милионерът отказал да отиде на тази сватба, защото Иванка не била поканена, свидетелства комшийката. По думите й при идването си у нас преди години богатият емигрант винаги отсядал у Иванка, която се грижела за него. По време на делото внучката на подсъдимата Габриела, била глобена с 200 лева заради неявяване в съда и било постановено принудителното й довеждане. Младото момиче се появи в залата чак на петото по ред заседание, като отказа да свидетелства срещу баба си. С ръце в джобовете тя помоли съдът да отмени глобата й, но получи категоричен отказ. Според друг свидетел, пенсиониран ветеринарен лекар, Ройдова била много състрадателна. Имала далматинка, която страдала от много тежък мастит и стопанката преживяла зле загубата на кучето си.\n\nПрестъпленията, за които е обвинена Иванка Ройдова, били извършени между 12 февруари 2016г. и 18 март 2016г. Пазарлъците й за извършване на мократа поръчка били с двама мъже, единият от които от крими контингента, а вторият бил полицай под прикритие. Именно първият я издал на МВР, че търси наемен убиец и от полицията й пратили мним такъв. Срещите на Американката с ченгето били общо две и един проведен телефонен разговор. От срс-та ставало ясно, че на 14 март м.г. в 14 часа Иванка поискала от полицая да отвлече брат й Стойчо, след което да бъде накаран да й подпише пълномощно за щатските фондове с милионите. След това трябвало да бъде убит с висока доза инсулин, тъй като бил диабетик. Поискала от ченгето под прикритие да бъдат убити и останалите от фамилията, като обяснила как точно трябва да бъдат умъртвени. Трябвало да бъдат убити на Гергьовден, когато се събирали на роднинска среща. Обещала капаро от 3 000 лева за подготовката и дала дума да плати 10% от милионите след убийствата, твърдят от държавното обвинение.\n\n „Дадох му 3000 лева да се проучат парите на баща ми в Щатите. Затова предоставих смъртния му акт и удостоверение за наследство. Този формуляр за фондовете ми е предоставен, там са всички мои данни. Имат го и брат ми, и сестра ми. Това не е пълномощно. Знам какъв е редът. Не съм се срещала и не съм търсила хора от крими срдите”, твърди самата Иванка Ройдова.\n\nНай-тежкото, предвидено от закона наказание, за престъпленията, в които е обвинена, е затвор от 1 до 6 години.\n                    ", "date": "2017.09.18", "title": "Свидетели оневиняват Иванка Ройдова за кървавата поръчка да избие родата си"}
{"url": "http://www.monitor.bg/a/view/76726-%D0%94%D0%B5%D1%82%D1%81%D0%BA%D0%B0-%D0%B8%D0%B3%D1%80%D0%B0-%D1%81-%D0%BA%D0%B8%D0%B1%D1%80%D0%B8%D1%82-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D0%BF%D0%BE%D0%B6%D0%B0%D1%80-%D0%B4%D0%BE-%D1%85%D0%BE%D1%82%D0%B5%D0%BB-%D0%B2%D1%8A%D0%B2-%D0%92%D0%B5%D0%BB%D0%B8%D0%BD%D0%B3%D1%80%D0%B0%D0%B4/", "text": "\n                    Детска игра с кибрит е предизвикала пожар в близост до хотелски комплекс и ресторант във Велинград. Това информираха от Областната дирекция на МВР в Пазарджик. Сигналът е бил в ранния следобяд в неделя в Районната служба“ Пожарна безопасност и защита на населението“ в курортния град. Две момчета си щракали клечки кибрит в изоставен строителен фургон  и неволно го подпалили. Огънят обхванал съседна дървена пристройка и сухи треви и храсти. Незабавно към мястото бил насочен екип на пожарната в курортния град. След няколко часа работа огнеборците, подпомогнати и от тежка техника, успели да потушат пожара. Огънят засегнал част от фургона и пристройката, но е спасена съседната сграда, както и намиращ се в близост  горски масив. Съвсем наблизо до огнената стихия се намира и хотелски комплекс с ресторант, където в това време имало доста клиенти. Курортистите не били евакуирани, тъй като нямало пряка опасност за базата, но трябвало да затворят прозорците на стаите си, за да не влиза задушливия дим в помещенията в хотела. Когато  дежурна група от местното Районно управление на полицията започнала разследване на причините, довели до пожара, криминалистите установили, че две малолетни момчета са си играли с кибрит в неизползваемия строителен фургон и са го възпламенили.   С децата работи инспектор от„Детска педагогическа стая“, потвърди говорителят на пазарджишката полицейска дирекция Мирослав Стоянов.\n\n \n\n \n                    ", "date": "2017.09.18", "title": "Детска игра с кибрит предизвика пожар до хотел във Велинград"}
{"url": "http://www.monitor.bg/a/view/8888-%D0%94%D0%B2%D0%B0%D0%BC%D0%B0-%D0%BD%D0%B5%D0%BF%D1%8A%D0%BB%D0%BD%D0%BE%D0%BB%D0%B5%D1%82%D0%BD%D0%B8-%D0%BE%D1%82%D0%B8%D0%B2%D0%B0%D1%82-%D0%BD%D0%B0-%D1%81%D1%8A%D0%B4-%D0%B7%D0%B0-170-%D0%BB%D0%B2/", "text": "\n                    Двама непълнолетни младежи отиват на съд за извършен грабеж. Обвинението срещу Тихомир А.  и Тихомир  Т. е за това, че на  23 март 2017 г.  около 2.00 часа след полунощ в Угърчин отнели чужди движими вещи: монети на  обща стойност  1,70 лв. от владението  на собственика  Стефан Б.  с намерение противозаконно да я присвоят,  като употребили за това сила - ритане, блъскане и замерване с цепеници и камъни и заплахи - „ако не ни дадеш ще ти режем главата“. Двамата  обвиняеми  били на гости в свой познат, където пили бира. Вечерта тръгнали да се прибират и по пътя  решили да влязат  в дома на пострадалият, за да вземат пари за пиене. Познавали собственика, защото единият обвиняем му помагал преди време - чистил му двора, носил му дърва. Влезли в двора като прескочили през оградата.  Тихомир А. отвил бушоните и осветлението в къщата изгаснало. Двамата  започнали да  тропат  и блъскат по входната врата на къщата.  След това Тихомир А. натиснал единия прозорец, отворил го и влязъл в стаята и от една кутия взел някакви монети. През това време обвиняемия Тихомир Т.  успял да отвори с ритане вратата и влизайки вътре се сбил с  пострадалия, като му казал: „дай ми 5 лева, дай ми хляб, дай ми ракия, ако не ни дадеш ще ти режем главата.“  Докато се борил с едното момче пострадалия видял, че през прозореца е влязло  друго момче и тръгнал към него. В това време Тихомир  Т.  влязъл в стаята и взел една кутия с лекарства, тъй като мислел, че  в нея има пари.   След това двамата обвиняемия  излезли навън, взели от наредените пред  входната врата цепеници и започнали да  замерват пострадалия с тях. С откраднатите монети си взели кафе от  кафе-автомат и го  изпили.   Предстои насрочване на делото за разглеждане от съда.\n                    ", "date": "2017.09.18", "title": "Двама непълнолетни отиват на съд за 1,70 лв."}
{"url": "http://www.monitor.bg/a/view/37180-%D0%9C%D1%8A%D0%B6-%D0%BE%D1%82%D0%B8%D0%B2%D0%B0-%D0%BD%D0%B0-%D1%81%D1%8A%D0%B4-%D0%B7%D0%B0-%D0%BD%D0%B0%D0%B1%D0%B5%D0%B6%D0%B4%D0%B0%D0%B2%D0%B0%D0%BD%D0%B5-%D0%BD%D0%B0-%D0%BF%D0%BE%D0%BB%D0%B8%D1%86%D0%B0%D0%B8/", "text": "\n                    32-годишен мъж отива на съд заради набедаване на служители на МВР, съобщават ота апелативната прокуратура във Велико Търново. Обвинението срещу Павел Н. е затова, че на 15 февруари 2016 г. подал жалба в местната прокуратура срещу двама полицаи, че прикривали криминално проявения Пейчо П., който бракониерствал и сечал немаркирана дървесина, която след това продавал на \"тънка\" цена на същите двама полицаи. След подадената жалба прокуратурата в Ловеч предприема проверка, която обаче не доказва твърденията на Павел Н. Поради това и той е привлечен като обвиняем и ще бъе изправен пред съда.\n \n\n \n                    ", "date": "2017.09.18", "title": "Мъж отива на съд за набеждаване на полицаи"}
{"url": "http://www.monitor.bg/a/view/78931-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BF%D0%BE%D0%B8%D1%81%D0%BA%D0%B0-%D0%B0%D1%80%D0%B5%D1%81%D1%82-%D0%B7%D0%B0-%D1%81%D0%B8%D0%BD%D0%B0-%D0%BD%D0%B0-%D1%83%D0%B1%D0%B8%D1%82%D0%B8%D1%8F-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82%D1%8C%D0%BE%D1%80/", "text": "\n                    Пазарджишката Окръжна прокуратура внесе искане в съда за определяне на мярка за неотклонение „задържане под стража“ спрямо 21-годишния Димитър Т. от пазарджишкото село Виноградец за разпространение на наркотични вещества, съобщиха от пресцентъра на Апелативна прокуратура – Пловдив. Димитър е син на застреляния по време на детски рожден ден собственик на ресторант“ Градина“ в селото Наско Тонкев и младият мъж е привлечен като обвиняем за това, че в периода от юни 2017 г. до 15 септември 2017 г., в село Виноградец, област Пазарджик, е държал с цел разпространение и разпространявал на три лица високорискови наркотични вещества – амфетамин и марихуана. Разследването е започнало на 26 август т.г.-почти седмица преди фаталния изстрел от пистолета“Глок“ на бившия шеф на Общинския съвет в Септември Лазар Влайков да простреля смъртоносно ресторантьора, така че са неоснователни коментарите на близки на младежа, че това е наказателна акция срещу семейството на застреляния, коментираха от полицията. 21-годишният Димитър бе задържан в петък срещу събота във Виноградец, докато пътувал в колата на свой познат от съседно село. Той бе задържан за разпространение на дрога и затова окръжните магистрати от Пазарджик поискаха спрямо него мярка за неотклонение“ задържане под стража“. Същата нощ бе задържан и приятелят на сестрата на Димитър, в чиято къща бяха намерени 147 боеприпаси за нарезно оръжие без разрешително за притежание.\n\n \n                    ", "date": "2017.09.18", "title": "Прокуратурата поиска арест за сина на убития ресторантьор"}
{"url": "http://www.monitor.bg/a/view/59291-%D0%9E%D1%86%D0%B5%D0%BD%D0%B8%D1%85%D0%B0-%D0%BD%D0%B0-51-%D0%BC%D0%BB%D1%80%D0%B4-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%B7%D0%B0-%D1%81%D0%BB%D1%83%D0%B6%D0%B5%D0%B1%D0%BD%D0%B8-%D1%81%D1%8A%D0%BE%D0%B1%D1%89%D0%B5%D0%BD%D0%B8%D1%8F-slack/", "text": "\n                    Новата система за служебни съобщения Slack бе оценена на 5,1 млрд. долара. Това стана след последното набиране на капитал, в чиито рамки бяха набрани още 250 млн. долара, пише Financial Times. На предишната процедура на финансиране през април Slack бе оценена на 3,8 милиарда. Най-много инвестиции сега системата е получила от фонда Vision Fund, част от японската група SoftBank.\n\nПо информация на британското бизнес издание в момента системата се ползва ежедневно от 5 млн. души. От тях милион и половина са на платен абонамент за Slack.\n                    ", "date": "2017.09.18", "title": "Оцениха на $5,1 млрд. системата за служебни съобщения Slack"}
{"url": "http://www.monitor.bg/a/view/48300-%D0%9E%D0%BA%D0%BE%D0%BB%D0%BE-900-%D0%BB%D0%B2-%D1%81%D0%B0%D0%BC%D0%BE-%D0%B7%D0%B0-%D0%BF%D0%B0%D1%80%D0%BD%D0%BE-%D0%BD%D0%B0-%D0%B8%D0%B7%D0%BE%D0%BB%D0%B8%D1%80%D0%B0%D0%BD%D0%B0-%D1%82%D1%80%D0%B8%D1%81%D1%82%D0%B0%D0%B9%D0%BD%D0%B0-%D0%BF%D0%B0%D0%BD%D0%B5%D0%BB%D0%BA%D0%B0/", "text": "\n                    Отоплението на 3-стайно панелно жилище, с топлоизолация и PVC-дограма, ще излиза около 902 лв. за целия сезон на парно (без топла вода), над 2000 лв. с печки на ток, около 700 лева с климатик, 678 лева с дърва и въглища или около 880 лева на газ. Това прогнозира в ефира на Нова телевизия енергийният експерт Еленко Божков. Така твърдото гориво остава най-евтиният вариант, но само за отопление, без подгряването на топлата вода, което най-често хората, ползващи дърва, правят с електрически бойлер. Средно на едно домакинство са нужни около 5 кубика дърва за сезона.\n\nКонкурентно може да е използването на електроуред, но всичко зависи от първоначалната инвестиция. Най-евтини, но и най-големи консуматори на енергия са т.нар. „духалки”, чиято цена е до 60 лева. Малко по-скъп е вариантът с маслен радиатор. При такова отопление сметките за ток могат да станат огромни.\n\nКлиматиците са далеч по-скъпи, като цената им достига отвъд 1000 лв., но според търговците нов уред се изплаща чрез сметките в рамките на 2-3 отоплителни сезона. Проблемна е ситуацията, в която климатикът не е достатъчно мощен за големината на помещението или е по-стар и съответно няма висока енергийна ефективност. В тези случаи сметките растат.\n\nСметките на експерта сочат, че когато при централното отопление се включи и топлата вода, то става теоретично най-изгодно. Сметките за парно обаче се увеличават допълнително, когато някой в блока краде отоплителна енергия от сградната инсталация или пък много от имотите в сградата са необитаеми, припомни Божков.\n\nНезависимо от конкретния метод на отопление на нашето жилище цените при всички случаи нарастват, ако стените му са тънки, няма топлоизолация, дограмата на прозорците е стара или съседните жилища в коперацията са необитаеми.\n                    ", "date": "2017.09.18", "title": "Около 900 лв. само за парно на изолирана тристайна панелка"}
{"url": "http://www.monitor.bg/a/view/74207-%D0%9D%D0%B0%D0%BD%D0%BA%D0%BE%D0%B2-%D0%A6%D0%B5%D0%BD%D0%B0%D1%82%D0%B0-%D0%BD%D0%B0-%D0%B2%D0%BE%D0%B4%D0%B0%D1%82%D0%B0-%D1%89%D0%B5-%D1%81%D0%B5-%D0%BF%D0%BE%D0%B2%D0%B8%D1%88%D0%B0%D0%B2%D0%B0-%D0%BF%D0%BB%D0%B0%D0%B2%D0%BD%D0%BE/", "text": "Дупката във финансирането на ВиК инфраструктурата е 9 млрд. лв.\n                    Цената на водата ще се покачва плавно, няма да има драстично повишаване. Това заяви регионалният министър Николай Нанков по време на откриването на международна конференция за опазване на водите в България.Дупката във финансирането на ВиК инфраструктурата е 9 млрд. лв., обяви Нанков пред журналисти. „При 12 млрд. лв. необходими за инвестиции във ВиК инфраструктурата, в момента има 2,2 млрд. от европейските фондове и още 1 млрд. средства на ВиК оператори или заемни средства“, коментира Нанков. По думите му 70% от средствата липсват за подмяна на инфраструктура, изграждана преди 50 г.В момента се изработва дългосрочна стратегия за финансиране на водния сектор заедно със Световната банка и ще се избере модел, който е най-подходящ за нашите условия. Догодина с европейски средства предстои стартиране на инвестиция от близо 1,5 млрд. лв. в рехабилитация и изграждане на инфраструктура. В пет административни области Габрово, Плевен, Велико Търново, Софийска област и Хасково, пък предстои да бъдат извършени прединвестиционни проучвания, за да покажат какви са нуждите и да се използват ефективно средствата, без дублиране на мощности. Парите идват от спестени средства по оперативната програма „Околна среда“.Дължината на ВиК мрежата в страната е 90 хил.км, това са 233 магистрали „Тракия” и поддръжката на тази мрежа не е по-малко отговорно, отколкото на пътищата, подчерта Нанков.\nВ някои от общините положението е настина трагично с 90% загуби и 60% средно за страната. Това води до необходимост от инвестиции чрез повишаване на цените, коментира още Нанков и даде за пример Монтана. Там цената се повишава драстично заради приет бизнес план на ВиК оператора за бъдещи инвестиции, но КЕВР е намалило повишаването.Нанков коментира и темата за уволнените служители в подопечното му министерство. Повече от десет са уволнените служители, някои от тях са освободени, на други е прекратено служебното правоотношение по взаимно съгласие. Има и случаи, докладвани на компетентните органи със съмнения в практики, които не подхождат на държавни служители, уточни Николай Нанков. По думите му голяма част от освободените са назначени по време на служебния кабинет, но това не е реваншизъм или чистка, допълни министърът.\n\n\n                    ", "date": "2017.09.18", "title": "Нанков: Цената на водата ще се повишава плавно"}
{"url": "http://www.monitor.bg/a/view/22106-%D0%94%D0%BE-%D0%BA%D1%80%D0%B0%D1%8F-%D0%BD%D0%B0-%D0%BC%D0%B5%D1%81%D0%B5%D1%86%D0%B0-%D0%BF%D0%BE%D0%B4%D0%B0%D0%B2%D0%B0%D0%BC%D0%B5-%D0%BA%D1%8A%D0%BC-%D0%9D%D0%90%D0%9F-%D0%BA%D0%BE%D1%80%D0%B8%D0%B3%D0%B8%D1%80%D0%B0%D1%89%D0%B0-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D1%8F/", "text": "\n                    До 30 септември имаме възможност да подадем към НАП коригираща декларация за промени, свързани с декларираните данъци от предходната година, съобщиха от приходната администрация. След изтичането на срока данъчните инспектори ще започнат проверки за неподадени или за подадени декларации с неверни данни за придобитите доходи.\n\nПрез изминалата година от НАП Варна са извършили такива проверки и са установили, че 789 варненски фирми и 470 физически лица от морската столица не са подали годишни декларации или са посочили неверни данни във формулярите, за което на всички тях са съставени актове за административно нарушение, уточняват от НАП – Варна.\n\nПри проверките актове са съставени и на 52 добруджански фирми и 63 физически лица от Добрич. До момента 98 граждани и фирми от Добрич са се възползвали от възможността сами да коригират годишните си декларации, като са подали нови в местния офис на Агенцията.\n\nОт приходната агенция напомнят, че за неподадена декларация от физическите лица глобата е до 500 лева. При декларирането на неверни данни, ако те водят до по-нисък размер на данъка или освобождаване от плащане, глобата е до 1000 лева.\n\nЗа фирмите, които не са подали годишни декларации в агенцията за дължимия корпоративен данък, санкцията е от 500 до 3000 лева за юридическото лице, а за управителя на фирмата от 200 до 1000 лева.\n                    ", "date": "2017.09.18", "title": "До края на месеца подаваме към НАП коригираща декларация"}
{"url": "http://www.monitor.bg/a/view/14638-%D0%9A%D0%BE%D1%80%D0%B8%D0%B3%D0%B8%D1%80%D0%B0%D0%BC%D0%B5-%D0%B8%D0%B7%D1%80%D0%B0%D0%B2%D0%BD%D0%B8%D1%82%D0%B5%D0%BB%D0%BD%D0%B8-%D1%81%D0%BC%D0%B5%D1%82%D0%BA%D0%B8-%D0%B4%D0%BE-30-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8/", "text": "\n                    Крайният срок за корекции в изравнителните сметки за парно за сезона 2016/2017 е 30 септември, припомнят от \"Техем сървисис\". До тази дата клиентите, които не са осигурили достъп за годишен отчет, могат да заявят допълнителен отчет.\nВ рамките на тримесечния период след края на отоплителен сезон 2016/2017 от фирмата за топлинно счетоводство са изготвили 2040 корекции на изравнителни сметки поради заявен допълнителен отчет от клиенти в София. Към момента 5164 клиенти са с неотчетени показания на уреди и водомери за топла вода.\nОт фирмата припомнят, че в Наредбата за топлоснабдяване са предвидени санкции при неотчетени или липсващи индивидуални водомери, а именно служебен разход до 280 л/ден на човек (на месец това означава до 8 куб. м или годишно до 100 куб. м на човек), а на клиентите с неотчетен разход на радиаторите се начислява максимална мощност.\nУредите и водомерите с дистанционно отчитане спестяват корекциите на изравнителните сметки. Тази година над 1500 сгради в столицата са отчетени на 100 процента с едно посещение и клиентите в тях нямат корекции при годишното изравнение.\n                    ", "date": "2017.09.18", "title": "Коригираме изравнителни сметки до 30 септември  "}
{"url": "http://www.monitor.bg/a/view/48124-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB%D1%86%D0%B8-%D0%BF%D1%8A%D0%BB%D0%BD%D1%8F%D1%82-%D0%B1%D0%B0%D0%B3%D0%B0%D0%B6%D0%BD%D0%B8%D1%86%D0%B8-%D1%81-%D0%B5%D0%B2%D1%82%D0%B8%D0%BD%D0%BE-%D0%B3%D1%80%D0%BE%D0%B7%D0%B4%D0%B5-%D0%B7%D0%B0-%D0%B2%D0%B8%D0%BD%D0%BE-%D0%BE%D1%82-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F/", "text": "\n                    Кюстендилци масово пълнят багажниците на автомобилите си с по-евтино грозде от съседна Македония. Причината е, че голяма част от местните започнаха приготовления около слагането на домашно вино. „Вече бидоните са ми изпарени и приготвени, за да си сложа божествената напитка. До дни очаквам един познат да ми докара грозде и с това, което имам да приготвя напитката, която най-вероятно ще е готова за консумация в средата на месец ноември“, коментира 54-годишният Петър от Кюстендил. Той посочва, че вече на обособените борси в областния град виненото грозде се търгува по 1.20-1.35 лв. за килограм. Сред екстрите, които предлагат търговците е и смилане на място, което е в улеснение на кюстендилци. Цената пък в съседката е почти два пъти по-евтина. Там килограма се предлага по около 60 -80 ст. за кг.„Аз лично не съм спиран на митницата, все пак гроздето го купувам за лична консумация. Два курса са ми достатъчни, за да си сложа бяло и червено вино. Да не ви обяснявам, че там то е много по-сладко и не се налага добавянето на много захар. Мисля още тази неделя да си заредя виното“, коментира друг 43-годишен кюстендилец.Сред най-търсените сортове грозде са тези произведени в Куманово - \"хамбургски мискет\" и \"Цръни вранец“.„През миналата година ми докараха от тези сортове и виното ми стана изключително добро. Даже спечелих награда на един от конкурсите в Кюстендил. Тази година пак ще си поръчам. Има хора, които го доставят по домовете. Надценката е съвсем малка и си заслужава. Пак ми е по-евтино отколкото да си го закупя от тук“, твърди кюстендилецът Йордан.Според статистиката от Областната служба „Земеделие“, лозята в Кюстендилско са около 400 декара, като средният добив от декар е около 220 кг.\n\n\n                    ", "date": "2017.09.18", "title": "Кюстендилци пълнят багажници с евтино грозде за вино от Македония"}
{"url": "http://www.monitor.bg/a/view/66139-%D0%97%D0%B0%D0%BF%D0%BE%D1%87%D0%B2%D0%B0-%D1%81%D1%82%D1%80%D0%BE%D0%B5%D0%B6%D1%8A%D1%82-%D0%BD%D0%B0-%D0%B8%D0%BD%D1%82%D0%B5%D1%80%D0%BA%D0%BE%D0%BD%D0%B5%D0%BA%D1%82%D0%BE%D1%80%D0%B0-%D1%81-%D0%93%D1%8A%D1%80%D1%86%D0%B8%D1%8F/", "text": "\n                    Строителното министерство издаде разрешение за строеж на междусистемна газова връзка Гърция - България на територията на областите Стара Загора, Хасково и Кърджали. Със заповедта, подписана от ресорния министър Николай Нанков, се дава разрешение на компанията изпълнител да извърши предвидените строително-монтажни дейности в съответствие с одобрения проект.\n\nИзграждането на газовата връзка е приоритетно, тъй като чрез реализацията й ще се осигурят повече източници за доставка на природен газ за България чрез изграждане на нова тръбопроводна система и чрез свързване на газопреносната ни мрежа с Гърция.\n\nГазовата връзка е с дължина 140 км на българска територия. Предвиденият първоначален капацитет на интерконектора е 3 млрд. куб.м, а максималният - до 5,5 млрд. куб. м годишно на следващ етап. Газопроводът ще бъде с диаметър на тръбата 813 мм и с налягане около 57 бара на входната точка и налягане на изходната точка около 42 бара. На българска територия газовата връзка е с дължина от 140 км. Тя преминава през общините Стара Загора, Раднево и Опан в област Стара Загора, общините Димитровград и Хасково в област Хасково и общините Джебел, Кърджали, Момчилград и Кирково в област Кърджали.\n                    ", "date": "2017.09.18", "title": "Започва строежът на  интерконектора с Гърция"}
{"url": "http://www.monitor.bg/a/view/27067-%D0%A1%D1%82%D1%83%D0%B4%D0%B5%D0%BD-%D1%87%D0%B0%D0%B9-%D0%B2%D1%8A%D0%B2-%D0%A4%D1%80%D0%B0%D0%BD%D1%86%D0%B8%D1%8F-%D0%B1%D0%B5%D0%B7-%D0%BA%D0%BE%D0%BD%D1%81%D0%B5%D1%80%D0%B2%D0%B0%D0%BD%D1%82%D0%B8-%D1%83-%D0%BD%D0%B0%D1%81-%D0%B8-%D1%81-%D0%BE%D1%86%D0%B2%D0%B5%D1%82%D0%B8%D1%82%D0%B5%D0%BB%D0%B8/", "text": "Мая Манолова сезира европарламента за дискриминацията\n                    У нас се продава студен чай, съдържащ консерванти и оцветители, докато на етикета в същия продукт във Франция пише, че такива съставки отсъстват. Това стана ясно по време на широка обществената дискусия „Европа на два стандарта при храните - защитени ли са правата на българските потребители“, проведена днес в народното събрание. Тя бе организирана по инициатива на омбудсмана Мая Манолова. В дискусията взеха участие министърът на земеделието Румен Порожанов, зам.-министърът на здравеопазването Светлана Йорданова, български евродепутати, депутати от НС, посланици от страни от ЕС, представители на браншови организации. Специални видеообръщения към участниците направиха европейският комисар за правосъдието, потребителите и равенството между половете Вера Йоурова и българският еврокомисар Мария Габриел.\n\nВ началото на обсъжданията Мая Манолова се спря и на други примери на двойни стандарти на храни продавани у нас и на Запад под една и съща марка.\n\n \n\n„Детско пюре в Берлин струва 1,66 лв., а в София - 2,15 лв.,\n\n \n\nкато в бурканчето за България, което е 125 грама съдържанието на рапичното олио е 1,3%, а в това немския пазар 0,9%, но за 190 грама. Детски шоколадов десерт в една и съща търговска верига у нас се продава с 46 ст. по-скъпо отколкото в Берлин, като в нашия продукт съдържанието на мляко е по-ниско. Детски сок с еднакви съставки в София е със 147% по-скъп, отколкото в Берлин“, каза омбудсманът. Манолова добави, че това е унижение за потребителите от Източна Европа и за това като гражданин ще сезира европарламента.\n\nМинистър Порожанов акцентира на факта, че има солидарност между страните от Източна Европа, засегнати от двойните стандарти. Той подчерта необходимостта от\n\n \n\nединна европейска регулация\n\n \n\nза решаване на проблема. По думите му МЗХГ ще продължи да прави проверки по отношение на разликите в цените, като това най-вероятно ще стане още през другия месец.\n\nСавина Влахова, председател на Съюза на оризопроизводителите в изказването си подчерта на различните ставки на ДДС върху храните, която варира от 1% до 20%. „Това дава отражение върху качеството на храните, защото и възвращаемостта при производството е различна“, обясни тя. Евродепутатът Владимир Уручев припомни, че законодателството на ЕС разрешава производителите да правят промени в продуктите си, съобразени с вкусовете в съответната страна или регион, като използват и местни суровини. Председателят на КЗП Димитър Маргаритов пък предложи проучванията за двойния стандарт да обхванат и други продукти, освен храните.\n\nБогомил Николов от „Активни потребители“ посъветва да се правят повече сравнителни проверки за качеството на храните. „В Германия са по 300 на година, а у нас се броят на пръсти. В основата на проблема е\n\n \n\nлипсата на взискателност\n\n \n\nна пазара в България и в Източна Европа. Изоставаме като култура на потребителите и по информираност“, смята той. Николов предложи на проучвания за двоен стандарт да бъдат подложени и банките и застрахователите.\n\nВ рамките на форума бе подписана декларация, която призовава европейските институции да приемат законодателство срещу двойния стандарт. Документът ще бъде внесен в Европейския парламент по време на изслушване по темата в края на септември.\n                    ", "date": "2017.09.18", "title": "Студен чай във Франция без консерванти, у нас и с оцветители"}
{"url": "http://www.monitor.bg/a/view/50965-%D0%9F%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B8%D0%B7%D0%B7%D0%B5%D0%BC%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%8F%D0%B9%D1%86%D0%B0-%D0%BE%D1%82-%D1%82%D1%80%D0%B8%D1%82%D0%B5-%D0%BF%D1%82%D0%B8%D1%86%D0%B5%D1%84%D0%B5%D1%80%D0%BC%D0%B8/", "text": "\n                    Изземването на яйца произведените от трите птицеферми от района на Поликраище продължава, заради съдържанието на фипронил. Това съобщи днес земеделският министър Румен Порожанов.\n\n“От пазара за иззети големи количества. В момента има възбранени над 1,3 млн. яйца, защото птицефермите продължават да произвеждат яйца. Всеки ден кокошките носачки там снасят по 130 хил. яйца. Фермите са под възбрана. Очакваме всеки момент да излязат резултатите от изследванията на пробите, взети в сряда и четвъртък миналата седмица от различни партиди“, каза той и допълни, че яйцата изтеглени от пазара подлежат на унищожаване.\n\nСпоред министъра няма паника сред потребителите. „Бях в две от веригите и не забелязах те да ходят и да гледат номерата на яйцата“, поясни Порожанов.\n                    ", "date": "2017.09.18", "title": "Продължава изземването на яйца от трите птицеферми"}
{"url": "http://www.monitor.bg/a/view/8768-%D0%92%D1%81%D0%B5%D0%BA%D0%B8-%D1%82%D1%80%D0%B5%D1%82%D0%B8-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B0%D0%B3%D0%B5%D0%BD%D1%82-%D0%B3%D1%8A%D1%80%D0%BC%D0%B8-%D0%BF%D1%80%D0%B8-%D0%BF%D1%81%D0%B8%D1%85%D0%BE%D0%BB%D0%BE%D0%B3%D0%B0/", "text": "Минават напред, ако се разбират със съседите\n                    Почти всеки трети кандидат – агент или полицай, се проваля на психо-теста при опита за постъпване в МВР, НСО, Военното разузнаване и др. силови ведомства. Това съобщиха за „Монитор” от Института по психология към вътрешното министерство, където е една от последните цедки за започване на работа в някоя от специализираните структури. Годишно се явяват над 10 хил. души, но едва около 4 хил. го издържат успешно.Целта на психотестовете, според изискванията на МВР, е да се обезпечат кадрово службите и структурите на някои министерства и агенции с „надеждни, ефективни и перспективни\" служители. За да бъдат допуснати до разговор с психолог, кандидатите трябва да са преминали успешно теста за физическа подготовка, както и да са решили въпросник от 2 хиляди питания. Те наглед са съвсем прости – за настроението, самочувствието, интересите, отношенията в семейството и дори предпочитанията за храна. Целта е да бъдат оценени най-характерните преживявания и реакции в ежедневието на кандидатите. Отговорите не се оценяват като верни или грешни, а служат за извеждането на личностни профили. Един от въпросите например бил дали кандидатът се разбира със съседите си. Това отчасти го определяло като конфликтен или спокоен човек. Друг въпрос бил дали се чувства добре, има ли проблеми и в какво настроение е. Хората с прекалено апатично настроение били селектирани в графа ненадеждни, а тези с много приповдигнато – в рискови. За крайния резултат обаче е нужен много по-задълбочен анализ на всички отговори.Има и част, която е определена като тест за интелигентност. Тя се попълва за ограничено време. Тези, които се използват в института целят да проверят интелекта, а не предварително придобитите знания. Възможен въпрос е да се даде само един отговор на „противоположното на отчаянието”. Сред листовките за решаване се срещат и точки с довършване на определени изречения, като „Ако всички са против мен, то...” и „Най-много се дразня...”. Другото, което се прави по време на психологическото изследване, е всеки сам да отговори на въпроса „Кой съм аз?” с няколко определения сам за себе си. \"Аз съм купонджия, добър шофьор, оптимист, танцьор...”, пише един от желаещите да облече униформа. Според оценката на специалистите обаче на такъв човек е трудно да се разчита. Кандидат-полицаите трябва да рисуват и несъществуващи животни. Така психолозите разгадават душевните проблеми, вътрешните конфликти и въображението на мераклиите. Най-голяма спънка за започването на работа във ведомството се оказва обаче последната част, която е психологично интервю. То се води от двама психолози и трае близо 3 часа. „Всичко, което се води като разговори с нас, си остава само в стаята”, гарантират психолозите и отказват повече информация за методите и похватите, които използват при т.нар разпит. Записите обаче се съхраняват в специален архив и са само и единствено за служебно ползване.\n\n\n                    ", "date": "2017.09.18", "title": "Всеки трети кандидат-агент гърми при психолога"}
{"url": "http://www.monitor.bg/a/view/14256-%D0%A6%D0%B0%D1%86%D0%B0%D1%80%D0%BE%D0%B2-%D0%A0%D0%B0%D0%B4%D0%B5%D0%B2-%D0%B5-%D0%B4%D0%BE%D1%81%D1%82%D0%B0%D1%82%D1%8A%D1%87%D0%BD%D0%BE-%D0%BC%D1%8A%D0%B4%D1%8A%D1%80-%D0%B7%D0%B0-%D0%B8%D0%B7%D0%B1%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D1%88%D0%B5%D1%84-%D0%BD%D0%B0-%D0%92%D0%90%D0%A1/", "text": " Цацаров обсъжда с главния прокурор на Русия сътрудничество при антитероризма   \n                    „Когато правният ти опит е много нисък, когато професионалният ти път, ако въобще може да се говори за такъв, е резултат на грантове на чужди фондации, когато политическата ти дейност екакво друго ще ти остане, освен да правиш тия декларации. Това е модел на поведение, което си длъжен да следваш, не го ли следваш, ти спират спонсорството, това е положението“, заяви Цацаров. На изричен въпрос на журналист от изданието на олигарха Иво Прокопиев „Дневник“ длаи с тези думи Цацаров визира именно Иванов, той заяви: „О, не съм казал, че това е Христо Иванов. Вие го казахте“.Часове по-рано хората на Пинокио спретнаха поредната пиар акция по напомняне, че съществуват, като лепнаха транспарант с призив срещу посещението на руския главен прокурор Юрий Чайка. Той ще дойде на официално посещение у нас заради спогодба, подписана по времето на Борис Велчев, обясни още Цацаров. Обвинител №1 не скри учудването си от протеста на \"Да(й),България\" и лидера й Христо Иванов и призивите им институциите в страната да не се срещат с госта.\"А те в кое си качество го отправят тоя призив?\", удиви се Цацаров пред медиите\n\"Аз съм малко учуден от каква позиция се задава. Демокрация - всеки има правото да призовава и да иска. Влизаш в парламента, когато за теб са гласували съответният брой хора,намекна той за несъстоятелността на тона на бившия правосъден министър, който остана далеч под прага на парламентарната бариера. Цацаров натърти, че няма как да се намеква за чужди грантове и да се сипят обвинения, \"когато политическата ти дейност е резултат от същите тези грантове\".Обвинител № 1 обясни още, че руският главен прокурор идва по силата на споразумение, подписано между двете прокуратури още по времето на предшественика му Борис Велчев. И по време на сегашната визита предстои подписване на споразумение за сътрудничество в областта на антитероризма, включително и за обучение на прокурори. Главният прокурор бе категоричен, че нищо от посещението няма да остане скрито за медиите.\n Акциите на МВР от последните два дни в София и Варна не са свързани с отвличането на сина на бизнесмена Тони Златков – Адриан. Това заяви главният прокурор Сотир Цацаров. „По самото отвличане се работи изключително упорито. Запознах се лично с работата на разследващия екип и на екипа в СДВР. Знам много добре тяхната работа. Сега също ми предстои среща с тях. Работата продължава. Засега мълчание, когато му дойде времето – ще говорим“, заяви още Цацаров. Той допълни, че операциите на полицията са свързани с наркотици, но „не само с това“.„8 души са били задържани, но колко ще останат ще се преценява тепърва“, допълни още обвинител № 1. Премиерът Бойко Борисов също коментира по рано през деня темата с отвличането на младия бизнесмен.“В деня на отвличането на Адриан Златков реших да не отида в МВР, защото при такива случаи похитителите наблюдават движението на големите началници\", заяви Борисов. Той коментира оповестената от бащата на Златков информация, че го е поканил в дома си в Банкя вечерта след похищението.\"Човекът беше ошашавен. Когато има такива тежки престъпления като отвличането, разследващите се опитват да стигнат до престъпниците, а родителят да си получи детето\", обясни Борисов. По думите му не е вярно, че в Банкя е бил организиран трети щаб по случая, а просто съответните полицейски шефове са давали информация за случващото се.„Не отидох в софийско или МВР, защото в такива случаи се наблюдава движението на по-големите началници и те също си имат шпионаж на улицата\", каза Борисов. Той каза още, че извършителите на отвличането са подготвени хора, които не са се учили само с гледане на филми. Борисов обясни, че похищението е сходно като организация с кражбата на коли, и използва случая да се възмути как замесен в такива случаи човек е пуснат на свобода след десет месеца в затвора при тригодишна присъда.Борисов коментира и акцията на ГДБОП от уикенда, при която бяха арестувани 8 души от организирана престъпна група. \"Сериозна група, има достатъчно доказателства срещу нея. МВР ще оповестят подробности. Занимавали са се с всичко, което може да ви мине през акъла\", допълни Борисов, без да отговаря на въпроса дали тази група има общо с отвличането на Златков, каквато информация се появи по-рано. Дори и най-способния хирург работи в екип. Това заяви главният прокурор Сотир Цацаров на въпрос как ще се „оперира“ корупцията в страната.„Нека видим какво ще влезе в Народното събрание и какво ще е това, което народните представители ще гласуват. Има два момента – единият е начинът, по който се избира или назначава ръководството на антикорупционния орган. Този въпрос е политически и трябва да бъде решен по съответния парламентарен ред. Вторият въпрос е дали органът трябва да има разследващи функции“, обясни Сотир Цацаров.Той призна, че е раздвоен, защото според него новият орган трябва да има и разследващи функции, но от друга страна единият законопроект отново предлага, на практика, отмененият закон за ДАНС, според който имаше разследващи агенти. Цацаров каза, че едно от най-полезните места, където тази дискусия ще протече, е при президента в КСНС на 9 октомври.Цацаров коментира и изборът на нов председател на Върховен административен съд, като посочи, че той е направен от настоящия състав на ВСС. „На ход е президентът. Той е достатъчно мъдър и не го казвам, за да кажа добри думи за президента. Каквото и решение да вземе, то подлежи на изпълнение. Всичко друго са коментари, атаки и викове“, каза главният прокурор.\n                    ", "date": "2017.09.18", "title": "Когато си зависим от грантове  и олигарси, говориш по поръчка (ОБНОВЕНА)"}
{"url": "http://www.monitor.bg/a/view/83752-%D0%9F%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%91%D0%BE%D1%80%D0%B8%D1%81%D0%BE%D0%B2-%D0%9C%D0%BE%D0%B6%D0%B5-%D0%B4%D0%B0-%D0%BF%D0%BE%D1%81%D1%82%D0%B0%D0%B2%D0%B8%D0%BC-%D0%B2%D1%8A%D0%BF%D1%80%D0%BE%D1%81%D0%B0-%D0%B4%D0%B0-%D0%BF%D0%B0%D0%B4%D0%BD%D0%B0%D1%82-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%D0%A0%D1%83%D1%81%D0%B8%D1%8F-%D0%9E%D0%B1%D0%B7%D0%BE%D1%80/", "text": "Премиерът уточни, че може да поставим въпроса за падане на санкциите срещу Русия\n                    Не може държавните военни заводи да работят изцяло за посредници. Това коментира премиерът Бойко Борисов пред бТВ по повод състоянието на родната военна индустрия и скандалите около \"Дунарит.\" \"Г-н Емилиян Гебрев може да си спомни, когато бяха големите стачки във ВМЗ-Сопот, когато заводите не работеха, хиляди не работеха и ходех да се срещам с тях. Положих огромни усилия да се съживи военната индустрия и сега тя работи на обороти, и в най-добрите години на социализма не е било така, от абсолютно стачкуващи за заплати хора до работа на пълна мощност\", заяви премиерът. По думите му на входа и на изхода на държавните компаниите са се наредили частни фирми, а държавните заводи работят на ишлеме.\"Държавата има ангажимент държавните заводи да работят, държавната „Кинтекс” да работи за държавните заводи и ако е пълен капацитетът, да помага на частните. Не може държавната фирма и държавните заводи да работят за посредници. Отдавна съм го казал, че посредниците трябва да се махнат”, подчерта Борисов. Премиерът увери, че „Дунарит” работи, изнася си продукцията, плаща си задълженията и никой не го закача и допълни, че не иска да знае кой е собственикът на дружеството. \"Интересува ме „Кинтекс” да докарва договори\", каза той и допълни - \"В никакъв случай „Дунарит” няма да отиде при Пеевски\". Той даде да се разбере, че да му пришият Пеевски е опорна точка на лидерът на \"Да,България\" Христо Иванов. \"Да ми го пришият е опорната точка на Христо Иванов от известно време”, отсече министър-председателят.Борисов коментира и сделката за изтребителите. Президентът да каже имената на лобистите при закупуването на самолети, призова Борисов по повод изказването на президента Румен Радев, че лобистите са си свършили работата по сделката за нови изтребители, която се връща във фазата отново да се искат оферти и за американските самолети. „Иначе излиза, че аз съм лобист”, каза Борисов. Той обясни, че трябва да се водят преговори за намаляването на цената, както и за това самолетите да са нови. “За два месеца да смениш всички военни експерти и да сложиш свои, за един месец да приключиш сделка за 3 месеца и да изхвърлиш Ф-16, не бих говорил така смело за лобизъм”, заяви премиерът. Той отрече твърденията на държавния глава, че страната е напът да приземи стогодишната си авиация, защото в момента летят рекорден брой самолети. Въпреки това Борисов изтъкна, че комуникацията му с президента е прекрасна.Премиерът коментира и темата с отвличането на Адриан Златков. “В деня на отвличането на Адриан Златков реших да не отида в МВР, защото при такива случаи похитителите наблюдават движението на големите началници\", заяви Борисов. Той коментира оповестената от бащата на Златков информация, че го е поканил в дома си в Банкя вечерта след похищението. \"Човекът беше ошашавен. Когато има такива тежки престъпления като отвличането, разследващите се опитват да стигнат до престъпниците, а родителят да си получи детето\", обясни Борисов. По думите му не е вярно, че в Банкя е бил организиран трети щаб по случая, а просто съответните полицейски шефове са давали информация за случващото се.„Не отидох в софийско или МВР, защото в такива случаи се наблюдава движението на по-големите началници и те също си имат шпионаж на улицата\", каза Борисов. Той каза още, че извършителите на отвличането са подготвени хора, които не са се учили само с гледане на филми. Борисов обясни, че похищението е сходно като организация с кражбата на коли, и използва случая да се възмути как замесен в такива случаи човек е пуснат на свобода след десет месеца в затвора при тригодишна присъда.Борисов коментира и акцията на ГДБОП от уикенда, при която бяха арестувани 8 души от организирана престъпна група. \"Сериозна група, има достатъчно доказателства срещу нея. Утре МВР ще оповестят подробности. Занимавали са се с всичко, което може да ви мине през акъла\", допълни Борисов, без да отговаря на въпроса дали тази група има общо с отвличането на Златков, каквато информация се появи по-рано.Сред темите бе и новият политически проект на Слави Трифонов и скандалите с кадри на управляващата партия. \"В демокрацията всеки има право да прави партия и да се развива. Пожелавам успех на Слави Трифонов. Аз също мога да кажа, че в неговото шоу има некачествени хора, но ние не се месим в тези работи.Ние имаме хиляди общински съветници и кметове - някъде над 3000. Уважаваният от мен Слави Трифонов трябва да е наясно, че минимум ще му трябват толкова души за партията. Нека си помисли дали сред тези хора няма да има поне 30, които да го издънят\", заяви Борисов. \"Ще му дам на г-н Трифонов една химикалка да напише имената на 3-4 човека и да се подпише, че няма да го издънят\", каза още премиерът. Министър-председателят категорично заяви, че не познава бившия шеф на Общинския съвет в Септември Лазар Влайков, „но това не ни прави невинни, след като е попаднал в нашата листа”. По думите му след предишното отстраняване на Влайков местните организации ходатайствали пред зам.-председател на партията с мотива, че се бил поправил.Борисов коментира и темата за Русия и дали тя е заплаха за националната ни сигурност. Той даде да се разбере, че държим на прагматичните отношения с Русия, но ако стане война ние ще се бием на страната на НАТО. ПО думите му за да бъде мощен газовият хъб \"Балкан\" ни трябва именно руски газ. \"Даже съм говорил с Ципрас догодина, като поемем председателството, може да поставим и въпроса за махане на санкциите срещу Русия\", каза Борисов.\nМагистрала \"Струма\" от Сандански до Гърция ще е готова догодина. \"Догодина от Сандански до Гърция ще е магистрала\", каза той. На 2 октомври пък ще отворят поръчките за тол системата. В заключение Борисов си даде отлична оценка за 100-те дни управление.\n\n\n                    ", "date": "2017.09.18", "title": "Борисов: Не може военните заводи да работят изцяло за посредници (ОБЗОР)"}
{"url": "http://www.monitor.bg/a/view/50952-%D0%A0%D0%B5%D0%BC%D0%BE%D0%BD%D1%82%D1%8A%D1%82-%D0%BD%D0%B0-%D0%BF%D0%BB%D0%BE%D1%89%D0%B0%D0%B4-%D0%A6%D0%B5%D0%BD%D1%82%D1%80%D0%B0%D0%BB%D0%B5%D0%BD-%D0%BC%D0%B5%D1%81%D1%82%D0%B8-%D0%BF%D0%B0%D0%BC%D0%B5%D1%82%D0%BD%D0%B8%D0%BA%D0%B0-%D0%BD%D0%B0-%D0%93%D1%8E%D1%80%D0%BE-%D0%9C%D0%B8%D1%85%D0%B0%D0%B9%D0%BB%D0%BE%D0%B2/", "text": "Заедно с постамента, който се намира от северната страна на Военния клуб, ще бъдат махнати и сухите фонтани\n                    Предстоящият ремонт на площад „Централен”, който трябва да бъде извършен до 2019г., когато Пловдив ще бъде Европейска столица на културата, ще премахне от местата им паметника на Гюро Михайлов и съществуващите от години до него сухи фонтани. Това съобщи кметът на Пловдив Иван Тотев, който уточни, че заданието за реконструкцията на площада е категорично – паметникът и фонтаните нямат място в бъдещата визия на пространството.„От миналата седмица имаме одобрение на границите на Цар-Симеоновата градина от НИНКН. Заповедта дойде миналата седмица”, каза градоначалникът. По думите му за реконструкцията на площада ще бъде обявена поръчка - инженеринг.”В инженеринга включваме и археологията, която ще искаме да бъде подетап на проекта. Идеята е в самата 2019 г. да се работи археологията, което ще е добре за туристите, които да могат да наблюдават строителните работи”, обясни Тотев. Той уточни, че другият паметник на площада,  който пловдивчани наричат „Стружката” вероятно ще остане на мястото си. Двете дървета пред бившия партиен дом също ще бъдат махнати, тъй като в проекта за площада има включено озеленяване. Това ще е четвъртото преместване на паметника на Гюро Михайлов, откакто е създаден постаментът. Къде ще бъде изместен, ще реши Общинският съвет в Пловдив, уточни Иван Тотев. „Ще искаме площадът да бъде в такъв вид, че да може да се разполагат на него сцени, временни съоръжения от сорта на леки конструкции. Ще включим и газифициране на площада в отделни места. Тоест, освен площад, ще искаме да го подготвим да бъде като една голяма сцена – това означава комуникации, ток, вода, канализация на отделни места, включително газифициране на отделни места, за да има възможности за различни интересни събития там”, каза още кметът на Пловдив. По думите му е много важна връзката, която ще бъде направена с реконструирания площад „Централен” и археологическите обекти в центъра на града.Следващата седмица най-късно община Пловдив ще обяви инженеринг и за нова Художествена галерия на ул. „Гладстон” 32. В журито, което ще преценява проектите, ще има трима художници. „Последно говорим за чисто нова сграда – обемите на галерията във вида, в който е в момента, с отворени пространства, слънчева светлина, хранилища – всичко е съгласувано с Дружеството на художниците. От западната страна да има кафене и възможности за реализиране на площадното пространство отпред за възможности да се правят изложби на открито”, каза Тотев. \n\n\n                    ", "date": "2017.09.18", "title": "Ремонтът на площад „Централен” мести паметника на Гюро Михайлов"}
{"url": "http://www.monitor.bg/a/view/23442-%D0%9C%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8-%D0%B2%D0%BE%D0%B5%D0%BD%D0%BD%D0%B8-%D0%BD%D0%B0-%D0%BE%D0%B1%D1%83%D1%87%D0%B5%D0%BD%D0%B8%D0%B5-%D1%83-%D0%BD%D0%B0%D1%81/", "text": "\n                    Македонски военнослужещи да се подготвят и да повишават квалификацията си в български военноучебни заведения. Такава възможност обсъди нашият вицепремиер и министър на отбраната Красимир Каракачанов на среща с македонския си колега Радмила Шекеринска при посещението му в западната ни съседка. По време на срещата двамата разговаряха по въпросите на двустранното сътрудничество в сферата на отбраната. В тази връзка наши експерти можели да окажат помощ и в изготвянето на стратегически преглед на отбраната на Република Македония. Логистичното осигуряване на армията на западната ни съседка също беше във фокуса на разговорите. „Страната ни оказва последователна подкрепа за държавното единство и териториалната цялост на Република Македония. Искрено се надяваме Република Македония да успее възможно най-скоро да постигне работещо решение по въпроса с името, което ще отвори нова страница в отношенията както по линия на НАТО, така и на ЕС“, отбеляза Каракачанов и подчерта, че България изцяло подкрепя членството на Македония в Алианса.\n\nВ хода на разговорите Каракачанов подчерта още, че за България е важно запазването на военно-историческото наследство и миналото и почитта към загиналите не трябва да разделят двете държави, а да ги обединява.\n\nПо време на визитата си в Македония военният министър посети и казармата „Илинден“, където разгледа техника и въоръжение и наблюдава демонстрация на действията на македонските Сили за специални операции.\n                    ", "date": "2017.09.18", "title": "Македонски военни на обучение у нас"}
{"url": "http://www.monitor.bg/a/view/58293-%D0%9F%D0%BE%D1%87%D0%B8%D0%BD%D0%B0-%D0%92%D0%B8%D0%B4%D0%B8%D0%BD%D1%81%D0%BA%D0%B8%D1%8F%D1%82-%D0%BC%D0%B8%D1%82%D1%80%D0%BE%D0%BF%D0%BE%D0%BB%D0%B8%D1%82-%D0%94%D0%BE%D0%BC%D0%B5%D1%82%D0%B8%D0%B0%D0%BD/", "text": "\n                    Почина Видинският митрополит Дометиан ( Димитър Попвасилев Топузлиев). Той си отиде от този свят на 85-годишна възраст, съобщиха от Синодалната палата.\n\nОт там допълниха, че денят на погпребението ще бъде уточнен на извънредно заседание на синода.\n\nРоден е на 11 ноември в село Хасовица, Смолянско. След завършване на основното си образование, през есента на 1947 г. е приет за ученик в Пловдивската духовна семинария, обединена от есента на 1950 г. със Софийската и преместена при гара Черепиш, завършва я през 1952 г. През 1956 г. Дометиан завършва Духовната академия в София, три години по-късно, на 14 януари 1959 г. Приема монашеството Мъглижкия манастир „Св. Николай\". През 1962 г. , вече като йеродякон, той е изпратен на богословска специализация в Московската духовна академия. Там на 18 юли 1962 г. е ръкоположен в йеромонашески чин от Руския патриарх Алексий. Това е станало по време на съслужението му с българския патриарх Кирил.\n\nПреминава всички ръкоположение до получаване на епископски сан през 1974 година.\n\nДо тогава е изпращан последователно на специализация в Монашеския център в Тезе, Франция, в Икуменическия институт при Световния съвет на църквите в Босей, Швейцария, слуша лекции в Богословския факултет в Лозана, изпращан е на стаж и езикова специализация в Лондон и Оксфорд, а заедно с това слуша лекции и в колежа „Кадестън\".\n\nБил е последователно протосингел на Софийската митрополия, главен секретар на Св. Синод, управлявал е българската Акронска епархия в САЩ.\n\n \n                    ", "date": "2017.09.18", "title": "Почина Видинският митрополит Дометиан"}
{"url": "http://www.monitor.bg/a/view/61254-11-%D0%B4%D0%B2%D0%BE%D0%B9%D0%BA%D0%B8-%D0%BF%D0%BE%D0%B8%D1%81%D0%BA%D0%B0%D1%85%D0%B0-%D0%B1%D0%B5%D0%B1%D0%B5-%D0%BE%D1%82-%D0%9E%D0%B1%D1%89%D0%B8%D0%BD%D0%B0-%D0%94%D1%83%D0%BF%D0%BD%D0%B8%D1%86%D0%B0/", "text": "\n                    11 са подадените заявления от семейства и двойки с репродуктивни проблеми за финансиране от Община Дупница. Срокът за подаване на документите изтече и в следващите дни ще започне работа от комисията към ОбС-Дупница за проверката им. Съгласно решението на местния парламент, всяка двойка получава по 1500 лева за \"ин витро\" процедурите. Общата сума заложена в бюджета за тази година са 15 000 лева. \"Ще изчакаме резултатите от комисията. Ако всички 11 двойки отговарят на условията ще внеса искане в ОбС-Дупница за увеличаване на сумата, за да се подпомогнат всички. Това не е перо, от което трябва да се правят икономии\", категоричен бе кметът на Община Дупница инж.Методи Чимев.\nПроверката на документите се извършва при строга конфиденциалност на кандидатите. Утвърдените за финансиране се гласуват от Общински съвет по предложение на избраната специална комисия с председател д-р Кирил Кирилов, но отново имената се пазят в тайна.\nТова е 5-а кампания на Община Дупница за подпомагане на такива двойки. Над 50 са финансираните досега, а около 30 са бебетата, които са се родили след \"ин витро\" с помощ от бюджета.\n                    ", "date": "2017.09.18", "title": "11 двойки поискаха бебе от Община Дупница"}
{"url": "http://www.monitor.bg/a/view/13406-%D0%9E%D1%82%D0%BA%D1%80%D0%B0%D0%B4%D0%BD%D0%B0%D1%85%D0%B0-%D1%83%D1%87%D0%B5%D0%B1%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D0%B4%D0%B5%D1%86%D0%B0%D1%82%D0%B0-%D0%BE%D1%82-%D0%BF%D1%80%D0%B8%D1%8E%D1%82%D0%B0-%D0%BD%D0%B0-%D0%BE%D1%82%D0%B5%D1%86-%D0%98%D0%B2%D0%B0%D0%BD/", "text": " Свещеникът събира пари за дрехи на учениците, трябват му и дърва за зимата\n                    Крадци са задигнали учебниците и помагалата на децата от приюта на отец Иван в село Якимово. От май досега къщата е разбивана три пъти, като последният обир е от преди няколко дни. Свещеникът подозира голяма ромска фамилия, която се занимавала предимно с кражби.\n\nВ приюта живеят около 250 души, като близо 80 от тях са деца. Най-малкото е бебе, родено само преди две седмици, а до дни се чака още едно.\n\n„Става дума за едни и същи хора, знам кои са. За съжаление обаче, нищо не мога да направя. Задигнали са каквото видят-тетрадки, компютър, дори една касичка. Децата останаха без учебници. Затова съм говорил с учителите и да видим колко от старите са запазени“, обясни отец Иван.\n\n \n\n \n\nВ приюта му в село Якимово има 12 първокласника\n\n \n\n \n\nСега децата имат нужда най-вече от учебници, пособия, дрехи и обувки.\n\nЗатова свещеникът разчита предимно на дарители. Вече се обадили няколко човека, които заявили, че ще помогнат.\n\n„Лятото нямахме никакви дарения, но това е нормално. Тогава хората ходят на почивки, трябват им пари за море. Радвам се, че сега се обадиха няколко души, които обещаха да купят дрехи на децата“, коментира още отец Иван. Той обясни, че засега в приюта има достатъчно хранителни продукти, но са им необходими дърва за зимата.\n\n„Трябва да осигуря дърва, защото иначе няма как да се отопляваме зимата. А кубикът е около 70-80 лева. Добре е поне, че сметките са ни платени. Вече сигурно е излязла новата фактура за тока и трябва да видя колко е. Иначе ще останем без електричество и после пак трябва да плащам, за да го включат“, каза свещеникът пред „Монитор“.\n\nПриютът в Якимово редовно е обект на кражби. Преди месеци от там\n\n \n\n \n\nбяха задигнати дори шест кошера с мед\n\n \n\n \n\nТогава отец Иван се оплака, че един кошер излиза около 300 лева, а медът се ползва предимно от децата.\n\nПрез 2014 година пък стопанисването на другия приют на отец Иван-този в Нови хан, бе поверено на сина му-отец Григорий. В момента там са настанени около 50 души. „Там обаче редовно има хора и няма как да се краде. Имат си всичко засега“, допълни отец Иван.\n\n \n                    ", "date": "2017.09.18", "title": "Откраднаха учебниците на  децата от приюта на отец Иван"}
