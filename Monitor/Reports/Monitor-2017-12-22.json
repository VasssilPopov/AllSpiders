{"url": "http://www.monitor.bg/a/view/57199-%D0%91%D0%BE%D1%80%D0%B8%D1%81%D0%BE%D0%B2-%D0%94%D0%BE%D0%B3%D0%B0%D0%BD-%D0%BF%D1%80%D0%B0%D0%B2%D0%B8%D0%BB%D0%BD%D0%BE-%D0%BA%D0%B0%D0%B7%D0%B0-%D1%87%D0%B5-%D0%BE%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-%D0%BD%D0%B5-%D0%B5-%D0%B3%D0%BE%D1%82%D0%BE%D0%B2%D0%B0-%D0%B4%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0/", "text": "Пеевски е просто депутат от ДПС, категоричен е премиерът\n                    \n\n\n                    ", "date": "2017.12.22", "title": "Борисов опроверга Фабриката за фалшиви новини: Прокопиев е обект на независими проверки (ОБНОВЕНА)"}
{"url": "http://www.monitor.bg/a/view/59834-%D0%9D%D0%A1-%D0%BF%D1%80%D0%B8%D0%B5%D0%BB%D0%BE-72-%D0%B7%D0%B0%D0%BA%D0%BE%D0%BD%D0%B0-%D0%BD%D0%B0%D0%B9%D0%BF%D1%80%D0%B5%D0%BF%D0%B8%D1%82%D0%B2%D0%B0%D0%BD-%D0%B5-%D0%9D%D0%B8%D0%BA%D0%BE%D0%BB%D0%B0%D0%B9-%D0%9D%D0%B0%D0%BD%D0%BA%D0%BE%D0%B2/", "text": "\n                    72 закона, 181 решение и две декларации са приели депутатите от началото на мандата на 44-то Народно събрание. Така от април до 21 декември, когато бе последният работен ден на НС, в парламента са постъпили общо 164 законопрокета. 91 от тях са внесени от народните представители. През мандата са проведени 92 заседание, като само три са били извънредни.Сред най-важните закони, приети от НС този за противодействие на корупцията, за бюджета за 2018-та, за концесиите, поправките в ГПК, НК, Кодекса на труда и ДОПК.88 часа и 58 минути от времето на депутатите е преминало в парламентарен контрол.От септември до 21 декември са постъпили 434 въпроса и 20 питания. От своя страна министрите са успели да отговорят на по-голяма част от тях – на 381 въпроса и 15 питания. Най-разпитван от депутатите се оказва регионалният министър Николай Нанков. Той е отговорил общп 65 въпроси. Втори в класацията е просветният министър Красимир Вълчев с 40 въпроса, следван от земеделския министър Румен Пораожанов с 38 въпроса. Само пет въпроса по-малко има министърът на екологията Нено Димов – 33. Финансист номер 1 Владислав Горанов е успял да отговори на 30 въпроси и питания на депутати. В топ 10 влизат още МВР-шефът Валентин Радев, социалният министър Бисер Петков, както и на отбраната Красимир Каракачанов.Най-активни в задаването на питания към министрите от кабинета са били от БСП, следвани от патриотите и ГЕРБ. Социалистите са задали 343 въпроса и 17 питания, а депутатите от „Обединени патриоти“ 50. ГЕРБ са препитали министрите 26 пъти. ДПС на свой ред са със 13 въпроса, а „Вола“ на бизнесмена Веселин Марешки едва с 8.Сред най-активните депутати са червените Георги Гьоков, Георги Свиленски, Светла Бъчварова. \n\n\n                    ", "date": "2017.12.22", "title": "НС приело 72 закона, Нанков най-препитван от министрите"}
{"url": "http://www.monitor.bg/a/view/4714-%D0%98%D0%B7%D0%BF%D1%83%D0%BB%D0%B2%D0%B0%D1%85%D0%B0-%D0%B4%D0%B0%D0%BB%D0%B0%D0%B2%D0%B5%D1%80%D0%B8-%D0%B2-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B0%D1%82%D0%B0-%D1%81%D1%82%D0%BE%D0%BB%D0%B8%D1%87%D0%BD%D0%B0-%D0%B7%D0%B0%D0%B1%D0%B0%D0%B2%D0%B0%D1%87%D0%BA%D0%B0/", "text": "\n                    Финансови далавери в нашумялата детска градина „Зорница“ в софийския квартал Горна баня разкриха от Столичната община. Зам.-кметът по култура Тодор Чобанов обяви, че уволнената вече директорка Мариана Иванова, системно е прибирала от родителите пари на ръка за извънкласни дейности и ги карала да подписват декларации, че те носят отговорност за малчуганите. Чабанов разкри, че през лятото родители със сълзи на очите идвали при него да се оплакват, че са платили повече пари за плуване, отколкото е таксата за детската градина. При две проверки общината е открила, че липсват 3080 лв., но тепърва ще се изяснява колко пари още ги няма. Както „Монитор“ писа установен е и прием на деца по нерегламентиран начин. Например деца присъствали във финансовата система на забавачката, но ги нямало в дневниците. Имало и случаи на деца, които вече посещават градината, а по-късно ги класирали в електронната система за прием.Иванова е начело на детската градина от 2012 г., като до момента над 20 човека от персонала напуснали забачката. Бившата директорка се оплака, че върху нея е упражняван натиск от районния кмет на „Овча купел“ Христина Семерджиева и шефката на дирекция „Образование“ Мария Минчева. Били й изпращани смс-и, с които я приканвали да приема деца по втория начин. Зам.-кметът Чобанов попита защо тя не е сигнализирала общината за тези действия и я прикани да ги докаже. „Ако наш служител има информация за натиск, е длъжен да дойде и да съобщи“, обяви Чобанов. Семерджиева и Минчева отрекоха да се упражнявали натиск на когото и да било.В момента тече и трета проверка на градината, като ще се нищят и твърденията на бившата директорка.\n\n\n                    ", "date": "2017.12.22", "title": "Изплуваха далавери в скандалната столична забавачка"}
{"url": "http://www.monitor.bg/a/view/38380-%D0%90%D0%B2%D0%B0%D1%80%D0%B8%D1%8F-%D1%81%D0%BF%D1%80%D1%8F-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%82%D1%80%D0%B0%D0%BC%D0%B2%D0%B0%D0%B8%D1%82%D0%B5-%D0%BF%D0%BE-%D0%B1%D1%83%D0%BB-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Токова авария спря движението на трамвайни и тролейбусни линии по софийските булеварди “България“ и “Цар Борис Трети“, съобщиха от Столичната община.Екипи на „Столичен електротранспорт“ се заеха с отстраняването на проблема и възстановяване на захранването в ранните следобедни часове. Така превозните стрдсва отново бяха пуснати в движение около 15 часа.\n\n\n                    ", "date": "2017.12.22", "title": "Авария спря движението на трамваите по бул „България“"}
{"url": "http://www.monitor.bg/a/view/69877-%D0%A1%D1%8A%D1%80%D0%B1%D0%B8%D1%8F-%D1%81-%D1%82%D0%BE%D0%BB%D1%82%D0%B0%D0%BA%D1%81%D0%B0-%D0%B8-%D0%B7%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0%D1%82%D0%B0-%D0%BE%D1%82-%D0%94%D0%B8%D0%BC%D0%B8%D1%82%D1%80%D0%BE%D0%B2%D0%B3%D1%80%D0%B0%D0%B4-%D0%B4%D0%BE-%D0%9D%D0%B8%D1%88/", "text": "\n                    Сърбия въвежда от 1 януари 2о18 година „отворена система“ за плащане на пътни такси за автомобилите, които минават по новия участък от магистралата Димитровград – Ниш. Това предупреждават от външно министерство. Това означава,че толтаксата ще се плаща само колите, които идват от България и пътуват за Ниш. Същото ще важи и за обратната посока.\n\nТаксата в едната посока за колите ще е бъде 190 сръбски динара, което се равнява 1,60 евро. Микробусите ще плащат 280 динара, което пък е около 2,40 евро. Таксата за автобусите е двойна – 500 динара или около 4,7 евро. Товарните автомобили ще плащат най-много – по 1120 динара, което около 9,50 евро.\n\n“Този начин на плащане ще важи до пълното завършване на южното и източното разклонение на Коридор 10, когато ще се въведе „затворена система” на плащане. Таксите може да се платят в брой в левове и в евро, както и с банкова карта.“, съобщават от МВнР. От ведомството припомнят, че по празниците трафикът от Западна Европа към България е много интензивен.\n\n \n                    ", "date": "2017.12.22", "title": "Сърбия с толтакса и за магистралата от Димитровград до Ниш"}
{"url": "http://www.monitor.bg/a/view/42191-%D0%9F%D1%80%D0%BE%D0%B4%D0%B0%D0%B2%D0%B0%D1%82-%D0%BD%D0%B0-%D0%B4%D0%B5%D1%86%D0%B0-%D1%86%D0%B8%D0%B3%D0%B0%D1%80%D0%B8-%D0%B8-%D0%BD%D0%B0%D1%80%D0%B3%D0%B8%D0%BB%D0%B5%D1%82%D0%B0-%D0%BA%D1%80%D0%B0%D0%B9-%D1%83%D1%87%D0%B8%D0%BB%D0%B8%D1%89%D0%B0%D1%82%D0%B0/", "text": "\n                    Търговци продават незаконно цигари и наргилета на деца край училищата. Това сочи доклад от съвместна междуведомствена акция.\n\nПо разпореждане на ВАП е извършена проверка в цялата страна за безопасността и качеството на храните, предлагани в детските заведения, училищните столове и обектите за търговия на дребно на тяхната територия. Проверено е било и качеството на храните, предлагани при организирани мероприятия за деца и ученици, както и на спазването на изискванията на Закона за здравето и Закона за тютюна, тютюневите и свързаните с тях изделия по отношение на предлагането на забранени продукти и изделия на непълнолетни.\n\nИнспектирани са били общо 1 838 обекта, които включват места за раздаване на храна и бюфети тип кетъринг, кухни-майки, кухненски блокове, автомати за храни и напитки, както и търговски обекти, разположени в непосредствена близост до училища и детски градини. Съставени са били 176 акта за нарушения, както и 288 констативни протокола и предписания за спиране реализацията над 50 кг храни, 19 л безалкохолни напитки, 109 л прясно мляко. Издадени са били и 3 броя заповеди за спиране експлоатацията на обекти, предлагащи негодни стоки, опасни за здравето.\n\nНай-често констатираните нарушения са били свързани с търговия с храни в обект без регистрация, предлагане на имитиращи продукти неотговарящи на изискванията за безопасност на храните, несъответствие на сградния фонд и оборудването с хигиенните изисквания, предлагане на продукти с изтекъл срок на годност, съдържание в предлаганите храни на палмово масло, заместител на какаовото масло, стабилизатори, изкуствени оцветители и ароматизатори, кофеин. Сред другите нарушения са - използване на имитиращ продукт вместо краве сирене, неправилно съхранение на храните и лоша хигиена, посочват от прокуратурата.\n\nОсвен това се предлагали цигари и тютюневи изделия, включително наргилета, на ученици, без проверка от търговците както изисква закона в уверение на това, че лицето е навършило 18 години, както и нарушение на забраната за тютюнопушене в заведения, което се допуска от управителите в късните часове на денонощието.\n\nНай-много нарушения са констатирани в района на София и областта.\n                    ", "date": "2017.12.22", "title": "Продават на деца цигари и наргилета край училищата"}
{"url": "http://www.monitor.bg/a/view/59554-%D0%94%D0%B2%D0%B0%D0%BC%D0%B0-%D0%BF%D0%B0%D1%82%D1%80%D0%B8%D0%B0%D1%80%D1%81%D0%B8-%D1%89%D0%B5-%D1%81%D0%BB%D1%83%D0%B6%D0%B0%D1%82-%D0%B7%D0%B0-3-%D0%BC%D0%B0%D1%80%D1%82-%D0%BD%D0%B0-%D0%B2%D1%80%D1%8A%D1%85-%D0%A8%D0%B8%D0%BF%D0%BA%D0%B0/", "text": "\n                    Двама патриарси, българският Неофит и руският Кирил ще служат заедно на 3 март пред паметника на връх Шипка, съобщи старозагорският митрополит Киприан.Идването на патриарх Кирил е било договорено преди броени дни, очаква се той да пристигне начело на 160-членна делегация в България, освен пред паметника заупокойна литургия двамата глави на православните църкви ще служат и в храм – паметника „Рождество Христово“, в чийто крипта са положени костите на загиналите при отбраната на прохода през Руско – турската освободителна война  руски воини и български опълченци.Това ще бъде първи случай на съвместна служба на толкова високо канонично ниво на върха в най-новата ни история, коментираха дългогодишни свещеници от епархията.Те си спомнят, че през далечната 1946 година , на 31 май там са служили някогашният патриарх Алексий Първи и току що избраният български екзарх Стефан.С това посещение ще бъде поставена кулминацията за честванията на 140-та годишнина от освобождението на България от турско робство. Очаква се на 3 март голям концерт пред храма „Рождество Христово“ в град Шипка да изнесе легендарната руска група „Любэ“, която ще дойде в България по покана на националното дружество „Русофили“, чийто зам. председател е кметът на Казанлък Галина Стоянова.По думите на митрополит Киприан заедно с патриарх Неофит  на старопланинският връх ще се качат и всички членове на Светия Синод.„Всичко е в божиите ръце, необходимо е решение на събора, но кога ще бъде свикан такъв и дали в дневния му ред ще има такава точка, не бих се наел да коментирам!“, лаконично отговори владиката Киприан на въпроса дали е възможно в скоро време Дякон Левски да бъде канонизиран за светец от БПЦ.\n\n\n                    ", "date": "2017.12.22", "title": "Двама патриарси ще служат на 3 март на връх Шипка"}
{"url": "http://www.monitor.bg/a/view/39181-%D0%A1%D1%80%D0%B5%D0%B4%D0%B5%D0%BD-%D1%83%D1%81%D0%BF%D0%B5%D1%85-%D0%BE%D1%82-%D0%BF%D1%80%D0%BE%D0%B3%D0%B8%D0%BC%D0%BD%D0%B0%D0%B7%D0%B8%D1%8F%D1%82%D0%B0-%D0%B7%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%81%D1%82%D0%B2%D0%B0%D0%BD%D0%B5-%D1%81%D0%BB%D0%B5%D0%B4-7%D0%B8-%D0%BA%D0%BB%D0%B0%D1%81/", "text": "Промените влизат в сила от следващата учебна година\n                     Годишните оценки по всеки учебен предмет при завършване на основно образование ще се вписват като среден резултат от бележките от цялата прогимназия - пети, шести и седми клас. Това става ясно от промени в Наредба 11 за оценяване на резултатите от обучението на учениците. Така на практика за вход в гимназия вече ще важат оценките от цялата прогимназия, а не както досега само от седми клас. Например ако дадена гимназия определи като балообразуваща оценката по български език, ще се вземе предвид средният успех по предмета от пети, шести и седми клас. Промените влизат в сила от следващата 2018-2019 учебна година и първите засегнати ще бъдат сегашните шестокласници.Нововъведението е в синхрон с новите учебни програми, които миналата година обхванаха учениците от 1-ви и 5-и клас, а от тази и във 2-ри, 6-и и 8-и клас. За настоящите седмокласници правилата остават същите, като за балообразуваща ще се използва само оценката от последната година в прогимназията. Според директорката на 31-во СУЧЕМ, известно още като Бастилията, Надежда Николчева новият подход е по-справедлив и мотивиращ за учениците. Тя обясни, че по този начин няма да се пренебрегнат постиженията на децата от пети и шести клас, ако например те са били по-високи от тези в последната година на прогимназията. Кои да бъдат балообразуващите предмети за вход в гимназия, се решава индивидуално от педагогическия съвет на училището. Така в едно училище могат да приемат с оценки по физика, в друго - по химия, в трето - по български език и математика. По този начин учениците ще се стимулират да учат по всички предмети, коментира още Николчева. Също така ако на даден ученик му вървят предмети като физика и биология, а не е толкова силен по традиционните математика и български, това може също да му послужи при кандидатстване за гимназия. Както „Монитор“ вече писа, тазгодишните седмокласници ще трябва да наблегнат на 11 произведения на БГ класици в подготовката си за националното външно оценяване по български език и литература догодина. Това става ясно от проект за учебно-изпитната програма на т.нар. малки матури, публикуван на сайта на образователното министерство за обществено обсъждане. В конспекта влизат „На прощаване“ на Христо Ботев, Вазовите „Една българка“, „Немили-недраги“, „Опълченците на Шипка“ и „Българският език“. Седмокласниците ще трябва да обърнат внимание и на откъса „Ниагара!...“ от „До Чикаго и назад“ на Алеко Константинов и на „Бай Ганьо у Иречека“ из „Бай Ганьо“. В конспекта влизат още „Неразделни” на Пенчо Славейков, „Заточеници“ на Пейо Яворов, „По жътва“ от Елин Пелин и „По жицата“ на Йордан Йовков. Изпитът от националното външно оценяване е писмен, като форматът остава като миналогодишния. Седмокласниците ще имат тест, разделен на два модула, с максимален резултат 100 точки.\n\n\n                    ", "date": "2017.12.22", "title": "Среден успех от прогимназията за кандидатстване след 7-и клас"}
{"url": "http://www.monitor.bg/a/view/89694-440-%D1%85%D0%B8%D0%BB-%D0%B4%D1%83%D1%88%D0%B8-%D1%82%D1%80%D1%8A%D0%B3%D0%BD%D0%B0%D1%82-%D0%BD%D0%B0-%D0%BF%D1%8A%D1%82-%D0%BF%D0%BE-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5/", "text": "\n                    По празниците 440 хиляди души ще празнуват извън София. Броят им по Коледа ще бъде 220 хиляди, още толкова ще бъдат по Нова година.\n\nОт БДЖ пускат допълнително в продажба 18 200 места за празниците. От тях 9300 са за почивните дни по Коледа. Очакваният пик на пътуващите с железниците е днес вечерта и на сутринта утре по направленията от София до Бургас, Варна, Стара Загора, Русе, Виден и Благоевград. 1000 спални места пък са определените за целия период от 23 декември до 2 януари.\n\nПредвидените извънредни автобуси за предстоящите почивни дни на столичната автогара са около 90. По Великден тази година цифрата на допълнително предвидени автобуси беше малко повече – 115. Голямото натоварване започва от днес по обяд и в първия почивен ден от 14 часа. По график тръгват и пристигат на гарата около 500 автобуса. Така по празниците се очакват по 15 000 пътници на ден.\n\nОт Летище София коментираха пред „Монитор“, че работят само със статистика и не могат да предвидят колко пътниците ще преминат през аеропорта. Най-натоварените дестинации на „България Ер“ по празниците са Амстердам, Париж, Берлин, Виена, Мадрид и Рим, както и вътрешната линии София-Варна-София. От 20 декември до 7 януари догодина превозвачът е предвидил 10 допълнителни полета до морската ни столица.\n\nОстаналите празнуващи ще напуснат столицата с лични автомобили или чрез платформите за споделено пътуване. Най-натоварената магистрала по празниците ще бъде „Тракия“. По нея ще преминат 70 хил. души, показват данните на Института за анализи и оценки в туризма. По „Струма“ и „Хемус“ ще се придвижат 45 хил. души.\n\nОт днес от 16 ч. до 20 ч. ще бъде ограничено движението на тировете по автомагистралите и най-натоваренитe пътища. За улеснение на трафика през Владая и повишаване на пътната безопасност има две ленти за излизащите от София по Е-79. На 27 декември от 10 ч. до 20 ч. в същия участък ще има две ленти за прибиращите се към столицата. Алтернативен маршрут на първокласния път през Владая е АМ „Люлин“.\n                    ", "date": "2017.12.22", "title": "440 хил. души тръгват на път по празниците"}
{"url": "http://www.monitor.bg/a/view/59511-%D0%A1%D0%BE%D1%84%D0%B8%D1%8F%D0%BD%D0%B5%D1%86-%D0%B5-%D0%BE%D0%B1%D1%80%D0%B0%D0%BB-%D0%B1%D1%8E%D1%80%D0%BE%D1%82%D0%BE-%D0%B7%D0%B0-%D0%BF%D1%80%D0%B5%D0%B2%D0%BE%D0%B4%D0%B8-%D0%B2%D1%8A%D0%B2-%D0%92%D0%B5%D0%BB%D0%B8%D0%BD%D0%B3%D1%80%D0%B0%D0%B4/", "text": "\n                    27-годишен софиянец е извършител на въоръжения грабеж в бюрото за преводи във Велинград, съобщи bTV. С него са задържани и двамата му съучастници, които са осигурявали транспорта-колата, с която са избягали.Престъпниците са успели да откраднат 15 хил. лв. и 5 хил. евро от касата на бюрото за парични международни преводи, намиращо се на оживено кръстовище в курортния град. Извършителят е с богато криминално минало, има и други присъди за грабежи.\nКасиерката на бюрото за международни преводи във Велинград бе нападната от въоръжен мъж рано сутринта на 13 декември, минути след като започнал работния й ден. Жената изпразнила цялата каса.\nГрупата е замислила предварително грабежа, наблюдавали бюрото от седмици.\n                    ", "date": "2017.12.22", "title": "Софиянец е обрал бюрото за преводи във Велинград"}
{"url": "http://www.monitor.bg/a/view/86219-%D0%9E%D0%B1%D0%B2%D0%B8%D0%BD%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D0%92%D0%B0%D1%81%D0%B8%D0%BB%D0%B5%D0%B2-%D1%81%D1%80%D0%B5%D1%89%D1%83-%D0%9F%D0%B5%D0%B5%D0%B2%D1%81%D0%BA%D0%B8-%D1%81%D0%B5%D0%BA%D0%B2%D0%B0%D1%89-%D0%B4%D1%8A%D1%85%D0%B0-%D0%BF%D1%80%D0%B8%D0%BC%D0%B5%D1%80-%D0%B7%D0%B0-%D1%84%D0%B0%D0%BB%D1%88%D0%B8%D0%B2%D0%B0-%D0%BD%D0%BE%D0%B2%D0%B8%D0%BD%D0%B0/", "text": "\n                    \n\nПреди няколко месеца стана ясно, че една от най-авторитетните американски лобистки фирми – BGR Group, се заема със защитата на позицията на Делян Пеевски. Фирмата бе наета във връзка с иска, внесен по глобалния акт „Магнитски“ от подсъдимия за източването на милиарди от КТБ банкер Цветан Василев. През есента представител на компанията - бившият топ агент от ФБР Том Лок бе в България, за да направи разследване на обстоятелствата по казуса и твърденията на Цветан Василев, въз основа на което подготви и доклад. Сега той, заедно с президента на BGR Public Relations и бивш автор на авторитетните списания „Форчън“ , „Тайм“ и телевизия Фокснюз Джефри Бърнбаум, отново бе на посещение у нас. Двамата дадоха интервю пред Агенция \"Монитор\" за \"Телеграф\". \n\n\n\nДа. Отне ми два месеца. Направих няколко дузини интервюта, разгледах хиляди страници документи, срещнах се с множество длъжностни лица, както и с бизнесмени тук, в България. Прегледах множество действия, както и юридически документи, свързани с краха на банката. И заключението ми е, че обвиненията срещу г-н Пеевски са безпочвени и имаме налице невероятна история за фалшиви новини, създадена от г-н Василев, който е международен беглец, крие се в Сърбия и отказва да отговаря на обвиненията за фалирането на КТБ. А той е човекът, виновен за този фалит. Г-н Пеевски няма нищо общо с краха на КТБ. Въпреки това г-н Василев си стои в Сърбия и твърди, че причината за фалита на банката е г-н Пеевски.\n\n\n\n- Докладът ще бъде използван при разговори, които ще проведем в САЩ – с хора от Конгреса, официални лица от Държавния департамент и други, за да сме сигурни, че са запознати с фактите около тази ситуация. Защото обвиненията, че г-н Пеевски е нарушил Глобалния акт „Магнитски“, са невероятни. И искаме да сме сигурни, че хората, отговорни за разглеждането на подобни случаи, са наясно с фактите.\n\n\n\n- Не. Никой не каза това. И единственото място, където виждаме нещо по тези обвинения, са историите, които г-н Василев генерира от Сърбия. За мен е абсолютно невероятно, че се отправят такива обвинения без де факто каквито и да било основания. И въпреки това той продължава. Ето например – не знам какво сте чули напоследък, но той лансира истории, че г-н Пеевски е виновен по Акта „Магнитски“ и информация за това стояла на бюрото на президента Тръмп. Това е абсолютно невярно. Президентът Тръмп е достатъчно зает с други проблеми и мога да ви уверя, че не разглежда нищо подобно към момента.\n\n\n\n Има жалба до правителството на САЩ, но движение няма, поне доколкото ние знаем. Срещнахме се с членове на Конгреса, които са отговорни за разглеждането на подобни случаи и отнасянето им до Държавния департамент. От екипите на тези важни конгресмени ни увериха, че към момента не са били предприемани последващи действия по жалбата. Говорихме и с лица от Държавния департамент, които също не дадоха знак за действия по този случай. Ние считаме, че тъй като обвиненията срещу г-н Пеевски са неверни, е твърде малко вероятно да има каквито и да било санкции срещу него.\n\nМисля, че е важно българските граждани да разберат, че обвиненията по акта „Магнитски“ не стигат до съд. Няма съдия, който да седи и да казва - „Той ще бъде санкциониран“ или „Той няма да бъде санкциониран“. Препоръките за санкции всъщност отиват при съответния председател и членове на комисии към Конгреса. И от там вече правят препоръки до Държавния департамент. Но ако такива няма, финално решение по процеса също няма. Той просто никога не става реалност. Така че е важно да се разбере, че няма да се стигне до момент, когато изведнъж някой ще каже например „това ще се случи“ или „това няма да се случи“. Но е възможно да има изявление на председател или член на съответна комисия към Конгреса, който да каже, че няма да се случи.\n\nВ доклада „Лок“ можете да видите, че дотук са санкционирани 44-ма души по акта „Магнитски“. Става въпрос за хора, които са извършили огромни престъпления срещу човечеството. Това са убийци, диктатори, хора, които са направили най-лошото, което хората биха могли да си сторят един на друг. Нищо в обвиненията, отправени от г-н Василев, дори не би могло да се приближи до това. Така че има два важни момента. Първо – обвиненията срещу г-н Пеевски са фалшиви. Второ – дори и да бяха истина, а нито едно от тях не е, нямаше да могат дори да се доближат до тези случаи. Така че ние считаме - и това се казва и в доклада, че г-н Василев използва акта „Магнитски“ за отвличане на вниманието. Жалбата му има само публични цели – да създава впечатление, че в САЩ се предприемат действия, които биха могли да навредят на г-н Пеевски. А случаят не е такъв. Няма каквито и да било действия – освен депозирането на жалбата, които биха могли по някакъв начин да рефлектират върху г-н Пеевски.\n\nТова просто е опит на г-н Василев да отвлече вниманието от престъплението си и да го насочи към други хора, като отправя обвинения срещу г-н Пеевски и главния прокурор г-н Цацаров. Сега, разбираемо е обвиняем да атакува прокурора - иска да омаловажи сериозността на престъпленията, за които е подведен под отговорност. Но обвиненията срещу Пеевски са просто невероятни, а и не свършват. Те като че ли идват едно след друго, като лавина, без основания и за мен като бивш служител на правораздавателните органи на САЩ е учудващо, че някой би могъл да прави такива обвинения без дори капчица доказателство. Направеният одит е показал, че г-н Пеевски нито е бил вложител в банката, нито някоя от компаниите му е била замесена с фалита на трезора. Той също така е показал, че г-н Василев е отклонявал финансови фондове към различни дружества по целия свят, източвайки банката. Така тя се е превърнала в „банка зомби“, в която заеми са раздавани без каквито и да било обезпечения. Това си е било ситуация ала „живите мъртви“\n\n\n\n- Всеки път, когато стартира дело, това е добре. Доколкото разбирам, процесът срещу него е бил отложен, защото г-н Василев не присъства. А той няма да присъства, докато не бъде издадена заповед за екстрадицията му. Със сигурност бих се ядосвал, ако тази ситуация продължи 3 или 4 години, защото знаете, че хората имат склонност да забравят сериозността на престъпленията, за които един човек е бил обвинен. Много по-добре би било да бъде издадена заповед за екстрадиция и да бъде даден ход на процеса, така че българските граждани да разберат истинските факти за това какво се е случило в банката.\n\nСамо да вметна – много се говори, особено в САЩ, за фалшивите новини. А обвиненията на г-н Василев според доклада „Лок“ са секващ дъха пример именно за такава фалшива новина. Това са напълно стъкмени обвинения, имащи за цел единствено вдигане на шум в обществото. Иронията е в това, че истинските обвинения са тези, повдигнати на г-н Василев, който на два пъти е подвеждан под отговорност заедно с още 18 съучастници за плячкосването на банката – вероятно един от най-големите скандали в историята на България. А той измисля обвинения срещу човек, който е абсолютно невинен за каквито и да било финансови престъпления. Това е гигантски пример за фалшиви новини и нанася вреди, каквито подобни неистински обвинения нанасят върху невинни хора. Докладът „Лок“, който днес за първи път се представя, показва ясно кой казва истината и кой прави „фалшиви новини“.\n\nВ САЩ има поговорка, че атаката е най-добрата защита. Г-н Василев прави именно това, за да стигне до абсурда - в името на това да се защити - да излезе със сериозна атака, която обаче реално представлява „фалшива новина“. Той просто отвлича вниманието от себе си, но от това, което чувам, много хора в България са се оставили да бъдат подведени от лъжливите му обвинения и твърдения.\n\n\n\n Използваме фактите в доклада „Лок“, за да говорим с длъжностни лица от ръководство на държавата – както от Конгреса, така и от изпълнителната власт, и да им разясним, че обвиненията, отправени от Василев, са лъжа. Както и че твърденията му, че Глобалният акт „Магнитски“ може да бъде използван, за да бъде санкциониран г-н Пеевски, нямат каквито и да било основания. Провеждаме регулярно разговори, за да сме сигурни, че е станало ясно, че жалбата на г-н Василев до правителството на САЩ няма основания и трябва да бъде отхвърлена. Това е и което най-вероятно ще се случи. Като допълнение, доколкото е по силите ни, се надяваме да направим достояние тези факти и за медиите в САЩ. Другият лагер – този на Василев – публикува вече обвиненията си в няколко медии. Ние искаме да разясним на журналистите, както вече направихме пред представители на правителството на САЩ, че твърденията на г-н Василев нямат основание и са лъжливи.\n\n\n\nНе съм сигурен, че за г-н Василев ще има последствия от американска страна. Не знам какви са законите в България, що се отнася до наклеветяването и набеждаването. Сигурен съм, че това е нещо, което ще бъде обсъдено от адвокатите на г-н Пеевски, но считам, че в САЩ тази история просто ще умре по естествен път.\n\n\n\nКато цяло това е разказ за краха на банката, обвиненията на г-н Василев срещу г-н Пеевски и малко бекграунд за самия г-н Пеевски. Също така обяснява малко естеството на акта „Магнитски“ и какви санкции могат да се налагат и са били налагани по него. Показва и спорните връзки на г-н Василев с руски олигарси и с други корумпирани бизнесмени. Той показва колко подозрително е, че г-н Василев отправя подобен вид обвинения срещу г-н Пеевски, след като медийни публикации разкриват връзките му с различни хора със спорна репутация. Особено руснаци.\n\n\n\n Има други, за които се говори в доклада. Извинете ме, че не ги назовавам – руските имена са трудни за помнене. Това, което остава скрито и на заден план в случая, е фактът, че това е една от най-големите финансови схеми, ужилили хората в България. КТБ е била четвъртата по големина банка, напълно здрав трезор, преди г-н Василев да поеме ръководството й и систематично да източва авоарите й към кухи фирми и офшорни компании. През приятели, шофьори, секретарката си, членове на семейството... Г-н Василев трябва да понесе отговорността за фалирането на тази институция.\n\nДокладът „Лок“ обобщава обвиненията, повдигнати от прокуратурата и ръководството на страната срещу г-н Василев за източването на 1,5 млрд. долара от депозитите на вложителите на банката, факта, че е издадена червена бюлетина от Интерпол срещу него, както и че самият той в момента е беглец от закона в Сърбия. Именно заради това и той не си направи труда да се появи на собственото си дело в София. Той и още 18 негови съучастници през последната година на два пъти бяха подвеждани под отговорност за гигантската финансова измама. Обвиненията срещу него са подплатени от големи счетоводни фирми. Става въпрос за необорими доказателства за престъпления, извършени от г-н Василев. В същото време в доклада се говори, че обвиненията срещу г-н Пеевски са лъжа. Имаше твърдения, че конкретни действия, в това число и вземане на заеми от банката, са довели до фалита й и отнемането на лиценза й през 2014 г. Това категорично не е истина. Всъщност г-н Пеевски не е имал никакви заеми и дори депозити в трезора по времето на краха му. Всъщност е изключително рядко медии в САЩ да публикуват факти, за които знаят, че не са истина. В същото време, в много от случаите тук, историите, публикувани от гледната точка на г-н Василев, са напълно безпочвени. Те са измислени, пълна фикция. Докладът „Лок“ много накратко е направен така, че да обори тези измислици и да направи ясно, че това, което г-н Василев се опитва, е да накара публиката да гледа настрани, докато фактите са точно пред нея. Както и че именно той е човекът, срещу когото са повдигнати истинските обвинения.\n\n\n\n- Със сигурност става въпрос за отвличане на вниманието, но смехотворно. Когато погледнете досиетата на 44-мата, санкционирани по акта „Магнитски“, ще видите, че става въпрос за най-лошото от лошото. Както г-н Бърнбаум каза – дори и твърденията на г-н Василев да бяха верни – а нито едно от тях не е - но дори и да бяха, нямаше дори да се доближат до нужното, за да бъде санкциониран някой по акта „Магнитски“.\n\nСпоред доклада „Лок“ целта на твърденията на г-н Василев е да подменят истинската история, която всъщност е за финансовите престъпления на самия г-н Василев. И още нещо, което бих искал да кажа – г-н Василев отрича обвиненията, за които е подведен под отговорност. За нас като американци, а доколкото знам и за българските граждани, е важно съдебната система да реши кой е виновен и кой не. Така е честно. Въз основа на фактите ние считаме, че прокуратурата си е свършила работата и обвиненията, повдигнати срещу г-н Василев, са правилни. Считаме, че с такова решение ще излезе и съдът. Но г-н Василев ги отрича и е логично да се върне в София, за да се изправи лице в лице с хората, които го обвиняват.\n\n \n\n \n                    ", "date": "2017.12.22", "title": "Обвиненията на Василев срещу Пеевски - секващ дъха пример за фалшива новина"}
{"url": "http://www.monitor.bg/a/view/38470-%D0%9C%D0%BE%D1%89%D0%B5%D0%BD-%D0%B2%D0%B7%D1%80%D0%B8%D0%B2-%D0%B2-%D0%90%D0%BF%D0%B5%D0%BB%D0%B0%D1%82%D0%B8%D0%B2%D0%BD%D0%B8%D1%8F-%D1%81%D1%8A%D0%B4-%D0%B2-%D0%90%D1%82%D0%B8%D0%BD%D0%B0/", "text": "\n                    Пространството пред Апелативния съд в Атина е било разтърсено от бомбена експлозия снощи, съобщават гръцките медии.Взривът е хвърлил в шок жителите на гръцката столица, тъй като тътенът от него се е чул на много голямо разстояние.До момента няма данни за пострадали и ранени. В резултат на експлозията са изпотрошени всчики прозорци на 6-етажната сграда. Преди експлозията е имало обаждане по телефона и районът е бил отцепен от полицията.Неизвестно лице е телефонирало в 02.50 ч. в редакцията на \"Вестника на редакторите\" и в сайта на изданието \"Зунгла\", като е казало, че до 40 минути ще избухне бомба в Апелативния съд. На място са пристигнали специалисти по обезвреждане на взривни устройства, които събират данни, за да установят вида на бомбата и да открият нападателите.Властите смятат, че става дума за терористичен акт. Пред телевизия Скай представител на полицията е потвърдил, че взривът е нанесъл сериозни щети на сградата на съда и на сгради в близост до него.\n\n\n                    ", "date": "2017.12.22", "title": "Взрив пред Апелативния съд в Атина"}
{"url": "http://www.monitor.bg/a/view/40512-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-22-%D0%B4%D0%B5%D0%BA%D0%B5%D0%BC%D0%B2%D1%80%D0%B8-%D0%BF%D0%B5%D1%82%D1%8A%D0%BA/", "text": "\n                    Днес всичко се отпушва. Предприетите разговори ще ви донесат пари и предимства, възможност да се внедрите в нова среда, да намерите нова работа и да се подсигурете за празниците. Възползвайте се от всяко предложение. Намерете време за всичко и за всеки. Не на последно място, това е и денят, в който може да хапнете колкото искате, без да се притеснявате за теглото си. Диетите са противопоказни. Доставете си радост, особено ако в този ден сте я заслужили с верен и силен ход. Ден на изпълнения дълг и приключените ангажименти.Работа-5Пари-6Любов-6Късмет-5Здраве-5 Ден на преговори и преглед на наличностите като за последно в тази година. Уредете срещи, отворете се към потенциалните партньори, които предлагат нещо важно за дейноста ви. Изискването е да отстоявате принципна политика, да се опитате да удовлетворите не само своите искания, но и тези на хората, с които влизате в личен и делови контакт. Връзките от този ден на първо време ще ви затруднят, но след това ще станат опора и база за бъдещото ви развитие. Отделете повече време на храната, днес не се пълнее.Работа-5Пари-5Любов-5Късмет-5Здраве-4 Доверете се на инстинкта и предчувствията си. Идете там, където чувствате, че сте нужни, че ви обичат и ценят. Ще свършите много добра работа не само за околните, но и за себе си. Водете принципна и честна игра и лична политика. Кажете каквото мислите, дори и да го представите като нечия идея и виждане. Уредете събрания и чествания. Чудесен ден за сбирки с колеги и съмишленици. Лесно ще отстоявате принципите си и ще ги направите част от политиката на околните. Хапнете без ограничения, днес не се пълнее.Работа-5Пари-5Любов-5Късмет-5Здраве-5 Оставете интуицията да ви води. Не си забранявайте посещения и приятни моменти, които тялото и душата ви желаят. Намерете нужното извинение пред тези, които ще останат на заден план. Хубаво е в този ден да се пътува, да се съберете с компанията, в която ще сте по празниците. Не пропускайте и служебния купон и не се отказвайте от вкуснотийките. Днес диетите са противопоказни. Храната изцяло се превръща в енергия и не се пълнее. Не се страхувайте да покажете чувствата си, ще ви разберат правилно.Работа-4Пари-5Любов-5Късмет-5Здраве-4 Ще срещате трудности и пречки по пътя си. Не си позволявайте лъжи. Ден на честната игра и политика. Ако не се съобразите, ако излъжете или изневерите ще си имате неприятности, които ще ви отровят празниците. Хубаво е да може да постъпиш както ти се харесва, но не всеки ще може да си го позволи. Не си изкарвайте неудовлетворението на невинните в ситуацията. Не се опитвайте да свършите цялата изостанала работа. Няма да ви се получи. Хубавата храна ще ви върне формата, а и днес не се пълнее, така че ударете го на живот.Работа-4Пари-5Любов-5Късмет-5Здраве-4 Ако плачете на сън или на яве в този ден предстои пречистване на тялото и душата. Постарайте се да уредите проблемите, които влачите от доста време. Ден за разчистване на пътя, за покани и извинения, които ще стопят дистанциите и ще помогнат на близки и приятели отново да са заедно. Не се колебайте да влезете в битки за защита на приятелски и партньорски интереси. Ден на колективната и отборна игра. Който играе солово, така и ще си остане сам и самотен по празниците. Не се самоизолирайте. Съберете се на трапезата.Работа-5Пари-4Любов-4Късмет-5Здраве-4 Днес имате повече лична свобода, повече възможности да бъдете там, където искате и с тези, които са ви на сърце. Проведете уточняващи срещи и разговори. Помогнете на близки и приятели да приключат с неотложните ангажименти. Изискването на деня и да се води честна игра. В момента Земята е най-близо до своя духовен център Слънцето, когато е могло да бъде внедрен Христос. Не си позволявайте измами и лъжи. И въздухът наоколо изглежда пречистен. Нека и в отношенията ви има чистота и разбиране.Работа-4Пари-5Любов-5Късмет-5Здраве-4 Интуитивно ще почувствате къде ви е мястото, но в този ден за вас ще има откази или невъзможност да последвате повика на сърцето. Амбицията ви в една или в друга посока ще изиграе лош номер на отношенията с близките. Една лъжа ще помогне да си откраднете временно щастие и удоволствия, но в събота ще ги плащате. Не правете това, което не искате да ви направят. Отделете повече време на хубавата и качествена храна. Днес диетите са противопоказни, а и не се пълнее. На трапезата ще се стопят и дистанциите с близките.Работа-4Пари-5Любов-5Късмет-4Здраве-5 Ден за финализиране на преговори, за постигане на съгласие по спорни въпроси и покана за обща сбирка вечерта. Не се отклонявайте от добрия тон и принципната политика. Изпълнете дадените обещания и защитете позициите на хората, които усещате близки и с които ще вървите напред. Ден на подадените ръце и в бизнеса. От утре търговската инициатива ще се отпуши. Меркурий от вашия знак ще тръгне директно и ще позволи да се реализира набелязаното и съгласувано днес. Не се ограничавайте и в храната, днес не се пълнее.Работа-5Пари-6Любов-6Късмет-5Здраве-5 Ден за представителни срещи, на които покрай веселието ще се свърши и много добра работа. Може да си осигурите бъдещо партньорство, финансиране и доставки с разговорите, които ще проведете. От значение е да се разбере кого подкрепяте и на кого може да се опрете. Направете така, че да не противпоставяте едните на другите. Моментът е добър за финализиране на преговори по новите бизнес инициативи, които ще се стартират от утре. Ще бъдете подкрепени и наградени на публични изяви и колегиални сбирки.Работа-5Пари-5Любов-5Късмет-5Здраве-4 Ден на конфликти за родените в първата декада. Очертават се пътувания и гостувания, които няма да бъдат сагласувани с партньори и близки. Ще ви бъдат поставени ултиматуми, но днес това не върши работа. От значение е да си принципен и да бъдеш там, където личните ти или приятелските интереси го изискват. Другото няма значение. Сега е момента да се докаже лоялност. Не си спестявайте нищо, с което може да привлечете стабилно партньорство и приятелска защита. Публичните ви изяви носят слава и известност.Работа-5Пари-5Любов-5Късмет-5Здраве-5 Оставете да ви води вътрешното усещане за нещата. Идете там, където чувствате привличане. Свершете тази работа, която смятате, че ще отпуши нови възможности в следващите дни. Не си позволявайте да зацикляте в отношения без перспектива и чувства. Не се колебайте да защитите свои и приятелски интереси. Днес лагерите се оформят и в утрешния ден ще се стартират нови бизнес инициативи. При вас късметът ще дойде от два източника и две партньорски връзки. Не ги противопоставяйте.Работа-5Пари-4Любов-4Късмет-5Здраве-5 Навлизате в лична година 9-ка, която ще бележи остаряване и помъдряване. Ще се наложи да финализирате безперспективни връзки. Излизате от детството или от младоста, а това винаги става с вътешен и междуличностен конфликт. Очертават се проблеми между родители и деца. Сега е момента да се преборите за личната си самостоятелност и в работата.Заченатите днес ще са силно зависими от семейството и средата, в която ще израснат. Това са стари духове, които винаги ще ви провокират, но ще оставят на вас последното решение. Ще бъдат известни в средата си и ще се посветят на просветителска кариера. Имат красив ум.Заченатите днис ще бъдат необикновени личности с тежка карма, която ще им позволи да израснат и надраснат връсниците си по разбирания, идеи и действия. Лесно ще си създават врагове, но и опасен враг ще бъдат.\n\n\n                    ", "date": "2017.12.22", "title": "Хороскоп за 22 декември, петък"}
{"url": "http://www.monitor.bg/a/view/19838-%D0%92%D0%B0%D0%BB%D0%B5%D0%BD%D1%82%D0%B8%D0%BD-%D0%A2%D0%B0%D0%BD%D0%B5%D0%B2-%D0%BE%D1%82%D0%B3%D0%BB%D0%B5%D0%B6%D0%B4%D0%B0-%D0%BA%D0%BB%D1%8E%D0%BA%D0%B0%D1%80%D0%BA%D0%B0-%D0%B2-%D0%A1%D0%BA%D1%8A%D0%BF%D0%B8-%D0%BD%D0%B0%D1%81%D0%BB%D0%B5%D0%B4%D0%BD%D0%B8%D1%86%D0%B8/", "text": "\n                    В ролята на баща на клюкарката на селото ще видим Валентин Танев в сериала „Скъпи наследници“, който bTV ще излъчва от 15 януари. Героят му Иван ще се стреми да намери симбиозата между семейните традиции и модерния начин на живот, а в ролята на негова дъщеря влиза актрисата София Бобчева. „Моята роля е доста цветна, не мога да кажа дали е положителна или отрицателна. Не е черна или бяла, просто е жива. Доста се различава от мен като човек, но пък много си я обичам“, разкри пред bTV Бобчева. Освен като разпределителна гара на клюките в село Бели Вит, персонажът й Диана ще мечтае за живот сред блясъка на големия град. „Моят живот за година и половина премина между селището, където снимахме „Скъпи наследници“, и театъра. Не съм се виждал с приятелите си през цялото това време. Снимаха по три екипа едновременно - това са 85 пълнометражни филма“, категоричен е и Танев, като допълни, че заради добрата химия между него и екранната му дъщеря, сценаристите дописвали нови общи сцени.\n\n„Скъпи наследници” разказва историята на голямо, разединено семейството, принудено отново да заживее под един покрив в село Бели Вит, за да получи огромното си наследство на стойност 1,2 милиона евро. Деца и внуци трябва да живеят под покрива на семейния патриарх една година, без да напускат селото за повече от 12 часа. Колосалните за родния пазар 170 епизода ще бъдат излъчвани всеки делник от 18 ч.\n                    ", "date": "2017.12.22", "title": "Валентин Танев отглежда клюкарка в „Скъпи наследници“"}
{"url": "http://www.monitor.bg/a/view/30322-mtel-sport-1-%D0%BF%D1%80%D0%B8%D0%BF%D0%BE%D0%BC%D0%BD%D1%8F-%D0%BD%D0%B0%D0%B9%D0%B4%D0%BE%D0%B1%D1%80%D0%BE%D1%82%D0%BE-%D0%BE%D1%82-%D0%93%D1%80%D0%B8%D0%B3%D0%BE%D1%80-%D0%94%D0%B8%D0%BC%D0%B8%D1%82%D1%80%D0%BE%D0%B2/", "text": "\n                    За празниците Mtel Sport 1 ще подари на българските фенове на тениса най-добрите двубои на Григор Димитров през сезона, като част от обзора на най-интересното в света на ATP турнирите през 2017 година.\n\nНачалото е на 24 декември от 11.30 ч., когато по Mtel Sport 1 ще се излъчи повторението на финала на ATP Masters 1000 турнира в Синсинати. В него Димитров победи убедително Ник Кириос и спечели първата в историята на страната ни титла от турнир с подобен ранг.\n\nОт 27 декември до 31 декември Mtel Sport 1 ще припомни победния ход на Димитров в лондонската зала О2 Arena, завършил с вдигането на купата от Nitto ATP Finals. Феновете ще могат да проследят петте поредни победи, които ракета №1 на България извоюва: на 27 декември от 12.00 ч. срещу Доминик Тийм, на 28 декември от 6.30 срещу Давид Гофен, на 29 декември от 12.00 срещу Пабло Кареньо-Буста, на 30 декември от 12.00 срещу Джак Сок (полуфинал) и големия триумф – финала срещу Давид Гофен – на 31 декември от 17.00 ч.\n\nОсвен мачовете на Димитров, Mtel Sport 1 ще излъчи на запис и финалите във всички ATP Masters 1000 турнири. Програмата е следната: 23 декември от 12.00 ч. Александър Зверев – Роже Федерер (финал в Монреал), 25 декември от 12.00 - Федерер – Рафаел Надал (финал в Шанхай) и 26 декември от 12.00 - Филип Крайнович - Джак Сок (финал в Париж).\n\nС припомнянето на триумфалния завършек на годината за Григор Димитров Mtel Sport 1 ще подгрее тенис феновете за началото на сезон 2018 г., най-интересното от който отново ще може да се проследи по спортните канали на Мтел.\n                    ", "date": "2017.12.22", "title": "Mtel Sport 1 припомня най-доброто от Григор Димитров"}
{"url": "http://www.monitor.bg/a/view/41511-%D0%9D%D0%B0%D0%B4-65-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B2-%D0%B4%D0%B6%D0%B0%D0%BA%D0%BF%D0%BE%D1%82%D0%B8-%D0%B7%D0%B0-%D0%91%D1%8A%D0%B4%D0%BD%D0%B8-%D0%B2%D0%B5%D1%87%D0%B5%D1%80/", "text": "\n                    Обща сума над 6,5 млн. лева се събира в джакпотите на игрите от тото 2 в неделния тираж №102 на БСТ. Този в \"6 от 49\" порасна с нови 67 621,13 лева за последните 3 дни и достигна 2 876 361. До утре са очаква към него да се прибавят още към 90 000, защото тиражът навръх Бъдни вечер е празничен и специален и за него една комбинация е по 1,20 лв., вместо по 85 стотинки, както е за редовните. Затова пък във \"Втори ТОТО шанс\" е заложен автомобил \"Форд Куга\". За новогодишния №102 голямата примамка е луксозен \"Волво S60\".\n\nВ \"6 от 42\" с последните 17 212,07 лв. се събраха вече 505 612,22 лева. За неделя там ще се налеят още към 20 000. В \"5/50 - 1/12 Зодиак\" си стоят непокътнати непроменящите се 3 млн. лв., поне докато някой не улучи 5+1. \"Рожден ден\" също дава своя скромен дял с 5578,33 лева джакпот.\n\nНай-големите печалби в тираж №101 дойдоха от 4-те петици по 15 701,40 лева в играта \"5 от 35\". Две от тях са в първо и две във второ теглене. Интересното е, че тези в първо бяха уцелени заедно с по 5 четворки по 55,10 лв., от което двама късметлии ще приберат по 15 976,90 лева. Единият е играл с 6 числа пълно комбиниране (ПК) в 2 области за 6 лева, а другият - с обикновено попълване в 3 области и 6 ПК в една за 5,30 лв.\n\n \n\nТото печалби\n\nТираж №101\n\n \n\n\"6 от 49\": Числа - (2, 6, 17, 35, 37, 41); 6 - няма, 5 - 9 по 2504,50 лв., 4 - по 55,00 лв., 3 - по 4,00 лв.; ДЖАКПОТ: 2 876 361,00 лв.\n\n \n\n\"6 от 42\": Числа - (12, 22, 24, 28, 35, 39); 6 - няма, 5 - 4 по 2510,70 лв., 4 - по 27,60 лв., 3 - по 2,70 лв.; ДЖАКПОТ: 505 616,22 лв.\n\n \n\n\"5 от 35\": I теглене - (5, 15, 20, 26, 32); 5 - 2 по 15 701,40 лв., 4 - по 55,10 лв., 3 - по 3,30 лв.; I I теглене - (12, 16, 19, 22, 24); 5 - 2 по 15 701,40 лв., 4 - по 59,90 лв., 3 - по 3,20 лв.\n\n \n\n\"5/50- 1/12 Зодиак\"; Числа - (10, 18, 28, 32, 48); Зодия 8 - Скорпион; 5+1 - няма, 5 - няма, 4+1 - няма, 4 - 3 по 500,00 лв., 3+1 - 18 по 100,00 лв., 3 - 173 по 10,00 лв., 2+1 - по 5,00 лв., 1+1 - по 1,50 лв., 2 - по 1,00 лв., 0+1 - по 1,00 лв.; ДЖАКПОТ: 3 000 000,00 лв.\n\n \n\nТото Джокер: Позиции - (2, 6, 9); Цифри - (6, 8, 5); 3 - няма, 2 - 580 по 46,80 лв.; ДЖАКПОТ: 27 158,80 лв.\n\n \n\n\"Рожден ден\": Година - 28, месец - 06, дата - 06, ден 1; I група - няма, II - няма, III - няма, IV - няма, V - няма, VI - 7 по 31,20 лв., VII - 2 по 136,50 лв., VIII - 8 по 27,30 лв., IX - 60 по 5,50 лв., X - 63 по 6,10 лв., XI - 58 по 7,50 лв., XII - по 2,80 лв., XIII - по 2,00 лв., XIV - по 1,30 лв., XV - по 1,20 лв.; ДЖАКПОТ: 5578,33 лв.\n                    ", "date": "2017.12.22", "title": "Над 6,5 млн. лева в джакпоти за Бъдни вечер"}
{"url": "http://www.monitor.bg/a/view/67285-%D0%9C%D0%BE%D0%BD%D1%82%D0%B0%D0%BD%D0%B0-%D1%81-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8-%D0%BF%D1%80%D0%BE%D0%B1%D0%B8%D0%B2-%D0%B2-%D0%B5%D0%B2%D1%80%D0%BE%D1%82%D1%83%D1%80%D0%BD%D0%B8%D1%80%D0%B8%D1%82%D0%B5/", "text": "\"Лубе\" и Соколов отнесоха и белгийския \"Кнак\" в Шампионската лига\n                    Мъжкият волейболен тим на \"Монтана\" направи исторически пробив в европейските клубни турнири. В своята зала \"Младост\" пред над 800 зрители играчите на старши треньора Даниел Пеев надиграха трудно с 3:2 (-27, 17, 20,-20, 14) израелския \"Апоел Кфар Самба\" в 1/16-финален мач за надпреварата \"Чалъндж къп\", продължил 2 часа и 5 минути. В първата среща волейболистите на \"Монтана\" спечелиха с 3:1 гостуването си в Израел. Така те се класираха за 1/8-финалите на европейската сцена при дебютното си участие. На тима на \"Монтана\", трети в Суперлигата на България през миналия сезон, му стигаха и 2 гейма, за да продължи в \"Чалъндж къп\", но той зарадва своите фенове с победа в тайбрека.Статистиката показа колко оспорван е бил двубоят. От атака точките са 48:49 за победителите, от блокада те са 11:5, от сервис - 8:5 аса, а от грешки на съперника - 30:32. Най-резултатен за \"Монтана\" с 20 точки (2 блока, 1 ас) беше младежкият национал Аспарух Аспарухов, чийто баща със същото име стана шампион на България с \"Миньор\" (Бухово) през 1991 г. (тогава под името \"Георесурс\"), а майка му Ева играеше в \"Локомотив\" (Сф). С 18 (4 аса, 1 блок) завърши Кирил Клец, а с 14 (1 ас, 6 блока) - Иван Латунов. За \"Апоел\" с 14 т. (2 аса) отличникът беше Рафал Деваш.Следващият съперник на \"Монтана\" в 1/8-финалите е гръцкият \"Фойникос\" (Сирос), който стигна до таза фаза след 3:2 в реванша срещу норвежкия \"Викинг\". С най-голям принос за този пробив беше бившият национал Боян Йорданов, забил 21 точки (6 аса) за победителите.Цветан Соколов и неговият италиански тим \"Кучине Лубе\" пък отнесоха с 3:0 (22, 24, 22) поредния си съперник в Шампионската лига на Европа - белкийския \"Кнак\" (Рьозеларе) във втория кръг в група А\" като домакини в Чивитанова. Асът на националите ни се пак игра силно, направи 10 точки (2 блока). Топреализатор стана съотборникът му Османи Хуанторена с 13 т. 1 блок), а 9 добави Давиде Канделаро. За \"Снак\" с 15 (1 ас) завърши Хендрик Тюрлинкс.\"Кучине Лубе\" заема второ място в групата с 4 точки от победа и загуба, лидер е друг италиански тим - \"Сър Сейфти\" (Перуджа) с 6, а \"Кнак\" е трети с 3 т.\n\n\n                    ", "date": "2017.12.22", "title": "\"Монтана\" с исторически пробив в евротурнирите"}
{"url": "http://www.monitor.bg/a/view/88079-%D0%9A%D1%80%D0%B8%D1%81%D1%82%D0%B8%D0%B0%D0%BD%D0%BE-%D0%A0%D0%BE%D0%BD%D0%B0%D0%BB%D0%B4%D0%BE-%D0%BE%D0%B7%D0%B4%D1%80%D0%B0%D0%B2%D1%8F-%D0%B7%D0%B0-%D1%81%D1%83%D0%BF%D0%B5%D1%80%D0%B4%D0%B5%D1%80%D0%B1%D0%B8%D1%82%D0%BE-%D1%81-%D0%91%D0%B0%D1%80%D1%81%D0%B5%D0%BB%D0%BE%D0%BD%D0%B0/", "text": "Шави: Меси е черна котка за „Реал“\n                    Феновете на „Реал“ (Мадрид) си отдъхнаха, след като Кристиано Роналдо оздравя за дербито с „Барселона“. Ел Класико е утре от 14 часа на стадион „Сантяго Бернабеу“.Носителят на „Златната топка“ цяла седмица тренира на облекчен режим заради травма, получена на Световното клубно първенство. От „Реал“ обаче разкриха, че Роналдо е успял да направи пълноценна тренировка и ще е на линия за сблъсъка.Това определено е добра новина за треньора на мадридския колос Зинедин Зидан, който призна, че ще бъде изключително трудно. Той дори определи предстоящия мач като най-трудния в цялата година за „Реал“. “Време е да призовем нашите привърженици. Ще се нуждаем от тяхната помощ през целия двубой, защото няма да спечелим срещата за 15 минути. Ще триумфираме само със спокойствие, обясни наставникът на „Реал“. - Това ще бъде най-тежкият ни двубой. Мачовете с „Барса“ винаги са интересни, но и тежки. И все пак моите играчи са подготвени”, убеден е Зизу.\nВ лагера на „Барселона“ пък влизат в мача със самочувствието на убедителни лидери в класирането. Преди дербито на „Бернабеу“ разликата между двата гранда е 11 точки, но мадридчани имат и мач по-малко. Според легендата на „Барса“ Шави пък в лагера на „Реал“ цари страх от Лео Меси, който можел да реши всеки двубой с играта си. “Меси е черната котка на „Реал“ (Мадрид) в последните 10-15 години, сподели Шави. - Съперникът страда много. Всеки отбор страда от него, но най-вече „Реал“. “Бернабеу” уважава много Лео, защото в последните години е правил разликата в много срещи, вкарал е много попадения и е в състояние да направи всичко. Смятам, че „Барса“ ще доминира в мача. Ясно е, че играта на отбора може да се подобри, но като цяло „Барселона“ е в добра форма и очаквам да спечели”, допълни бившият испански национал.\n\n\n                    ", "date": "2017.12.22", "title": "Кристиано Роналдо оздравя за супердербито с „Барселона“"}
{"url": "http://www.monitor.bg/a/view/82931-%D0%9A%D0%B0%D0%BF%D0%B8%D1%82%D0%B0%D0%BD%D1%8A%D1%82-%D0%BD%D0%B0-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86-%D1%83%D0%BA%D1%80%D0%BE%D1%82%D0%B8-%D1%82%D0%B8%D0%B3%D1%8A%D1%80-%D0%BD%D0%B0-%D0%BE%D1%81%D1%82%D1%80%D0%BE%D0%B2-%D0%9F%D1%83%D0%BA%D0%B5%D1%82/", "text": "\n                    Капитанът на „Лудогорец“ Светослав Дяков се отдаде на заслужена почивка с любимите си хора. Футболната звезда от няколко дни е със семейството си на остров Пукет. На райското кътче Дяков, съпругата му Mарияна и синът им Виктор си прекарват чудесно, наслаждавайки се на прекрасната природа и топлото време.Капитанът на шампионите вече сподели в социалната мрежа няколко снимки от ваканцията, като една от тях е доста атрактивна. На запечатания кадър Дяков е хванал тигър за опашката. \"Опасно развлечение е да дърпаш звяра за опашката. Тигърът е истински, но е упоен\", написа капитанът на „Лудогорец“. Почивката на Дяков и семейството му на остров Пукет в Тайланд ще продължи още няколко дни. Веднага след празниците той и съотборниците му в „Лудогорец“ започват зимна подготовка, стягайки се за предстоящите 1/16-финали за Лига Европа срещу „Милан“. Димитър Димитров - Херо и футболистите му заминават на дълъг лагер в Турция на 8 януари.\n\n\n                    ", "date": "2017.12.22", "title": "Капитанът на „Лудогорец“ укроти тигър на остров Пукет"}
{"url": "http://www.monitor.bg/a/view/47927-%D0%9B%D0%B5%D0%B2%D1%81%D0%BA%D0%B8-%D0%B8%D0%B3%D1%80%D0%B0%D0%B5-%D0%BA%D0%BE%D0%BD%D1%82%D1%80%D0%BE%D0%BB%D0%B0-%D1%81%D1%80%D0%B5%D1%89%D1%83-%D0%94%D0%B6%D0%B8%D0%B7%D1%8A%D1%81%D0%B0/", "text": "\n                    „Левски“ ще изиграе пет контроли по време на зимния си подготвителен лагер в Малта. „Сините“ пристигат на Рицарския остров на 8 януари и ще останат там до 6 февруари. По време на престоя си в Малта тимът на Делио Роси ще играе контроли с шампиона на Малта – „Хибърниънс“, осмия в украинското първенство „Олександрия“ и втородивизионния „Оренбург“, където играе бившият български национал Благой Георгиев-Джизъса. Името на четвъртия съперник на „Левски“ още не е известно, но в последния си мач на малтийска територия \"сините\" ще играят срещу втория тим на „Байерн“. В състава на „баварците“ е Феликс Гьотце – по-малкият брат на германския национал Марио Гьотце от „Борусия“ (Дортмунд). В отбора е и 19-годишният Никлас Тарнат – син на бившия немски национал Михаел Тарнат. Помощник-треньор пък е Тобиас Швайнщайгер – брат на Бастиан Швайнщайгер.Междувременно от „Левски“ поздравиха феновете със забавно коледно видео. Част от играчите се премениха като Дядо Коледа със сини бради и пожелаха весели празници на запалянковците.\n\n\n                    ", "date": "2017.12.22", "title": "„Левски“ играе контрола срещу Джизъса"}
{"url": "http://www.monitor.bg/a/view/79257-%D0%9C%D0%B0%D0%B5%D1%81%D1%82%D1%80%D0%B0-%D0%91%D0%B8%D0%B0%D0%B4%D0%B6%D0%BE%D0%BD%D0%B8-%D0%B4%D0%B8%D1%80%D0%B8%D0%B6%D0%B8%D1%80%D0%B0-%D0%BA%D0%BE%D0%BB%D0%B5%D0%B4%D0%BD%D0%BE-%D0%BC%D0%B0%D1%82%D0%B8%D0%BD%D0%B5-%D0%B8-%D0%BE%D0%BF%D0%B5%D1%80%D0%B5%D1%82%D0%B5%D0%BD-%D0%B1%D0%B0%D0%BB-%D0%B2-%D0%A1%D0%BE%D1%84%D0%B8%D1%8F/", "text": "Солистите на Музикалния театър ще изпълнят откъси от любими шедьоври\n                    Маестра Любка Биаджони ще дирижира коледно матине и оперетен бал в София. На 23 декември тя ще застане на пулта пред хора и оркестъра на Българското национално радио на матине в Народния театър \"Иван Вазов\". Под вдъхновяващата й палка ще бъде изпълнена музика от Бах, Хендел, Вивалди. Солисти ще са Емилия Кирчева и Даниела Панчевска. В коледния спектакъл ще се включи и Детският радио хор.На 28 декември в НДК на Новогодишния оперетен бал с оркестъра, хора и балета на Музикалния театър \"Стефан Македонски\" баронеса Биаджони ще поднесе на софийската публика удоволствието от световното оперетно творчество - от виенската класическа музика до френския канкан.След изключителния успех на Новогодишния оперетен бал миналия декември солистите, хорът, балетът и оркестърът на Музикалния театър подготвят празнична феерия от най-обичаните оперети на Щраус, Лехар, Калман и Офенбах.Виенските валсове и маршове на Щраус и Лехар, огненият чардаш на Калман и жизнерадостният канкан на Офенбах ще очароват меломаните. Солистите на Музикалния театър ще изпълнят откъси от най-прочутите оперетни шедьоври „Царицата на чардаша”, „Графиня Марица”, „Веселата вдовица”, „Цигански барон”, „Прилепът”.В Новогодишния оперетен бал в НДК ще участва и детска балетна школа с фрагмент от балета „Лешникотрошачката” на Чайковски.Часове преди настъпването на Новата година всички солисти и хорът ще „вдигнат” прочутата Наздравица от второ действие на „Прилепът” от Щраус. На финала солистите, хорът, балетът и оркестърът на Музикалния театър ще изпратят публиката с жизнерадостния Радецки марш на Щраус.Режисьор на станалия вече традиционен Новогодишен оперетен бал е проф. Светозар Донев.Солистите и балетът на Музикалния театър ще блеснат със своите изпълнения в новогодишната програма на Българската национална телевизия. Шестима от мъжете солисти ще изпълнят крилатия марш-септет от „Веселата вдовица” на Франц Лехар. Балетът на първата ни оперета ще изпрати старата година с жизнерадостния канкан от оперетата „Орфей в ада” и с финалния танцов номер от култовия мюзикъл „Чикаго”. Зрителите ще могат да видят техните изпълнения в предаването на Георги Любенов на 31 декември.\n\n\n                    ", "date": "2017.12.22", "title": "Маестра Биаджони дирижира коледно матине и оперетен бал в София"}
{"url": "http://www.monitor.bg/a/view/62679-%D0%93%D0%B0%D0%BB-%D0%93%D0%B0%D0%B4%D0%BE%D1%82-%D1%81%D1%8A%D1%81-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B0-%D0%BD%D0%B0%D0%B3%D1%80%D0%B0%D0%B4%D0%B0-%D0%BE%D1%82-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%BA%D1%80%D0%B8%D1%82%D0%B8%D1%86%D0%B8/", "text": "\n                    Звездата от „Жената чудо“ Гал Гадот ще бъде удостоена със специалното отличие SeeHer по време на предстоящите награди на американските кинокритици, които ще се проведат в началото на януари. Престижната статуетка ще бъде връчена на актрисата за опитите й да промени стереотипите в шоубизнеса и ролята й на супергерой от нежния пол. Първа възможността да поздрави Гадот още от сцената ще има режисьорката на „Жената чудо“ Пати Дженкинс.\n\nЦелта на кампанията зад SeeHer е да провокира Холивуд да изгражда филмови сценарии около жени от разнообразен бекграунд. Начело на каузата застава асоциацията на американските рекламодатели. „За нас е чест да присъдим наградата на Гал. Тя не само разби стереотипите, но и намери успех, участвайки в един от най-големите блокбъстъри за тази година. Тя се възползва именно от този успех, за да привлече вниманието на хората към идеята за равенство между половете в индустрията“, коментира изпълнителният директор на асоциацията Боб Лиодис.\n\nМеждувременно след като заплаши, че няма да се снима в продължението на „Жената чудо“, Гадот успя да разграничи от проекта компанията на Брет Ратнър. Дни след като Гал Гадот заплаши, че няма да се снима в продължението на „Жената чудо“, компанията на Брет Ратнър се разграничи от проекта. Причина за ултиматома на актрисата с израелски корени станаха обвиненията в сексуален тормоз, отправени към филмовия продуцент, който бе част от екипа на лентата. „И не съм само аз. Много хора са въвлечени в този филм и нито един от нас не иска да застава зад подобно поведение“, категорична бе звездата, спечелила си особена слава сред феминистите след първата си поява в ролята на супергероинята.\n\nWarner Bros, които са продуценти на втората лента за Жената чудо, обявиха, че ще прекратят отношенията си със спонсорите си от фирмата на Ратнър Rat Pac, след изтичането на договора им през март 2018 г. Новите приключения на принцесата-воин се очаква да се завъртят на голям екран година по-късно.\n                    ", "date": "2017.12.22", "title": "Гал Гадот със специална награда от американските критици"}
{"url": "http://www.monitor.bg/a/view/53798-%D0%9B%D0%B5%D0%B3%D0%B5%D0%BD%D0%B4%D0%B0%D1%80%D0%BD%D0%B8-%D0%B0%D0%BA%D1%82%D1%8C%D0%BE%D1%80%D0%B8-%D0%BD%D0%B0-%D0%BA%D0%BE%D0%BB%D0%B5%D0%B4%D0%B5%D0%BD-%D1%81%D0%B1%D0%BE%D1%80-%D0%B2-%D0%9D%D0%B0%D1%80%D0%BE%D0%B4%D0%BD%D0%B8%D1%8F/", "text": "За втори път Мариус Донкин прави среща на поколения звезди от трупата\n                    Предколедна среща на поколения легендарни артисти, чийто творчески път е свързан с първата ни трупа, ще се състои днес от 18.00 часа на Камерната сцена на Народния театър „Иван Вазов“. Заедно с Васил Стойчев и Виолета Бахчеванова, Стоянка Мутафова, Виолета Гиндева, Борис Луканов, Йорданка Кузманова, Мария Стефанова, Славчо Пеев, доайена на режисьорите Асен Шопов и много други зрителите ще се върнат назад в годините с техните вълнуващи спомени.Ще се прожектиранавремето за паметното турне на Народния театър в Букурещ през 1975 г. Тогава българските артисти получават екзалтирани овации от румънската публика за спектаклите „Почивка в Арко Ирис“ от Димитър Димов – постановка на Филип Филипов, „Лес“ на Островски под режисурата на Кръстьо Мирски и „Тази малка земя“ на Георги Джагаров с режисьор Енчо Халачев, припомни Васил Стойчев пред „Монитор“. Той е увековечил с камерата си и големия ремонт на класическата сграда на Народния театър в оня период, когато трупата е изнасяла своите представления на най-различни сцени в столицата и страната.Входът за второто по рода си такова събитие е свободен, а влизането за него ще става през централния вход на театъра. Такава предколедна среща с изтъкнати и любими артисти от Народния под наслов „Поколения и приемственост” се състоя и миналата година по инициатива на директора Мариус Донкин, който обеща да превърне проявата в традиция. Тогава повече от два часа актьорите Виолета Гиндева, Васил Стойчев, Виолета Бахчеванова, Жоржета Чакърова, Адриана Андреева, Николай Николаев - бате Николай, Борис Луканов, Антония Каракостова, Росица Данаилова, Николина Томанова, режисьорите Никола Петков, Асен Шопов и др. разказваха преживелици от театралния живот, белязали кариерите им, а някои изляха емоциите си и в песни. „Театърът не започва и не свършва с нас и това е добър урок, който не бива да забравяме никога”, каза миналата година режисьорът Никола Петков, подавайки ръка за приемственост към следващите поколения и даде пример с това, че навремето е въвел на първата ни сцена незабравимия Велко Кънев. Актьорът Николай Николаев пък разкри какво е означавала за него поканата на Константин Кисимов да споделят една гримьорна. „Никога няма да забравя усещането, когато той ме покани да ползвам неговата гримьорна... Аз и една легенда!”, разказа Бате Николай.До 10 януари посетителите ще могат да видят и изложбата „72 мига от театъра” -която е подредена във фоайето на втори балкон. За 24 години той е запечатал на фотолента едни от най-ярките звезди на театралния небосклон, свързани през годините с Народния театър, сред които са Коста Цонев, Наум Шопов, Крикор Азарян, Георги Русев, Георги Калоянчев, Стефан Данаилов, Велко Кънев, Чочо Попйорданов, Руси Чанев, Невена Коканова, Ванча Дойчева, Андрей Баташов, Валентин Ганев, Антон Радичев, Михаил Петров, Аня Пенчева, Георги Мамалев, Мария Каварджикова, Йорданка Кузманова, Деян Донков, Теодора Духовникова, Владимир Карамазов, Мариус Донкин, Рени Врангова, Биляна Петринска, Юлиан Вергов, Захари Бахаров, Валентин Танев, Параскева Джукелова, Емануела Шкодрева, Бойка Велкова, Христо Чешмеджиев, Кирил Кавадарков, Кръстьо Лафазанов и много други.\n\n\n                    ", "date": "2017.12.22", "title": "Легендарни актьори на коледен сбор в Народния"}
{"url": "http://www.monitor.bg/a/view/46993-%D0%94%D0%BE%D0%BD%D0%B8-%D0%B8-%D0%A4%D0%BE%D0%BD%D0%B4%D0%B0%D1%86%D0%B8%D1%8F%D1%82%D0%B0-%D0%BF%D0%BE%D0%B4%D0%B0%D0%B2%D0%B0%D1%82-%D1%80%D1%8A%D0%BA%D0%B0-%D0%BD%D0%B0-%D0%B4%D0%B5%D1%86%D0%B0-%D0%B2-%D0%BD%D1%83%D0%B6%D0%B4%D0%B0/", "text": "\n                    „Заедно с теб“ е заглавието на песента, която Дони записа заедно с „Фондацията“, Нети, Михаела Филева, Графа, вокална група „Бон-бон“ и Софийска филхармония в подкрепа на Българската Коледа. Тази година кампанията под патронажа на президента Румен Радев, ще се проведе в подкрепа на децата, нуждаещи се от продължително лечение и рехабилитация. Видеото към химна на Българската Коледа се появи на бял свят преди броени дни, а кадрите в него запечатват тържеството, организирано от държавния глава, на което деца украсиха заедно с него и съпругата му Десислава елхата в Гербовата зала в президентството. Самият Дони е автор на текста, музиката и аранжимента на „Заедно с теб“. За първи път на живо изпълнителите ще представят творбата по време на ежегодния благотворителен спектакъл в Народен театър „Иван Вазов“ навръх Рождество Христово. В ролята на водещ на традиционния концерт този път ще влезе актьорът Юлиан Вергов. Всеки, който иска да подаде ръка на децата в нужда, може да го направи с дарителски смс на 1117 не само на Коледа, но и през цялата година.\n                    ", "date": "2017.12.22", "title": "Дони и „Фондацията“ подават ръка на деца в нужда"}
{"url": "http://www.monitor.bg/a/view/14896-%D0%98%D0%BB%D0%B8%D1%8F%D0%BD-%D0%B4%D0%B0%D0%B2%D0%B0-%D1%82%D0%BE%D0%BD-%D0%B7%D0%B0-%D0%BF%D0%B5%D1%81%D0%B5%D0%BD-%D0%B2-%D0%BA%D0%BB%D1%83%D0%B1%D0%B0-%D0%BD%D0%B0-%D0%90%D0%BB-%D0%9A%D0%B0%D0%BF%D0%BE%D0%BD%D0%B5/", "text": "\n                    Да се разходи из джаз клуба, стопанисван преди години от Ал Капоне, и да припява заедно с изпълнителите на терен бяха сред заниманията, на които се наслади Илиян измежду концертите си отвъд океана. Турнето на фолк идола ще приключи утре с шоу в Чикаго, където певецът за втори път ще радва с хитовете си най-голямата българска диаспора в Щатите.\n\nВ рамките на музикалната си обиколка, Илиян имаше възможността да преодолее и страха си от височини, като пилотира хеликоптер над Националния парк “Гранд Каньон” в щата Аризона. “Беше доста вълнуващо и много интересно. След като полетях със собствени усилия вече съм спокоен, че няма какво да ми се опре. Излетяхме и кацнахме живи и здрави. Едно от най-хубавите неща, които съм правил”, доволен бе след това изпълнителят на „Гангстер“.\n                    ", "date": "2017.12.22", "title": "Илиян дава тон за песен в клуба на Ал Капоне"}
{"url": "http://www.monitor.bg/a/view/9358-%D0%A3%D1%87%D0%B8%D0%BB%D0%B8%D1%89%D0%B5-%D0%B7%D0%B0-%D0%BA%D0%BE%D0%BB%D0%B5%D0%B4%D0%B0%D1%80%D0%B8-%D0%BE%D1%82%D0%B2%D0%BE%D1%80%D0%B8-%D0%B2%D1%80%D0%B0%D1%82%D0%B8-%D0%B2-%D0%95%D1%82%D1%8A%D1%80%D0%B0/", "text": "Гостите на уникалния музей на открито похапнаха на Игнажден специално приготвена за празника баница с праз\n                    Специално училище за подготовка на участници в обреда коледуване отвори врати в навечерието на Рождество Христово на територията на уникалния етнографски музей на открито „Етъра“. В продължение на цяла седмица ученици от Габрово и съседните селища преминават през теоретичен и практически курс за облеклото, песните и наричанията, съобщи директорът на културния институт доц. д-р Светла Димитрова. Идеята хрумнала на тукашните специалисти, след като констатирали, че една многовековна традиция постепенно отмира.За подготовката на своеобразния колеж се допитали до доц. д-р Ангел Гоев, който в продължение на повече от десетилетие е правил свои наблюдения.„Това е много специален обред, през който минават момчетата, за да станат ергени. Нашите предци са били категорични, че един момък не може да тръгне към венчило, ако не е преминал през стъргата на коледуването…“, разказва ученият.По думите му напуска дома на родителите си в деня преди Игнажден и преспива в къщата на водача. Там хлапакът с точно три удара на брадвата си трябва да отсече своя коледарски кол, с който се подпира по заснежените улици на селата и градовете, през които ще премине дружината. Отсичането става в пълно мълчание, следва трикратно преминаване през вода и вдигане над главата, като по този начин обикновената тояга става гега - символ на фалическото начало. Потапянето във водата е свързано с оплодителното начало, категоричен е д-р Гоев и напомня, че според правилата една девойка не може да мине под венчило, ако преди това не е лазарувала.Лазаруването и коледуването са части от процеса на съзряването и превръщането на момичетата и момчетата в бъдещи пълноправни членове на едно семейство.Водачът на коледарите задължително трябва да е семеен, напомня и дългогодишният изследовател на обичая, преподавателят във Великотърновския университет проф. д-р Анчо Калоянов.Неговите наблюдения показват, че броят на коледарите в една дружина не бива да надвишава 20, но най-често те са 12, а с водача – 13. Всеки от участниците има своето наименование: „магаре“, „котки“, „поясмар“, „булка“ („предач“ или „баба-невеста“). „Котките“ вървят напред и събуждат стопаните, ако са заспали, а „магарето“ носи даровете…“, обяснява авторът на обширното изследване и допълва, че самият водач носи различни имена: „станеник“, „цар“, „поп“ , „блажич“, „мармарин“ или „дедица“. Той е своеобразният между отиващата си и идващата нова година. В ръката си носи ела или „китка“, а в по-нови времена корона и сабя. Елата е триклонато, увито в бръшлян дръвце, забучено върху кравай и с ябълки на върха, което се възпява с „върши до небе“ и „клони до земя“, т.е. като световно дърво. Домът на водача е своеобразният стан, от където тръгва и свършва коледуването. Там се играе танцът буенец, там се опъва и трапезата с всички събрани дарове.В деня преди Коледа станеникът изпраща специален вестител (каненик) до всички глави на семейства в селото, за да поиска съгласието им за навестяването.В коледарското школо мераклиите наизустяват част от специалните наричания, като на първо място е „Вам си пеем, Бога славим!“ и песента „Бог се роди, коладе ле, тази вечер, коладе ле\", с която коледарите съобщават за своето пристигане пред портите. Водачът подава бъклица на излезлия да посрещне дружината домакин с думите \"Славите ли Бога?\", а влизането вътре става след отговора \"Славим, славим, добре сте дошли!\" Традицията повелява, напомня проф. Калоянов, коледарите да изпеят до десет песни за земеделци и за пастири, за моми и за момци, за малки деца и за старци, за стопанина и за стопанката. Всяка песен завършва с кратки стегнати пожелания: „Вам си пеем, бога славим!“, „Колкото сме речом рекли, толкоз здраве на тази къща“, „Колкото звезди в ясно небе, толкова здраве на тази къща“ и други.Преминалите през обучението ще покажат уменията си на 24 декември по улиците на музея, като техни домакини ще бъдат майсторите от разположените по брега на рекичката Сивяк работилнички.Специално внимание се обръща на онзи, който пръв прекрачва прага на „Етъра“ на Игнажден (20 декември), т.нар. полазник, защото от него според поверията зависи каква ще бъде годината за стопаните му.Полазникът тази година беше почерпен със специално направена по стара домашна рецепта баница с праз лук, разказва директорът д-р Светла Димитрова.Баницата е била приготвена в т.нар. Самарджийска къща от Милка Димитрова, а при влизането си в къщата гостите по стар обичай слагали край огнището по снопче сухи клонки.На входа на музея пък е подготвенана която посетителите ще могат да закичат донесени от орехи, пуканки, сушени чушки и сливи, вълна, различни видове семена. В навечерието на Коледа екипът на ЕМО „Етъра“ си пожелава през новата 2018-а да надхвърлят тазгодишните близо 209 000 посетители, а д-р Димитрова напомня, че предстои провеждането на архитектурен конкурс за преустройство на хотел „Странноприемницата\". Срокът за включването в конкурса е до 15 януари, като идеята е сградата да запази своя облик, но в същото време да бъде модернизирана и да отговаря в пълна степен на изискванията на съвременния турист. Част от помещенията ще бъдат заети от администрацията на музея, а сградата Кръстник Колчов хан ще бъде преустроена, така че да бъде още едно атрактивно за посещение място. Преди броени дни екипът на „Етъра“ показа обновената Шарланджийска работилница, където мазната течност се приготвя от орехи. Доскоро за разлика от другите работилници тя бе статична и включваше основните съоръжения. С новото интерактивно приложение, разработено от специалистите на лабораторията за виртуална реалност, посетителите могат да чуят драматизирания разказ на шарланджията и да видят как точно работят мелниците. Показан е още един аспект от дейността– търговията с шарлан. Представени са експонати, свързани с пренасянето и съхраняването на продукта, а майстор-бакърджията Петър Паунов е изработил копия на шарлана при търговия на дребно. Посетителите могат да видят и два интересни предмета, копия на оригинали, изработени от бакърджията майстор Петър Паунов. /Снимки 4 и 5/\n Продукти: праз лук – 1 връзка от 6 стръка, ориз – 250 г, захар – 200 г, листове за баница – 500 г (1 пакет), олио – 250 г, счукани орехи – 300 г, глава целина.Начин на приготвяне: В съд с мазнина леко се запържва праз лукът и настърганата глава целина. Отделно се сварява в подсолена вода оризът. Прибавя се към праз лукът. Прибавят се и счуканите или нарязани орехи. Добавя се и захарта. Вземат се по два листа и с малко мазнина по средата и част от получената смес се навиват на руло. Нареждат се между 5 и 6 рула в намазана тавичка. Отгоре се поръсва малко захар. Пече се в умeрена фурна.\n\n\n                    ", "date": "2017.12.22", "title": "Училище за коледари отвори врати в „Етъра“"}
{"url": "http://www.monitor.bg/a/view/51264-%D0%9A%D0%B8%D0%BC-%D0%BD%D0%B0%D0%BF%D1%83%D1%81%D0%BA%D0%B0-%D0%9A%D0%B0%D0%BD%D0%B8%D0%B5-%D1%81%D0%BB%D0%B5%D0%B4-%D0%B1%D0%B5%D0%B1%D0%B5-3/", "text": "\n                    Риалити звездата Ким Кардашиян възнамерява да напусне съпруга си Кание Уест след появата на третия им наследник. Това довери източник, близък до двойката пред HollywoodLife. \"Ким трудно се справя с Кание, особено сред срива му през ноември 2016 г., когато той постъпи в психиатрия. Настроението му постоянно се мени, а Ким не е достатъчно търпелива да понесе всичко това\", категоричен е приближеният до Кардашиян. По думите му, Ким, която се прочу покрай колосалната си задница, ще подаде документите за развод, след раждането на третото им бебе, износвано към момента от сурогатна майка. Сумата, която ще получи наетата жена, е 113 хиляди долара. За желанието си да дари скандалния рапър с трето дете, Ким проговори в риалити предаването си Keeping Up With The Kardashians през март. След усложнения при раждането на втория си наследник, третата бременност носи опасност за живота, разкри тогава звездата.\n\nКардашиян и Уест имат 4-годишна дъщеричка Норт и син Сейнт, който се роди в края на 2015 г.\n                    ", "date": "2017.12.22", "title": "Ким напуска Кание след бебе №3"}
{"url": "http://www.monitor.bg/a/view/14864-%D0%93%D1%80%D1%8A%D0%BC%D0%BD%D0%B0%D1%85%D0%B0-%D0%BF%D0%BE%D0%B4%D0%BE%D0%B7%D1%80%D0%B8%D1%82%D0%B5%D0%BB%D0%B5%D0%BD-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB-%D0%BA%D1%80%D0%B0%D0%B9-%D0%91%D1%8A%D0%BA%D0%B8%D0%BD%D0%B3%D0%B0%D0%BC%D1%81%D0%BA%D0%B8%D1%8F-%D0%B4%D0%B2%D0%BE%D1%80%D0%B5%D1%86-%D0%B2-%D0%9B%D0%BE%D0%BD%D0%B4%D0%BE%D0%BD/", "text": "\n                    Изоставен автомобил предизвика подозренията на силите на реда в четвъртък вечерта край Бъкингамския дворец в центъра на британската столица. С помощта на контролиран взрив той беше обезвреден. Проучването на автомобила, паркиран в района на Хайд парк корнър към 23:00 часа българско време късно снощи, отне около известно време. Четиридесет минути по-късно е извършено взривяването и \"инцидентът е изчерпан\", се казва в съобщение на Скотланд Ярд. Заради инцидента са били затворени улиците в района на кръстовището. Полицията съобщи, че отцеплението е вдигнато.\n                    ", "date": "2017.12.22", "title": "Гръмнаха подозрителен автомобил край Бъкингамския дворец в Лондон"}
{"url": "http://www.monitor.bg/a/view/1624-%D0%9F%D1%83%D1%82%D0%B8%D0%BD-%D0%BD%D0%B0%D0%B7%D0%BE%D0%B2%D0%B0-%D0%BB%D1%8E%D0%B1%D0%B8%D0%BC%D0%B0%D1%82%D0%B0-%D1%81%D0%B8-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F/", "text": "\n                    Руският президент Владимир Путин разкри, че предпочита да гледа телевизионния канал „Култура“. Признанието прозвуча пред участниците в заседанието на Съвета по култура и изкуство, предаде ТАСС. „Канал „Култура“ работи добре, интересен е. И когато имам време, включвам именно него“, посочи държавният глава.\n\n          Пред дейците на изкуството Путин констатира, че в предаванията на руската телевизия се чувства „недостатък на социална реклама, както и на отечествени и документални филми“. „Аз понякога гледам с удоволствие документални ленти и наши художествени филми. Гледам и си мисля: защо ги няма на широкия екран? Но ще работим в тази посока с нашите колеги от телевизиите“, обеща Путин. По-късно в четвъртък президентът проведе разширена среща с представителите на крупния бизнес в страната. На нея той заяви, че предприемачите ще получат възможност да върнат в Русия до 3 млрд. долара от чужбина и така да избегнат новите санкции от страна на САЩ, които могат да бъдат въведени още през февруари догодина. Така медиите разгадаха поръчението на държавния глава да бъдат пуснати нови облигации, номинирани във валута, но без регистрация в чужди клирингови компании. За ценните бумаги пише в. „Ведомости“, а изданието The Bell ги свързва в евентуална нова амнистия на капиталите. Агенциите припомнят че в началото на декември, по данни на Reuters, крупният бизнес е помолил руската държава да създаде безопасен канал на репатриране на паричните потоци от чужбина в Русия, за да бъдат избегнати US санкциите. По информация на „Ведомости“ за желаещите да върнат капиталите в родината си ще бъдат пуснати еврооблигации на стойност между 1 и 3 млрд. долара. По различни оценки, руснаците държат зад граница от 200 млрд. до 1 трилион долара. \n                    ", "date": "2017.12.22", "title": "Путин назова любимата си телевизия "}
{"url": "http://www.monitor.bg/a/view/67246-%D0%91%D0%BE%D1%80%D0%B8%D1%81-%D0%94%D0%B6%D0%BE%D0%BD%D1%81%D1%8A%D0%BD-%D0%B4%D0%BE%D0%B2%D0%BE%D0%BB%D0%B5%D0%BD-%D0%BE%D1%82-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F-%D1%87%D0%B8%D0%BF%D1%81-%D0%B2-%D0%A0%D1%83%D1%81%D0%B8%D1%8F/", "text": "\n                    Британският външен министър Борис Джонсън избра нестандартен начин, за да обясни малкото позитивни моменти в диалога между Москва и Лондон. Английският дипломат №1, който в петък бе на посещение в руската столица, като пример за прогрес в отношенията даде увеличението на вноса на чипс и автомобили от Великобритания в Русия. „Въпреки трудностите, за изминалата година сме продали 300 Bentley“, посочи гостът и с усмивка добави: „Но не е факт, че са ги купили именно сътрудници на руското Външно министерство“.\n\n          По време на посещението си в Москва Джонсън се срещна с руския си колега Сергей Лавров, който в началото на разговорите изрази мнение, че те трябва „да са насочени към оздравяване на двустранните отношения“. След преговорите гостът нарече себе си „русофил“ и призна, че има руски корени. „Аз съм убеден русофил. Аз имам прадеди в Америка, Германия и, разбира се, в Русия. Сигурен съм, че аз съм първият външен министър на Великобритания, който се казва Борис“, каза Джонсън. От своя страна Лавров заяви, че не изпитва дефицит на доверие към английския си колега и е готов да го нарича по руски „Борис“ с ударение в края на името. Отговаряйки на въпрос за уж агресивното поведение на Москва спрямо  Великобритания, домакинът каза: „Ние в нищо не обвиняваме Лондон. Напротив често слушаме от вас обвинения по наш адрес – че поддържаме престъпния режим на Сирия, че сме агресори, окупатори, анексираме чужди територии“. Лавров отбеляза обаче, че в отговор на тези нападки руските власти „никога не са проявявали несрещна агресия“. Руският дипломат оцени срещата си с Джонсън като своевременна и изрази оптимизъм, че тя ще помогне за нормализирането на диалога в много области. От съобщенията става ясно, че двамата министри са обсъдили „редица конкретни стъпки в тази посока“. „Натрупали са се много проблеми, чиято тежест ни дърпа назад. Затова и двете страни искат да намерят път за тяхното преодоляване“, обобщи Лавров. „Ние си взаимодействаме с Великобритания в Съвета за сигурност на ООН, в рамките на Г-20, и не зависимо от различните позиции по редица въпроси, ние трябва да си сътрудничим“, констатира в началото на срещата домакинът, цитиран от Вести.ру. При това Лавров подчерта, че „Москва е готова да работи съвместно на основата на равноправието, взаимното уважение и стремежа да се намират взаимноизгодни решения“. От своя страна Джонсън отбеляза, че е необходимо двете страни да обсъждат сложните въпроси в двустранните си отношения. „Когато гледам на трудностите в нашия диалог – било то Украйна, западните Балкани или това, което се случва в киберпространството, се съгласявам с вас, че трябва да говорим за тези неща. Трябва да сме искрени и да признаем, че тези въпроси са препятствие в нашите отношения в този момент“, заяви дипломат №1 на Великобритания, цитиран от Интерфакс. В същото време той призова Москва и Лондон да не се ограничават само с решаването на споменатите проблеми и изрази надежда в прогреса на двустранното сътрудничество в областта на културата и науката. Домакинът допълни, че Москва и Лондон трябва да си сътрудничат по въпросите, където интересите им съвпадат, като даде за пример Иран. „Освен това е важно Русия и Великобритания да не допуснат у Северна Корея да се появи ядрено оръдие, както и да обезпечат развитие по въпроса за бъдещето на народа на Сирия“, каза гостът. Той отчете определен прогрес във взаимодействието между органите на реда на двете страни. \n                    ", "date": "2017.12.22", "title": "Борис Джонсън доволен от британския чипс в Русия"}
{"url": "http://www.monitor.bg/a/view/2467-%D0%98%D1%81%D0%BA%D0%B0%D1%82-%D0%B4%D0%B0-%D0%BD%D0%B0%D0%BF%D1%8A%D0%B4%D1%8F%D1%82-%D0%9C%D0%B0%D1%82-%D0%94%D0%B5%D0%B9%D0%BC%D1%8A%D0%BD-%D0%BE%D1%82-%D0%91%D0%B0%D0%BD%D0%B4%D0%B8%D1%82%D0%BA%D0%B8%D1%82%D0%B5-%D0%BD%D0%B0-%D0%9E%D1%83%D1%88%D1%8A%D0%BD/", "text": "\n                    Над 16 500 души се подписаха в онлайн петиция за премахването на сцените на актьора Мат Деймън от филма \"Бандитките на Оушън \", който трябва да излезе на екран през месец юни 2018 година, съобщава Франс прес.\n\nИскането е във връзка с разразилите се скандали за сексуални посегателства, разтърсили напоследък Меката на киното - Холивуд. Петицията настоява продуцентите на лентата, Джордж Клуни и Марк Содърбърг, да изрежат кадрите с кратката поява на Мат Деймън. Деймън беше заявил по-рано, че Холивуд все пак не е гнездо на масови сексуални посегателства и че трябва да се прави разлика между изнасилване и опипване.\n\n\"Това, за което не се говори, е че съществуват хора, и те са мнозинство, които не правят такива неща. Аз съм работил с тях и съм сигурен в тяхната почтеност!\".\n                    ", "date": "2017.12.22", "title": "Искат да напъдят Мат Деймън от \"Бандитките на Оушън\""}
{"url": "http://www.monitor.bg/a/view/34275-%D0%98%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B0%D1%82%D0%B0-%D0%BC%D0%B0%D1%84%D0%B8%D1%8F-%D0%B2-%D1%8F%D0%BA%D0%B0-%D0%B4%D0%B0%D0%BB%D0%B0%D0%B2%D0%B5%D1%80%D0%B0-%D1%81-%D1%82%D1%80%D1%83%D0%BF%D0%BE%D0%B2%D0%B5/", "text": "\n                    По 300 евро на лично умъртвен пациент получавал от мафията „медицинският брат“ Давиде Гарофало, който до вчера обслужвал една от линейките на болница край втория град на Сицилия – Катания. Парите му ги давали хора на ширещите се там кланове на коза ностра „Мацаля – Тоскано – Томазело“ и „Сантанджело“, които на практика контролират погребалните бюра в района. След като прибирали осигурената от „медицинския брат“ плячка, техните агенти се обаждали на семействата на придалите богу дух хора, че трупът е при тях. Което според неписаните местни закони означавало, че погребението трябва да бъде възложено на въпросните бюра, при това срещу доста солена сума пари – от 3000 евро нагоре!\n\nВчера четиридесет и две годишният Давиде Гарофало бе арестуван с обвинението, че е причинил насилствената смърт на поне трима души като е действал за сметка на организираната престъпност. Става дума за безнадеждно болни хора, които били изписвани от болницата, за да изкарат последните си дни със семействата и които били поверявани на медицинския работник да ги придружи с линейката до домовете им. По време на продължилото повече от година следствие обаче магистратите от Катания установили, че при последното пътуване на тримата нещастници – старица, старец и 55-годишен мъж - те били умъртвявани точно от техния „ангел пазител“. Тоест от Давиде, който на бърза ръка инжектирал във вените им въздух и след броени мигове те почивали от емболия.\n\nИначе прокуратурата в Катаня продължава да работи по още близо 50 случая на евентуална насилствена смърт, причинена в линейките на бърза помощ в района. Засега в регистъра за последствени са вписани две лица, но според източници от съдебната палата в големия град съвсем скоро списъкът щял да набъбне доста. Любопитен е фактът, че магистратите започнаха да разплитат ужасната история след разкрития на репортери на популярното телевизионно предаване „Хиените“. Покаял се мафиот бе заявил пред тях, че екипажите на линейките в Катания и района били назначавани от коза ностра срещу обещанието да й осигуряват колкото се може повече трупове.\n                    ", "date": "2017.12.22", "title": "Италианската мафия в яка далавера с трупове"}
{"url": "http://www.monitor.bg/a/view/18023-%D0%9C%D0%B0%D0%B4%D1%80%D0%B8%D0%B4-%D1%81-%D0%BD%D0%B0%D0%B4%D0%B5%D0%B6%D0%B4%D0%B0-%D0%B7%D0%B0-%D0%BD%D0%BE%D0%B2%D0%B0-%D0%B5%D1%80%D0%B0-%D0%B8-%D0%B4%D0%B8%D0%B0%D0%BB%D0%BE%D0%B3-%D1%81-%D0%91%D0%B0%D1%80%D1%81%D0%B5%D0%BB%D0%BE%D0%BD%D0%B0/", "text": "\n                    Каталунските сепаратисти продължават да губят подкрепа, но с по-малко, отколкото би ни се искало, заяви испанският премиер Мариано Рахой.Той изрази очакване в испанската автономна област да започне нова ера, основана на диалог. Регионалните избори показаха разнообразието на гледните точки в Каталуния, отбеляза той и призова новото правителство на автономната област да спазва испанското законодателство.Мадрид няма да приема каквито и да било ходове, нарушаващи конституцията на Испания, даде да се разбере Рахой.Той отхвърли предложението на отстранения каталунски премиер Карлес Пучдемон да се срещнат, предаде АФП. Рахой посочи, че вместо това Пучдемон трябва да се срещне с ръководството на центристката партия \"Сиудаданос\" (\"Гражданите\"), която е против независимостта на Каталуния и спечели най-много гласове на вчерашните избори.Политическите формации, които са за отделяне на автономната област от Испания, обаче заедно имат мнозинство в регионалния парламент.Преди това отстраненият от централните испански власти Пучдемон предложи на Рахой да се срещнат извън Испания, предаде АФП. \"Готов съм да се срещна с Рахой в Брюксел или където и да било другаде в Европейския съюз освен Испания по очевидни причини\", каза Пучдемон пред журналисти в белгийската столица. Изборите в Каталуния ратифицираха референдума, на който жителите на областта гласуваха за независимост от Испания, каза още бившият регионален премиер. Пучдемон заяви, че е готов да се върне в Испания, ако получи гаранции от централните власти.Бившият каталунски премиер говори след победата на неговия просепаратистки лагер на предсрочните избори в Каталуния вчера. На Пучдемон в Испания са повдигнати обвинения в бунт и противодържавна дейност и има риск той да бъде арестуван, ако се върне в страната.Трите каталунските сепаратистки партии взети заедно спечелиха предсрочните регионални избори в четвъртък. Едва ли обаче това може да се нарече категорична победа, тъй като сепаратистите загубиха подкрепа в сравнение с предходното гласуване през 2015 г., а партия, бореща се Испания да остане единна, за първи път стана най-голямата политическа формация в каталунския парламент. Резултатът остави повече въпроси, отколкото отговори за бъдещето на испанската автономна област, където дългогодишният тласък за независимост доведе до челен сблъсък с испанското правителство преди два месеца.Пучдемон, който получи най-много гласове от всички сепаратистки кандидати, приветства резултатите с удовлетворение и ги нарече удар за централното правителство на Испания.\"Испанската държава е победена\", каза Пучдемон. \"Мариано Рахой получи шамар в лицето от Каталуния\". В телевизионно обръщение от Брюксел, 54-годишният бивш журналист не разясни дали ще се опита да се върне у дома.Другият голям победител беше Инес Аримадас, водещият кандидат на поддръжниците на оставането на Каталуния в кралството. Взимайки 25 процента от гласовете, пробизнес партията й \"Гражданите\" спечели 37 места, които я правят най-голямата фракция в 135-местното регионално събрание. \"Отцепническите сили повече не могат да твърдят, че говорят от името цяла Каталуния\", каза Аримадас, обещавайки, че нейната партия ще продължи да се противопоставя на сепаратистите. \"Ще продължим да се борим за мирно съвместно съществуване, здрав разум и за Каталуния за всички каталунци\".Но партиите, искащи независимост - \"Заедно за Каталуния\", \"Републиканска левица на Каталуния\" на вкарания в затвора бивш каталунски вицепремиер Ориол Жункерас и антикапиталистическата \"Кандидатура за народно единство\" - общо спечелиха 70 места, с две над необходимата бройка за мнозинство, но също така две по-малко, отколкото имаха в предишния парламент.\n\n\n                    ", "date": "2017.12.22", "title": "Мадрид с надежда за нова ера и диалог с Барселона"}
{"url": "http://www.monitor.bg/a/view/22387-%D0%97%D0%B0%D0%B4%D1%80%D1%8A%D0%B6%D0%BA%D0%B8%D1%82%D0%B5-%D0%BF%D0%B0%D0%B4%D0%B0%D1%82-%D1%81%D0%BB%D0%B5%D0%B4-%D0%B1%D1%83%D1%82%D0%B8%D0%BB%D0%BA%D0%B0-%D0%B2%D0%B8%D0%BD%D0%BE/", "text": "\n                    В рамките на експерименти, проведени с участието на 55 доброволци, беше изяснено какво е минималното количество алкохол, което трябва да изпием, за да се развихрим на дансинга, пише в. Таймс\".\n\nОт тестовете проличало, че е ни е необходимо да консумираме една бутилка вино, за да се освободим от задръжките си и да разкрием изцяло способностите си в танците.\n\nПо време на експериментите участниците трябвало да играят на танцовата игра на Екс Бокс \"Just Dance\". За всяко правилно движение доброволците получавали точки. Първоначално средният им резултат не бил много висок - средно по 4,4 хиляди точки. Но с нарастването на консумацията на алкохол се подобрявали и постиженията. При изпиването на 1 бутилка вино били постигнати резултати от 6,2 хиляди точки.\n                    ", "date": "2017.12.22", "title": "Задръжките падат след бутилка вино"}
{"url": "http://www.monitor.bg/a/view/26436-%D0%A1%D0%BA%D1%8A%D0%BF%D0%B8%D1%82%D0%B5-%D0%BF%D0%B0%D0%BA%D0%B5%D1%82%D0%B8-%D0%B7%D0%B0-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5-%D1%81%D0%B5-%D0%BF%D1%80%D0%BE%D0%B4%D0%B0%D0%B4%D0%BE%D1%85%D0%B0-%D0%BD%D0%B0%D0%B9%D0%B1%D1%8A%D1%80%D0%B7%D0%BE/", "text": "Браншово обединение ще защитава туристи и търговци при фалит   * Избирайте туроператор, който изплаща обезщетения веднага\n                    - Не бих казал, че има някакъв начин да се предпазим от подобна ситуация. Но положителното е, че такива случаи на фалит са изключително редки. У нас имаме около 3600 туроператори, регистрирани от ресорното министерство. -- Не бих казал, става дума за 2-3 случая годишно. Дори в парламентарните комисии по икономика и туризъм се гледат промените в Закона за туризма, които предвиждат подобряване на системата на защита на потребителите в такива случаи. Въпреки това дори и с новите поправки в законодателството ни не сме достатъчно ясни по отношение гарантиране правата на туриста. Причината е, че някои искат да им бъдат преведени парите по сметките веднага, за да бъдат компенсирани заради тревогите. Повечето клиенти държат да им бъде гарантирано същото пътуване, но с друг туроператор. Общо взето, това е търсеното условие. ЕС също изисква да се създаде такъв механизъм, с който да се гарантира обезщетение на туристите в случаи на обявени фалити. От тази гледна точка има различни форми. Това може да стане чрез застраховка, когато застрахователят има сключен договор с туроператори и той поема организацията на пътуването. Така хората ще реализират желаните пътувания на същата цена и резултатът ще е, че потребителите ще са доволни, но и ще се запази доброто име на туроператорите. - Да предприемат пътувания с агенция, която в случай на несъстоятелност, изплаща обезщетения на клиентите си веднага. Ако това не стане, трябва да им бъде осигурено същото пътуване. В нашето законодателство при подобни фалити е предвидена застраховка. При нея се изисква набор от документи, които туристът трябва да представи - договор за туристическо пътуване и други документи, които да предостави на застрахователя, когато се срещне с него. Тогава ще бъде задействана процедура, която изисква туроператорът да е обявил фалит и той да е признат от банка или застрахователя. Обикновено се дава срок за оздравяване на фирмата, като кредиторите на самото дружество предприемат мерки за това. Но процесът не е незабавен и няма как туристите да бъдат обезщетени на момента. Сега хората, чиито екскурзии бяха провалени, търпят морални щети и няма да бъдат компенсирани от никого. Също така от неприятната ситуация страда и доброто име на туроператорите. - Опитът ми показва, че при всяко едно пътуване има много доволни, но и много разочаровани. Някои се оплакват от начина на организиране на самата екскурзия, от нереализирани очаквания. Така в хората се натрупва горчивина, че не са били защитени. За да може това да бъде уредено и да няма страх в потребителите, когато се записват за каквото и да е пътуване, в момента неправителствени организации работят за сформирането на едно обединение на бранша, което да се занимава с такива случаи. Така потребителите ще знаят, че ще получат услугата, за която са платили. - Понеже за коледните празници има пет почивни дни и в същото време започва ученическата ваканция, очакваме над 400 хиляди пътувания на територията на страната и около 120 хиляди в чужбина. В същото време 157 хиляди туристи ще дойдат на почивка у нас между коледните и новогодишните празници. - Предимно в столицата, защото нискотарифните авиокомпании кацат на летище София. Предпочитана дестинация е и Пловдив, но особено търсени са планинските курорти. Имаме много туристи от съседните страни - Гърция, Турция, Сърбия и Македония, които ще почиват в зимните ни курорти. - Най вече съседните Гърция, Сърбия, Турция, Македония, както и Германия, Австрия, Испания, Италия, където е най-голяма българската диаспора.- Дните по Коледа и Нова година са сред най-силните и пакетите са продадени отдавна, защото интересът е голям. Дори най-скъпите, които са по 1800-1900 лева, бяха изчерпани най-рано.- Да, мисля, че ще е много успешен. За целия период очакваме над 1,2 млн. чужди посетители. Една голяма част от тях са точно с нискотарифните авиопревозвачи. Туристите ще посетят предимно Пловдив и Търново. Около 150 000 чужденци пък ще дойдат у нас на ски. По същия начин имаме и доста посещения, свързани с европейското председателство. То генерира допълнителен интерес към провеждане на конференции, срещи и други събития. Работи в сферата на туризма повече от 30 годиниЗавършил е Техническия университет в София и УНССПрез годините е заемал различни длъжности в сферата на туризма - екскурзовод, туристически представител, офис директор в международната търговска организация “Балкантурист”, изпълнителен директор на капитала на холдинга Balkan Holidays international, президент на клоновете на Balkan Holidays в Лондон, Ню Йорк, Рим, Москва, Кайро и др.Взема участие в работата на много неправителствени организации – Българската асоциация на туристическите агенции, Българската асоциация за екотуризъмДо 2006 г. е председател на Съвета по туризъм и член на Българския туристически борд \n\n\n                    ", "date": "2017.12.22", "title": "Скъпите пакети за празниците се продадоха най-бързо"}
{"url": "http://www.monitor.bg/a/view/36465-%D0%A2%D1%80%D0%B8%D0%BC%D0%B0-%D1%81%D1%82%D0%BE%D0%BB%D0%B8%D1%87%D0%B0%D0%BD%D0%B8-%D1%81%D0%B0-%D0%BE%D0%B1%D1%80%D0%B0%D0%BB%D0%B8-%D0%B1%D1%8E%D1%80%D0%BE%D1%82%D0%BE-%D0%B7%D0%B0-%D0%BF%D1%80%D0%B5%D0%B2%D0%BE%D0%B4%D0%B8-%D0%B2%D1%8A%D0%B2-%D0%92%D0%B5%D0%BB%D0%B8%D0%BD%D0%B3%D1%80%D0%B0%D0%B4-%D0%BE%D0%B1%D0%BD%D0%BE%D0%B2%D0%B5%D0%BD%D0%B0/", "text": "\n                    Трима столичани са задържани за въоръжения грабеж на бюро за международни парични преводи във Велинград. Това съобщи говорителят на Областната дирекция на МВР в Пазарджик Мирослав Стоянов. Обирът бе извършен на 13 декември около 09.30ч., когато е бил подаден сигнал от бюрото чрез паник-бутон от охранителната система на обекта. Пристигналите на мястото служители на полицейското управление установили, че неизвестен мъж е влязъл в офиса, заплашил с пистолет 39-годишната служителка и отмъкнал сумата от оборота в размер на 15000 лева и 5000 евро. Към разследващите от велинградското полицейско управление и пазарджишката областна дирекция се присъединили и колегите им от сектор „Грабежи“ при отдел „Криминална полиция“ в ГДНП. В резултат на упорита денонощна работа не след дълго оперативните служители попаднали в дирите на извършителя. Оказало се, че това е  27-годишният Д.С. от София. Мъжът е криминално проявен, осъждан като извършител на кражби и грабежи. Заедно с него са заловени и съучастниците му Ф.В.- 24г. и А.Д.- 35г., също жители от столицата. Тримата подготвили грабежа внимателно, проследили начина на работа на бюрото, на служителката в офиса, използвали различни автомобили за придвижването си. В хода на разследването са извършени претърсвания на три адреса в София. Там са открити неголямо количество суха марихуана, два газови пистолета, парична сума в евро, множество мобилни телефони и SIM карти. Всички действия са извършени под наблюдението на прокурор от Районната прокуратура във Велинград. Арестът на основния извършител на дръзкото престъпление Д.С. е удължен със 72 часа. \n                    ", "date": "2017.12.22", "title": "Трима столичани са обрали бюрото за преводи във Велинград (ОБНОВЕНА)"}
{"url": "http://www.monitor.bg/a/view/8066-%D0%94%D0%B6%D0%B8%D0%B3%D0%B8%D1%82-%D0%B1%D1%8F%D0%B3%D0%B0-%D0%BE%D1%82-%D0%BF%D0%BE%D0%BB%D0%B8%D1%86%D0%B0%D0%B8-%D0%B8-%D0%B1%D0%BB%D1%8A%D1%81%D0%BD%D0%B0-%D0%B4%D0%B2%D0%B5-%D0%BF%D0%B0%D1%82%D1%80%D1%83%D0%BB%D0%BA%D0%B8/", "text": "\n                    Джигит от велинградското село Драгиново помля две патрулки на Районното управление на МВР в курортния град, след като не спря за проверка и при преследване от органите на реда дал газ и на“заден ход“ блъснал умишлено двете коли на полицаите. Екшънът се е разиграл тази нощ около 03.00ч. на централния булевард“ Съединение“ във Велинград. Автопатрул при местното полицейско управление засякъл джип „Чероки“, движещ се с висока скорост. Униформените подали сигнал на водача да спре със светлинна и звукова сигнализация на служебния автомобил, но той не се подчинил и продължил. Полицейският екип тръгнал след него, като на помощ пристигнал и втори автопатрул. Изведнъж мъжът рязко спрял возилото, тръгнал с пълна газ на заден ход и блъснал намиращите се зад него служебни „Опел Астра“ и „КИА“. След минути униформените засекли джипът, ударен във вратата на гараж и изоставен. При последвалите издирвателни и заградителни действия е задържан собственикът на джипа М.Б.-33г. от велинградското село Драгиново. Спрямо него е образувано полицейско производство. За радост при инцидента няма пострадали полицейски служители или граждани.              \n\n\n                    ", "date": "2017.12.22", "title": "Джигит бяга от полицаи и блъсна две патрулки"}
{"url": "http://www.monitor.bg/a/view/82964-%D0%A0%D0%B0%D0%B7%D0%B1%D0%B8%D1%85%D0%B0-%D0%BB%D0%B0%D0%B1%D0%BE%D1%80%D0%B0%D1%82%D0%BE%D1%80%D0%B8%D1%8F-%D0%B7%D0%B0-%D0%B0%D0%BC%D1%84%D0%B5%D1%82%D0%BA%D0%B8-%D0%B2-%D0%91%D0%B0%D0%BB%D0%BA%D0%B0%D0%BD%D0%B0/", "text": "\n                    Нарколаборатория за производство на амфетамин е разбита при съвместна акция на служители от отдел „Наркотици” при гДБОП и колегите им от Областната дирекция на МВР във Велико Търново. При обиск в къща в село Осенарите в процес на таблетиране на дрогата са задържани двама мъже: М.М. на 48 години от В. Търново и И.С. на 50 години от Петрич. И двамата са криминално проявени и осъждани. На адреса са открити и иззети: таблетираща машина, 10 найлонови плика, съдържащи бледо жълти таблетки с лого на каптагон, с приблизително тегло около 20 кг, които при тестване реагирали на амфетамин; прекурсори; помощни вещества за таблетиране, разпилени по пода таблетки; около 10 кг амфетамин-субстанция, подготвен за таблетиране; мобилни телефони и други. По предварителни данни, наркотикът е бил предназначен за износ за страна от Близкия Изток. След изтичане на 24–часовите мерки за задържане, на двамата мъже са повдигнати обвинения. С прокурорско постановление мярката им е удължена за 72 часа. Работата по образуваното досъдебно производство продължава под ръководството на окръжната прокуратура във Велико Търново.Наркотици са открити и при полицейски проверки в Горна Оряховица и Павликени. В железничарския град в частен дом, обитаван от криминално проявен 25-годишен мъж и приятелката му, са открити и иззети две саксии със засаден канабис, множество посадъчен материал, две електронни везни и над 60 грама прахообразно вещество, което се оказало метаамфетамин. А такъ също колби и съдове за производството му. В друго жилище в павликенското село Лесичери пък са открити 2,5 кг. канабис.\n\n\n                    ", "date": "2017.12.22", "title": "Разбиха лаборатория  за амфетки в Балкана"}
{"url": "http://www.monitor.bg/a/view/7190-%D0%A0%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%89-%D0%BC%D0%B8%D1%82%D0%BD%D0%B8%D1%87%D0%B0%D1%80-%D1%81%D0%B2%D0%B8%D0%BB-100-000-%D1%82%D1%83%D1%80%D1%81%D0%BA%D0%B8-%D0%BB%D0%B8%D1%80%D0%B8/", "text": "\n                    Разследващ митнически инспектор е задържан за присвояване на 100 000 турски лири, съобщиха от прокуратурата. Срещу 49-годишният Д. М. е повдигнато обвинение за длъжностно присвояване на пари в големи размери. Равностойността на турската валута е 58 981 лева.\n\nНа 21 декември 2017 следовател от Окръжната прокуратура в Хасково е установил след сигнал липсата на 100 000 турски лири. Парите били веществени доказателства по решено друго досъдебно производство, по което разследването е било водено от разследващ митнически инспектор от Бургас, командирован в Свиленград. Митничарят е задържан. Пред разследващите той признал за присвояването. Като причина той изтъкнал сериозни финансови проблеми. Служителят е задържан в ареста за 72 часа.\n                    ", "date": "2017.12.22", "title": "Разследващ митничар, свил 100 000 турски лири"}
{"url": "http://www.monitor.bg/a/view/54480-%D0%9D%D0%B0%D0%BC%D0%B5%D1%80%D0%B8%D1%85%D0%B0-%D0%BA%D0%BE%D0%BB%D0%B0%D1%82%D0%B0-%D0%BE%D1%82-%D0%BF%D0%BE%D0%BA%D1%83%D1%88%D0%B5%D0%BD%D0%B8%D0%B5%D1%82%D0%BE-%D1%81%D1%80%D0%B5%D1%89%D1%83-%D0%B4%D0%B0%D0%BD%D1%8A%D1%87%D0%BD%D0%B8%D1%8F/", "text": "\n                    Автомобилът, от който е извършен опита за покушение върху 43-годишния данъчен инспектор е открит. Джипът е намерен в столичния квартал „Хаджи Димитър“. По предварителна информация автомобилът е със затъмнени стъкла. Полицията отцепи района за извършване на оглед.По Ивайло Стаменов бе стреляно в понеделник, докато отивал на работа. Два куршума го застигнаха в автомобила му, докато преминавал по столичната улица „Дунав“. Раненият тежко данъчен служител бе откаран във ВМА, където се намира до момента.Вчера премиерът Бойко Борисов се зарече да има възмездие за килърите, опитали да ликвидират шефа на дирекция „Фискален контрол“ в НАП и подчерта, че посегателството срещу данъчен служител е атака срещу държавата. \n\n\n                    ", "date": "2017.12.22", "title": "Намериха колата от покушението срещу данъчния шеф"}
{"url": "http://www.monitor.bg/a/view/78262-%D0%97%D0%B0%D0%BA%D0%BE%D0%BF%D1%87%D0%B0%D1%85%D0%B0-%D0%B4%D0%B0%D1%81%D0%BA%D0%B0%D0%BB-%D0%B7%D0%B0-%D0%B1%D0%BB%D1%83%D0%B4%D1%81%D1%82%D0%B2%D0%BE-%D1%81-%D1%83%D1%87%D0%B5%D0%BD%D0%B8%D1%87%D0%BA%D0%B0/", "text": "\n                    Дългогодишен преподавател по математика и бивш директор на основно училище в Казанлък беше задържан с прокурорско постановление за 72 часа по обвинение за блудство с непълнолетно момиче.Тежкият инцидент е станал на 13 декември, когато 66-годишният учител от ОУ „Георги Кирков“ Стоян Ганчев е насилил 13-годишно момиченце, само по една случайност не се е стигнало до полов акт. Досъдебното производство е образувано на 20 декември след сигнали първоначално от съученички на момиченцето, а впоследствие и от родителите на жертвата, повдигнато е обвинение за престъпление по член 149, ал. 2, т.4 като извършителят е използвал служебното си положение.До момента са извършени разпити на свидетели пред съдия и в присъствието на инспектор от Детска педагогическа стая, изготвена е техническа експертиза, приобщени са писмени и веществени доказателства и е повдигнато обвинение. Предстои установяване на цялостната дейност по извършване на престъпление против половата неприкосновеност, уточни районният прокурор в Казанлък Таня Димитрова.Стоян Ганев е бивш дългогодишен директор на основно училище „Антон Страшимиров“, след пенсионирането си е започнал да преподава по математика първоначално в ОУ „Кулата“ , а след това в ОУ „Георги Кирков“. Директорката на школото, където Ганев работи , Любомира Абдишева категорично отказа да разговаря по темата.Запознати с досъдебното производство съобщават че насилието е било упражнено в класната стая след часовете.От прокуратурата поискаха постоянна мярка за неотклонение „задържане под стража“ с аргумента , че става въпрос за висока степен на обществена опасност на деянието и на извършителя му, който е извършил престъплението, възползвайки се от положението на надзор спрямо малолетното лице. Районният съд следобед в петък приет искането за постоянно задържане с мотива, че по този начин ще бъдат възпрепятствани опити за въздействие върху пострадалата и свидетели на гнусния акт.\n\n\n                    ", "date": "2017.12.22", "title": "Закопчаха даскал за блудство с ученичка"}
{"url": "http://www.monitor.bg/a/view/31700-%D0%A7%D0%B8%D1%80%D0%BF%D0%B0%D0%BD%D1%81%D0%BA%D0%B8%D1%8F-%D0%B2%D0%BB%D0%B8%D0%B7%D0%B0-%D0%B2-%D0%B7%D0%B0%D1%82%D0%B2%D0%BE%D1%80%D0%B0-%D1%81%D0%BB%D0%B5%D0%B4-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D1%81-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0/", "text": "\n                    Окръжната прокуратура във Варна приведе в изпълнение ефективна присъда, произнесена от Специализирания наказателен съд на Николай Спасов, по-известен като Чирпанския, който бе издирван като част от организирана престъпна група.\n\n37-годишният мъж ще изтърпи наказание 1 година лишаване от свобода при строг режим, след като се признал за виновен и сключил с прокуратурата споразумение, което е било одобрено от състав на Специализирания наказателен съд. Определението на съда за споразумението е влязло в сила. Спасов е осъден за участието си в 7-членна организирана престъпна група, ръководена от Радослав Калчев-Черния Роди. Групата била структурирано трайно сдружение за извършване на престъпления в страната по член 115, 129, 128, 143 и 131 от НК. Спасов участвал в нея от януари 2004 до 21 януари 2015 г., което е престъпление по член 321, ал. 3, във връзка с ал. 2 от НК. Предстои да бъде изпълнена и друга влязла в сила присъда спрямо Чирпанския, по която той е получил наказание 1 година и 2 месеца затвор, след като също се признал за виновен и сключил споразумение със Специализираната прокуратура и одобрено от Специализирания наказателен съд. Обвинението срещу него по това дело е за ръководене на организирана престъпна група от 3 лица с цел придобиване, държане и разпространение на високорискови наркотични вещества – марихуана, хероин и кокаин. 37-годишният мъж е осъждан многократно.\n                    ", "date": "2017.12.22", "title": "Чирпанския влиза в затвора след споразумение с прокуратурата"}
{"url": "http://www.monitor.bg/a/view/45095-%D0%91%D0%B8%D1%82%D0%BE%D1%82%D0%BE-%D0%B8-%D0%B2%D1%8A%D1%80%D0%B7%D0%B0%D0%BD%D0%BE-%D0%B7%D0%B0-%D0%B3%D1%80%D0%BE%D0%B1%D0%B8%D1%89%D0%BD%D0%B0-%D0%BE%D0%B3%D1%80%D0%B0%D0%B4%D0%B0-%D0%B4%D0%B5%D1%82%D0%B5-%D0%BF%D1%81%D1%83%D0%B2%D0%B0%D0%BB%D0%BE-%D0%B2-%D1%83%D1%87%D0%B8%D0%BB%D0%B8%D1%89%D0%B5/", "text": "\n                    Набитият и вързан за гробищната ограда в село Дуванлии от баща си Христо Ангелов 9-годишен Димитър обиждал и псувал госпожата си в училището в село Житница, където учел. Директорката на школото се обадила на таткото, за да се оплаче. Той пък  решил да предприеме крайните псевдовъзпитателни мерки и то под въздействието на алкохола, стана ясно в съда в Пловдив по време на мярката за неотклонение на 36-годишния татко.\n\n„По принцип не пия, но този ден пих. Не знам какво ми стана. Това ми беше за първи път. Никога не съм бил децата си и повече никога няма така да правя”, заяви в съдебната зала Христо Ангелов. Думите му обаче опроверга в показанията си, които е дала в хода на досъдебното производство, майката на децата му Елка Боянова. Прокурорът по делото прочете думите й, от които става ясно, че Христо всяка вечер и то до късно злоупотребява с алкохола, след което биел и тормозел и нея, и четиримата им сина. Съдебният състав с председател Божидар Кърпачев остави Христо Ангелов зад решетките, която мярка не е окончателна и може да бъде обжалвана или протестирана. След побоя детето е било прието в болница с множество хематоми и синини по цялото си тяло. \n                    ", "date": "2017.12.22", "title": "Битото и вързано за гробищна ограда дете псувало в училище"}
{"url": "http://www.monitor.bg/a/view/62291-%D0%A8%D0%BE%D1%84%D1%8C%D0%BE%D1%80%D1%8A%D1%82-%D1%83%D0%B1%D0%B8%D0%BB-%D0%B4%D0%B5%D1%82%D0%B5-%D0%B2-%D0%9F%D1%8A%D1%80%D0%B2%D0%B5%D0%BD%D0%B5%D1%86-%D1%81%D0%B5-%D1%80%D0%B0%D0%B7%D0%BA%D0%B0%D1%8F-%D0%B2-%D1%81%D1%8A%D0%B4%D0%B0/", "text": "\n                    „Това наистина е един нещастен случай. Всеки шофьор можеше да бъде на моето място. Съжалявам много за случилото се. Ако можех да върна нещата назад, бих ги върнал. Много съжалявам за детето, но така стана. Всеки можеше да бъде на моето място. Направих всичко възможно…Всеки момент ще рухна”. Това заяви с треперещ глас в съдебната зала по време на мярката си за неотклонение Димитър Йовчев, който преди дни в ромската махала в село Първенец с джипа си „Сангюнг” помете и уби на място 11-годишната Ангелина и рани майка й Ваня. Димитър Йовчев поиска от съда да го пусне на свобода с мярката „парична гаранция” или „подписка”. Той е обвинен в причиняване на смърт при управление на мпс по непредпазливост, за което го грози затвор от 2 до 6г.В съдебната зала неговият адвокат Кирил Николов поиска да се гледа записа от охранителна камера на близък магазин, който запис може да е запечатал катастрофата или част от нея. Той подчерта, че произшествието е станало преди знака, който ограничава скоростта до 30 км/час и че клиентът му не е успял да овладее джипа си заради огромно заледяване на пътя. Адвокатът постави слаб две на пледоарията на прокурора по делото Димитър Беличев и нападна словесно медиите за публикациите по случилата се трагедия. Шофьорът Димитър Йовчев бил с чисто криминално досие. Имал само две глоби от по 20 лева от КАТ – за неправилно паркиране и за неспиране на знака „Стоп”. Колата му е била със зимни гуми, а спирачният път е бил много къс, каза още адвокатът му. Чак в края на пледоарията си той се сети да изкаже съболезнования на близките на загиналото дете. В същото време прокурорът по делото подчерта опасността Димитър Йовчев да се укрие или да извърши друго престъпление и настоя да бъде оставен за постоянно зад решетките. „Разпитани са повече от 10 свидетели. Престъплението е непредпазливо, но въпреки това е тежко – починало е 11-годишно дете и е имало опасност още един човек да загине”, каза прокурорът, искайки най-тежката мярка за неотклонение. Преди минути съдът в Пловдив пусна шофьора Димитър Йовчев на свобода с най-леката мярка за неотклонение \"подписка\". Определението не е окончателно и може да бъде обжалвано или протестирано, като насрочената за целта дата е 2 януари 2018г. \n\n\n                    ", "date": "2017.12.22", "title": "Шофьорът, убил дете в Първенец, се разкая в съда"}
{"url": "http://www.monitor.bg/a/view/37325-%D0%90%D0%BF%D0%B0%D1%88%D0%B8-%D1%80%D0%B0%D0%B7%D0%B1%D0%B8%D0%B2%D0%B0%D1%82-%D0%BF%D0%BE-1200-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82%D0%B0-%D0%BD%D0%B0-%D0%9A%D0%BE%D0%BB%D0%B5%D0%B4%D0%B0/", "text": "Смяна на ролите - мъжете станаха джебчии, дамите се катерят по терасите\n                    Крадци разбиват по около 1200 апартамента всяка Коледа. Това показват цифрите на МВР за предходните години, предоставени за „Монитор“. От тях се вижда, че само за дните около празниците в страната се взломяват между 1000 и 1200 жилища. Бройката е двойна в сравнение с целия предходен месец ноември, когато общо всички набези са около 600. От полицията полагат усилия всяка година, за да намалят цифрата, но тя си остава почти константа. Причината е, че където се концентрират униформени, там почти няма обири. За сметка на това се атакуват кварталите, където полицейското присъствие е по-малко.„Няма как да следим за обществения ред, да пазим домовете от крадци, да следим за нарушители на пътя и да си вършим всички други основни задачи едновременно. Разпределяме полицейските сили максимално добре, за да можем да покрием всичко, но не сме всесилни“, обясниха от „Национална полиция“ пред „Монитор“. Въпреки това от там гарантираха, че отново в празничните дни ще има постоянни полицейски патрули по кварталите в страната, за да пазят домовете на хората, тъй като битовите престъпления, в които влизат и кражбите, са основният проблем, заради който е критикувано министерството. Само за година взломните кражби са над 10 хил. От домовете - близо 9 хил., от офисите са над 700, а от магазините - 7740.От министерството поясняват, че редиците на МВР се нуждаят от още поне 5000 полицаи, за които е обявен конкурс. Дупката представлява и 10 процента от щата на цялото министерство.Най-много полицаи се търсят в най-голямата дирекция – столичната. Конкурс е обявен за 306 патрулиращи полицаи, 50 пътни полицаи, 50 оперативни работници и 15 разследващи. На сайта на МВР се вижда, че само миналата седмица е обявен конкурс за 112 нови служители в СДВР - старши полицаи и младши пътни полицаи.Интересен факт в цифрите е, че половината от разкритите кражби са извършени от жени, или общо 3146. Те са и заловени, а голяма част от тях по-късно са освободени. Общо 318 дами са били регистрирани за нападения в жилища, от които са си тръгнали с пари, злато и техника. Впечатление прави, че джебчийските кражби, които са 480 за годината, са извършени от малко над 200 жени. Останалите апаши са били мъже, каквато тенденция доскоро не се забелязваше.„Мъжете и жените си сменят ролите, защото вече всеки е наясно, че жена от някой етнос в мола е джебчийка, а съмнителен мъж покрай входа, че е крадец. Затова се наблюдава едно разместване в криминалния свят. Мъжете стават джебчии, а жените се катерят по терасите, разбиват дограмите и крадат каквото намерят“, обясниха разследващи пред „Монитор“. Те поясниха, че през последната година се наблюдава и скок на този тип престъпления, извършени от чужденци. Общо 136 са кражбите, за които като извършители са регистрирани основно чужденци от сирийски и арабски произход.\n\n\n                    ", "date": "2017.12.22", "title": "Апаши разбиват по 1200 апартамента на Коледа"}
{"url": "http://www.monitor.bg/a/view/87806-20-%D1%80%D1%8A%D1%81%D1%82-%D0%B2-%D0%BF%D1%80%D0%BE%D0%B4%D0%B0%D0%B6%D0%B1%D0%B8%D1%82%D0%B5-%D0%BD%D0%B0-%D0%B2%D0%B8%D0%BD%D0%B5%D1%82%D0%BA%D0%B8/", "text": "Подписват договора за тола най-ранно през февруари\n                    Продажбите на всички видове винетки за тази година са около 10-20 на сто повече спрямо предходната година, обяви на пресконференция председателят на Управителния съвет на Агенция \"Пътна инфраструктура\" Дончо Атанасов и допълни, че и постъпленията в бюджета също са с доста голям ръст. За тази година се очаква те да са 348 до 350 млн. лева при 317 млн. лева през 2016 г.\nСъотношението между приходите от винетки от леки и тежки превозни средства е 70 на сто към 30 на сто, каквото се наблюдава и през последните години. \nПоложителните резултати са заради системните проверки, които АПИ и МВР правят по пътищата, отбеляза Атанасов и допълни, че тази година няма засечени фалшиви винетки. \nАтанасов напомни, че от днес стартира разпростанението на винетките за 2018 г. в дистрибуторската мрежа на новите стикери. В разпространителската мрежа има около 2 млн. броя винетки, като до края на януари техният брой ще достигне 5 млн. Започнала е продажбата на годишните винетни стикери, а от понеделник започва и продажбата на тримесечните за леки коли и еднодневните винетки за тежкотоварните автомобили.\nЗа първи път годишните винетки ще важат от датата на купуването им. В момента валидността на годишната винетка е до 31 януари независимо от това кога е закупена. За първи път от догодина ще има и тримесечна винетка за леките коли. Цената й е 54 лева.\nОт пътната агенция обясниха, че за защитата на новите стикери е използвана уникална технология за холограми, мастилата са трудни за имитация и се използват при производството на ценните книжа.\nВ отговор на въпрос за тол системата Атанасов посочи, че сега има решение на ВАС, с което се разрешава предварителното подписване на договора, но от АПИ ще изчакат 29 януари, когато е делото във ВАС по същество. След като има решение на ВАС по подадените жалби от участниците в тръжната процедура, ще стартира подписването на договора съобразно решението на съда. Амбицията ни е в рамките на 2018 г. тол системата да почне да функционира и в началото на 2019 г. да почнат сериозни постъпления в бюджета, каза Атанасов.\nСред приоритетите за следваща година Атанасов посочи започване на реално строителство на магистрала \"Хемус\", стартиране на процедурите за строителство на автомагистрала \" Русе - Велико Търново\", магистрала \"Струма\" в частта Кресна. Има 6000 километра пътища в много тежко състояние, особено по третокласната пътна мрежа, отчете Атанасов и посочи поддържането им също като приоритет.  \n                    ", "date": "2017.12.22", "title": "До 20 на сто ръст в продажбите на винетки"}
{"url": "http://www.monitor.bg/a/view/19367-%D0%9D%D0%BE%D0%B2%D0%B8-%D0%B1%D1%83%D1%81%D0%BE%D0%B2%D0%B5-%D0%B7%D0%B0-%D0%BC%D0%B8%D0%BB%D0%B8%D0%BE%D0%BD-%D1%89%D0%B5-%D0%B2%D0%BE%D0%B7%D1%8F%D1%82-%D0%BC%D0%B8%D1%82%D0%BD%D0%B8%D1%87%D0%B0%D1%80%D0%B8%D1%82%D0%B5-%D0%BD%D0%B0-%D1%80%D0%B0%D0%B1%D0%BE%D1%82%D0%B0/", "text": "\n                    С нови автобуси и бусове ще се возят митничарите до отдалечените пропусквателни пунктове, съобщиха от Агенция „Митници“.\n\nСъс средства от бюджета на агенцията са закупени 7 автобуса и 6 пътнически микробуса на стойност около 1 млн. лв. Превозните средства ще запълнят остарелия транспортен парк на митниците, който не е обновяван с пътнически превозни средства от повече от десет години, обясняват покупката от митниците.\n\nТранспортните средства са подбрани в зависимост от броя служители в смяна и особеностите на маршрута през различните сезони. Те ще обслужват служебни маршрути като София- ГКПП Калотина, Варна - ГКПП Кардам и ГКПП Дуранкулак, Бургас - ГКПП Лесово, Благоевград - ГКПП Кулата и други.\n\nПо един автобус и един пътнически микробус са получили митниците Столична, Бургас и Югозападна, а митниците Лом и Варна са получили пътнически микробуси. В началото на 2018 г. се очаква доставката на още четири автобуса, които също ще бъдат разпределени за нуждите на митниците.\n                    ", "date": "2017.12.22", "title": "Нови бусове за милион ще возят митничарите на работа"}
{"url": "http://www.monitor.bg/a/view/20493-%D0%9C%D0%B0%D0%B3%D0%B0%D0%B7%D0%B8%D0%BD%D0%B8%D1%82%D0%B5-%D0%BD%D0%B0-%D0%9C%D1%82%D0%B5%D0%BB-%D1%89%D0%B5-%D1%80%D0%B0%D0%B1%D0%BE%D1%82%D1%8F%D1%82-%D0%B8-%D0%BF%D1%80%D0%B5%D0%B7-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5/", "text": "\n                    По време на коледните и новогодишни празници всички  магазини в страната ще бъдат на разположение на своите клиенти. Магазините в молове и в други търговски обекти ще работят със стандартното си работно време на 23, 26, 27 и  30 декември, а на 24 и 31 декември графикът им ще бъде съобразен с този на съответния търговски център. Всички магазини, извън търговски центрове,  ще работят извънредно – на 23 декември със стандартно работно време, а на 24, 26, 27 и 30 декември те ще бъдат отворени за потребители от 10:00 до 17:00 часа. Единствените почивни дни за обектите на телекома ще бъдат 25 декември и 1 януари. Клиентите ще могат да плащат своите сметки и да правят покупки и с приложението  денонощно по време на празниците.\n\nВсички Мтел магазини предлагат на своите посетители стилни подаръци за предстоящите празници – смартфони, таблети, телевизори, лаптопи, музикални тонколони, а също така дрон и ховърборд. Те са достъпни и на , където освен поръчки на устройства, потребителите могат да се абонират и за мобилни и фиксирани услуги.\n                    ", "date": "2017.12.22", "title": "Магазините на Мтел ще работят и през празниците"}
{"url": "http://www.monitor.bg/a/view/49837-%D0%9A%D0%B0%D1%87%D0%B8%D1%85%D0%B0-%D0%BD%D0%BE%D0%B2%D0%B8%D1%82%D0%B5-%D0%B4%D0%B0%D0%BD%D1%8A%D1%87%D0%BD%D0%B8-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D0%B8-%D0%BD%D0%B0-%D1%81%D0%B0%D0%B9%D1%82%D0%B0-%D0%BD%D0%B0-%D0%9D%D0%90%D0%9F/", "text": "\n                    Новите годишни данъчни декларации за облагане на доходите на физическите лица и за корпоративни данъци за 2017 г. вече са публикувани на сайта на НАП, съобщиха от приходната администрация.\n\nДанъчните припомнят, че срокът за подаването на документите изтича на 30 април 2018. Фирмите пък подават декларации до 31 март 2018 г. Най-лесно и бързо формулярите могат да се подадат по електронен път без електронен подпис. За целта е необходим персонален идентификационен код (ПИК), който се издава безплатно в офис на НАП. Допълнително условие е и да нямат подлежащи на принудително изпълнение публични задължения към момента на подаване на декларацията, както и да се внесе целият размер на данъка за довнасяне в срок до 31 януари 2018 г.\n\nАко подадем декларациите си по електронен път до 31 януари 2018 г., можем да ползваме и 5% отстъпка, но не повече от 500 лв.\n                    ", "date": "2017.12.22", "title": "Качиха новите данъчни декларации на сайта на НАП"}
{"url": "http://www.monitor.bg/a/view/64319-%D0%A0%D0%B0%D0%B7%D1%80%D0%B5%D1%88%D0%B0%D0%B2%D0%B0%D1%82-%D0%BD%D0%B0-%D0%BF%D0%BE%D0%BB%D0%B8%D1%86%D0%B0%D0%B8%D1%82%D0%B5-%D0%B4%D0%B0-%D0%BD%D0%BE%D1%81%D1%8F%D1%82-%D0%BF%D1%83%D1%88%D0%BA%D0%B8-%D0%B8-%D0%B0%D0%B2%D1%82%D0%BE%D0%BC%D0%B0%D1%82%D0%B8/", "text": "\n                    Полицаите вече ще могат да носят дългоцевно оръжие. Това предвиждат промени в инструкцията за носене на служебно оръжие в МВР, чийто проект е публикувана за обществено обсъждане на портала strategy.bg, съобщи dir.bg \nВ момента тежко въоръжение използват само командоси от спецотряда за борба с тероризма и звената за задържане при националната полиция, ГДБОП и СДВР. Останалите полицаи са въоръжени с пистолети и револвери.Началниците на главните или областните полицейски дирекции ще решават кой, кога и за колко време ще носи дългоцевно оръжие. То ще се носи на ремък на рамо, без патрон в цевта, пише в инструкцията.\n\"С цел ефективно противодействие спрямо извършителите на тежки престъпления е необходимо в определени случаи предприемане на адекватна реакция от страна на полицейските органи при изпълнение на служебните им задължения, съпътствани с използване на дългоцевно огнестрелно оръжие в регламентираните от НК и ЗМВР случаи\", пише в мотивите към промените в инструкцията.\n \n                    ", "date": "2017.12.22", "title": "Разрешават на полицаите да носят пушки и автомати"}
{"url": "http://www.monitor.bg/a/view/5971-%D0%A0%D0%B0%D0%B7%D0%B3%D1%80%D0%B0%D0%B4-%D0%B4%D0%B0%D0%B4%D0%B5-%D0%B4%D0%B2%D0%B5%D1%82%D0%B5-%D0%BB%D1%8A%D0%B2%D1%87%D0%B5%D1%82%D0%B0-%D0%BD%D0%B0-%D0%B7%D0%BE%D0%BE%D0%BA%D1%8A%D1%82%D0%B0-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "\n                    Двете лъвчета Масуд и Терез, които се родиха в зоопарка в Разград, ще отпътуват за зоокъта  в парк-„Острова“ в Пазарджик, след като общинските съветници в Разград одобриха предложението на кмета. Подаръкът се прави по молба на градоначалника на Пазарджик Тодор Попов, който с писмо от 5 декември т.г. поиска от колегата си в Разград двете лъвчета и пое ангажимента малките да бъдат отглеждани при изключително добри условия. За новодомците на Острова ще бъдат построени специални обиталища, каквито имат тигрите Саша и Нейша и техните 4-ма наследници, от които остана само тигърчето Хебър, талисман на местния мъжки отбор по волейбол. Другите бяха подарени на други зоопаркове в страната. Въпреки опита на община Пазарджик в отглеждането на големи животни от рода \"котки\" защитници на животните смятат, че решението на разградските общинари е във вреда на двете лъвчета. По този повод от Организацията за защита на животните „ Четири лапи“ организират  протест в столицата и настояват двете лъвчета да заминат за приемен дом в Холандия, в който да живеят в естествена среда преди да отпътуват за Южна Африка. От \"Четири лапи\" припомнят, че Терез и Масуд бяха изпотъпкани от родителите си и едва оцеляха.  Активисти на \"Четири лапи\" и фондация \"Дивите животни\" ги доведоха в София и ги настаниха във ветеринарна клиника \"Добро хрумване\", където лъвчетата бяха спасени. Защитниците са категорични, че няма да дадат лъвчетата“ да живеят зад решетките на пазарджишкия зоокът, където са обречени на сигурна смърт!“, заканват се те в страницата си в социалната мрежа.  \n                    ", "date": "2017.12.22", "title": "Разград даде двете лъвчета на зоокъта в Пазарджик"}
{"url": "http://www.monitor.bg/a/view/35980-%D0%A6%D0%B2%D0%B5%D1%82%D0%B0%D0%BD%D0%BE%D0%B2-%D0%92%D1%81%D0%B8%D1%87%D0%BA%D0%B8-%D0%B7%D0%BD%D0%B0%D1%8F%D1%82-%D1%87%D0%B5-%D0%BD%D1%8F%D0%BC%D0%B0-%D0%B0%D0%BB%D1%82%D0%B5%D1%80%D0%BD%D0%B0%D1%82%D0%B8%D0%B2%D0%B0-%D0%BD%D0%B0-%D0%93%D0%95%D0%A0%D0%91/", "text": "\n                    Всички политически сили, дори опозиционните, са наясно, че няма алтернатива на ГЕРБ за управлението на страната. Това обяви шефът на депутатите от партията Цветан Цветанов, който коментира вчерашното .„Думите на Ахмед Доган пред актива на ДПС на коледното тържество, че няма защо да се сваля правителството, тъй като нито една партия от опозицията не е готова да упрявлава, се припокриват с резултатите от различни социологически проучвания от последните дни, които показват, че оценката на хората за управлението е положителна“, каза Цветанов в ефира на bTV. И добави: „Дори представители на БСП казват, че само ГЕРБ може да управлява в България. Те не искат да бъдат разкривани имената им, за да не влизат в конфликт.“. В същото време заместникът на Бойко Борисов в ГЕРБ, който определи думите на Доган като „сериозно политическо изказване“ бе категоричен, че няма никакви договорки между партията и ДПС.\n \n\n\n                    ", "date": "2017.12.22", "title": "Цветанов: Всички знаят, че няма алтернатива на ГЕРБ"}
{"url": "http://www.monitor.bg/a/view/32107-%D0%9F%D0%BE%D0%B2%D1%80%D0%B5%D0%B4%D0%B0-%D0%B2-%D1%82%D0%BE%D0%B2%D0%B0%D1%80%D0%BD%D0%B8%D1%8F-%D0%B2%D0%BB%D0%B0%D0%BA-%D0%B4%D0%BE%D0%B2%D0%B5%D0%BB%D0%B0-%D0%B4%D0%BE-%D1%80%D0%B0%D0%B7%D0%BA%D1%80%D0%B8%D0%B2%D0%B0%D0%BD%D0%B5-%D0%BD%D0%B0-28%D1%82%D0%B5-%D1%81%D0%B8%D1%80%D0%B8%D0%B9%D1%81%D0%BA%D0%B8-%D0%B1%D0%B5%D0%B6%D0%B0%D0%BD%D1%86%D0%B8/", "text": "\n                    Съмнения за някаква техническа нередност или претоварване в товарната композиция, спряла на жп гарата в Септември в сряда през нощта, станала причина да бъдат намерени 28-те сирийски бежанци.Нелегалните мигранти, сред които имало жени и деца на възраст от 1 до 17 години, пътували в пломбиран вагон на влака. Композицията  била закарана до Септември от пловдивски машинисти и на Септември се очаквало местни жепейци да поемат и закарат вагоните до столицата. Там обаче станало ясно, че още на гарата в Стамболийски бил засечен проблема и затова ръководител „ Движение“ на септемврийската жп гара не дал разрешение влакът да потегли към София. Докато жепейците почти 4 часа работели по установяване на проблема полицай от звеното към жп гарата обхождал заедно с железопътните служители композицията, когато чул човешки говор на чужд език. Той веднага повикал полицаи от Районното управление на МВР в Септември, които открили във вагона скрилите се бежанци. Най-малките деца били леко облечени и в минусовите температури почти били настинали, а едно от хлапетата от Сирия получило бъбречна криза и лекарите в Медицинския център в Септември му оказали медицинска помощ, преди да бъде отведено в Бежанския център в град Любимец.\n                    ", "date": "2017.12.22", "title": "Повреда в товарния влак довела до разкриване на 28-те сирийски бежанци"}
{"url": "http://www.monitor.bg/a/view/44451-%D0%91%D1%8A%D0%BB%D0%B3%D0%B0%D1%80%D0%BE%D1%80%D1%83%D0%BC%D1%8A%D0%BD%D1%81%D0%BA%D0%B8-%D0%BF%D0%B0%D1%82%D1%80%D1%83%D0%BB%D0%B8-%D0%B2-%D0%A0%D1%83%D1%81%D0%B5-%D0%B8-%D0%93%D1%8E%D1%80%D0%B3%D0%B5%D0%B2%D0%BE-%D0%BF%D0%BE-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5/", "text": "\n                    Смесени българо-румънски екипи започнаха да патрулират от днес в Русе и Гюргево. Те ще следят за безопасността на движението по време на коледните и новогодишните празници.\n\nНа Дунав мост в 13,30 часа се състоя символична церемония, на която се осъществи първата размяна на служители от пътните полиции на двете съседни държави. На нея присъстваха началниците на пътните полицейски служби в Русе и Гюргево главен инспектор Михаил Манов и комисар Марин Попеску.\n\nЕкипите ще патрулират и ще извършват контролни проверки по предварително изготвен и съгласуван график. Проверките ще бъдат насочени към контрола на скоростните режими, неправилното изпреварване, шофирането след употреба на алкохол, валидността на документите на водачите, наличието на задължителните застраховки, техническата изправност на превозните средства и други.\n                    ", "date": "2017.12.22", "title": "Българо-румънски патрули  в Русе и Гюргево по празниците"}
{"url": "http://www.monitor.bg/a/view/16973-%D0%92%D0%BA%D0%B0%D1%80%D0%B2%D0%B0%D1%82-%D0%B2-%D0%BF%D1%83%D0%B1%D0%BB%D0%B8%D1%87%D0%B5%D0%BD-%D1%80%D0%B5%D0%B3%D0%B8%D1%81%D1%82%D1%8A%D1%80-%D0%B0%D0%BD%D1%82%D0%B5%D0%BD%D0%B8%D1%82%D0%B5-%D0%BD%D0%B0-%D1%82%D0%B5%D0%BB%D0%B5%D0%BA%D0%BE%D0%BC%D0%B8%D1%82%D0%B5-%D1%80%D0%B0%D0%B4%D0%B8%D0%BE-%D0%B8-%D0%A2%D0%92-%D0%BF%D1%80%D0%B5%D0%B4%D0%B0%D0%B2%D0%B0%D1%82%D0%B5%D0%BB%D0%B8%D1%82%D0%B5/", "text": "\n                    Вкарват в национален публичен регистър базовите станции и антените на мобилните оператори, както и радио- и телевизионни предаватели и ретранслатори. Това предвижда промяна в наредба номер 9, подготвена от здравното министерство и пусната за обществено обсъждане. Именно здравното ведомството ще има задължението да поддържа информационната система, в която всеки гражданин ще може да влезне и да провери за нивата на електрическите, магнитните и електромагнитните полета.\n\nВ регистъра ще влизат всички обекти с излъчващи съоръжения, които са част от електронна съобщителна мрежа. В това число попадат и радиолокаторните и навигационни станции.\n\nБазата данни ще има публично достъпна част и ще включва списък на обектите с излъчващи съоръжения, тяхното местоположение, информация относно извършените измервания на нивата на електромагнитното излъчване и респективно служебна част за органите на държавния здравен контрол.\n\nВ мотивите е записано, че и към момента регионалните здравни инспекции наблюдават и анализират действието на тези обекти върху градската среда. В момента такъв регистър има и столицата. \n                    ", "date": "2017.12.22", "title": "Вкарват в публичен регистър антените на телекомите, радио и ТВ предавателите"}
{"url": "http://www.monitor.bg/a/view/47017-%D0%92%D0%B0%D1%80%D0%BD%D0%B0-%D1%81%D1%82%D0%B0%D0%B2%D0%B0-%D0%B4%D0%B8%D0%B3%D0%B8%D1%82%D0%B0%D0%BB%D0%B5%D0%BD-%D0%B8%D0%BD%D0%BE%D0%B2%D0%B0%D1%86%D0%B8%D0%BE%D0%BD%D0%B5%D0%BD-%D1%85%D1%8A%D0%B1/", "text": "\n                    Варна става дигитален иновационен хъб, съобщи кметът Иван Портних.\n\nГрадът е един от 30-те в Европа, които ще получат подкрепа от Европейската комисия за развитие на дигиталния сектор с най-висок икономически потенциал. “Благодаря на еврокомисарq по цифровата икономика Мария Габриел за насърчението и подкрепата. Радвам се, че посрещаме Новата 2018 година с ново предизвикателство!”, каза Портних. 30-те хъба, които участват в проекта на ЕК, ще имат възможност да развият бизнес планове, да участват в обучения и работни срещи, ползвайки най-добрите практики на други центрове за цифрови иновации в Европа,както и знания и опит на Прайсуотърхаус Купърс (PwC) и Оксфордския университет. Цифровият иновационен център (DIH) е помощно средство, което помага на компаниите да станат по-конкурентоспособни, като подобряват чрез цифрови технологии своите бизнес и производствени процеси, продукти и услуги. Дигиталният иновационен хъб действа на принципа на едно гише, като предоставя на клиентите достъп до нови технологии и финансови механизми за подкрепа и създаване на мрежи. След като преминат програмата за обучение, дигиталните хъбове трябва да се превърнат във важен стълб за цифровизацията на индустрията в избраните страни и региони, където в момента се инвестират по-малко в цифровите технологии, отколкото в други части на Европа или в други сектори.\n                    ", "date": "2017.12.22", "title": "Варна става дигитален иновационен хъб"}
{"url": "http://www.monitor.bg/a/view/14000-%D0%9A%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%97%D0%B0%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%BD%D0%B0%D1%82%D0%B0-%D0%BD%D0%B0%D0%B1%D0%BE%D1%80%D0%BD%D0%B0-%D1%81%D0%BB%D1%83%D0%B6%D0%B1%D0%B0-%D1%83-%D0%BD%D0%B0%D1%81-%D0%B5-%D0%B2%D1%8A%D0%BF%D1%80%D0%BE%D1%81-%D0%BD%D0%B0-%D0%B2%D1%80%D0%B5%D0%BC%D0%B5/", "text": "\n                    Вицепремиерът и военен министър Красимир Каракачанов не се е отказал от идеята за въвеждане отново на задължителна наборна военна служба в България, стана ясно от негов коментар при посещението му в Русе.„Убеден съм, че ще дойде време и за наборната служба, защото времето в което живеем, целият свят налага това. Дори страни като Финландия, Швеция, Норвевгия, кито не са заплашени от нищо и са далеч от точките на конфрикти в света, далеч от ислямския свят, който генерира напрежене, това се въвежда. В една Австрия в която има наборна военна служба 9 месеца, вече се коментира дали не трябва да я направят 1 година. Германия, която няма такава, обссъжда въвеждането й. Тази тема все по-широко се обсъжда, надявам се, че и в България ще има обективен поглед върху този въпрос. Преди 2 години, внесохме този закон в миналото Народно събрание. Тогава с лозунги и общи приказки, той беше отхвърлен, но нещата се променят”, заяви Каракачанов.Освен това министърът на отбраната каза, че от няколко месеца насам, работна група на ВМРО и ГЕРБ подготвя Закон за доброволната военна служба. Той е част от подписаната между двете партии програма за управление и през новата година трябва да влезе в парламента за гласуване.„Става дума за младежи и девойки, които са навършили 18 годишна възраст и имат желание доброволно да служат, да могат да го направят. Трябва да се определи период от 6, или 9 месеца, или по-дълъг. Има много млади хора, които желаят да служат доброволно както и родители, които искат да пратят децата си да получат знания и умения, а не да стават професионални войници”, обясни Каракачанов. Идеята е те да служат известно време, да се научат да боравят с оръжие и на дисциплина. Сега, ако някой млад човек иска да отиде и на военна служба половин, или една година, не може да го стори, защото трябва да подпише договор минимум за три години като кадрови войник. Това би решило и въпроса с военната подготовка на младото поколение и би допълнило недостатъка на кадри във въоръжените сили на България. Ще се ползва материалната сегашна военна база, която ще бъде достатъчна да поеме доброволните войници”, каза още вицепремиерът.Според Каракачанов в момента се работи за въвеждане на военното обучение в 10 и 11 клас на училищата, което се очаква да стане още от тази есен. „Амбиция ми е от септември 2018 г. да има военно обучение и в училищата. Надявам се до тогава Законът за доброволната военна служба да е влезнал в действие.”Идеята за доброволната служба ще бъде всеки желаещ да бъде разпределен в близо до населеното място в което живее. Поради тази причина в градове като Русе, където бившите военни поделения са били унищожени, материалната база ще трябва да се възстанови\", посочи Каракачанов.\n\n\n                    ", "date": "2017.12.22", "title": "Каракачанов: Задължителната казарма е въпрос на време"}
{"url": "http://www.monitor.bg/a/view/22397-%D0%9E%D1%86%D0%B5%D0%BD%D0%BA%D0%B8%D1%82%D0%B5-%D0%BE%D1%82-%D1%86%D1%8F%D0%BB%D0%B0%D1%82%D0%B0-%D0%BF%D1%80%D0%BE%D0%B3%D0%B8%D0%BC%D0%BD%D0%B0%D0%B7%D0%B8%D1%8F-%D0%B2-%D1%81%D0%B2%D0%B8%D0%B4%D0%B5%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B7%D0%B0-%D0%BE%D1%81%D0%BD%D0%BE%D0%B2%D0%BD%D0%BE-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5/", "text": "Средният успех от пети, шести и седми клас нямало да участва в бала за гимназия \n                    Средният успех по отделен предмет от прогимназията нямало да влиза в балообразуването при кандидатстване след седми клас от учебната 2018-2019 година. Това заявиха вчера от Министерството на образованието и науката (МОН) и обясниха, че в свидетелството за завършен седми клас просто щели да бъдат вписани годишните оценки от прогимназията, но нямало да се смятат средноаритеметично. Тази промяна ще влезе в сила от следващата учебна година. Според Наредба 11 за оценяване на резултатите от обучението на учениците „оценките по всеки учебен предмет при завършване на прогимназиалния етап на основното образование са годишните оценки по учебния предмет, изучаван във всеки от класовете - V, VI и VII, от прогимназиалния етап в задължителните и в избираемите учебни часове, а в спортните училища - и във факултативните учебни часове по учебен предмет от специализираната подготовка“.\n\nСпоред едни от най-авторитетните директори в столицата - Диян Стаматов, и Надежда Николчева този текст означава, че годишната оценка в свидетелството за завършен седми клас ще е средноаритметична бележка от оценките в пети, шести и седми клас. Като именно общата оценка ще се използва в балообразуването за кандидатстване за гимназия. Същото е било съобщено и на родителска среща в друго столично училище. От МОН обаче твърдят, че текстът в наредбата не е изтълкуван правилно.\n                    ", "date": "2017.12.22", "title": "Оценките от цялата прогимназия в  свидетелството за основно образование"}
{"url": "http://www.monitor.bg/a/view/56279-%D0%92%D1%81%D0%B5%D0%BA%D0%B8-%D1%82%D1%80%D0%B5%D1%82%D0%B8-%D0%BD%D0%BE%D0%B2-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80-%D0%B5-%D0%B8%D0%BD%D0%B2%D0%B0%D0%BB%D0%B8%D0%B4/", "text": "\n                    Всеки трети пенсионирал се тази година е излязъл в пенсия заради болежки. Това показват данни на Националния осигурителен институт (НОИ) за 2017 година.\n\nТази година заради болежки трудовия пазар са напуснали 25 638 човека, което е с 684 души по-малко спрямо 2016 г. Въпреки спада, 30,7% от новоотпуснатите пенсии са били за инвалидност заради общо заболяване. През 2017 г. в заслужена почивка са излезли 83 541 българи. Статистиката отчита спад на новите пенсионери с близо 7000 души за година. Броят на излизащите в заслужена почивка намалява заради увеличението с по 2 месеца на изискуемите възраст и стаж за пенсия.\n\nТройно са намалели пенсиониращите се военни и полицаи, показват данни на НОИ. През 2017 г. в заслужена почивка са излезли 1861 служители под пагон, докато година по-рано силовите ведомства са напуснали 6693 души, достигнали пенсионна възраст. Основна причина за спада на прекъсналите служба униформени е промяната на условията за пенсиониране. През 2016 г. за служителите на силовите ведомства беше въведена и пенсионната възраст. Така за да излязат в заслужен отдих тази година, служителите под пагон трябваше да имат не само 27 г. осигурителен стаж, 18 г. от които в системата, но и да са навършили поне 53 г.\n                    ", "date": "2017.12.22", "title": "Всеки трети нов  пенсионер е инвалид"}
{"url": "http://www.monitor.bg/a/view/21338-%D0%9C%D0%B8%D0%BD%D0%B8%D1%81%D1%82%D1%8A%D1%80-%D0%BA%D0%BE%D1%81%D1%82%D0%BE%D0%B2%D0%B8%D1%81%D1%82-%D0%B8%D1%81%D0%BA%D0%B0-%D0%B4%D0%B0-%D0%BA%D0%BE%D0%BD%D1%84%D0%B8%D1%81%D0%BA%D1%83%D0%B2%D0%B0-%D0%BB%D1%8A%D0%B2%D1%87%D0%B5%D1%82%D0%B0%D1%82%D0%B0/", "text": "Нено Димов обеща да екстрадира Масуд и Терез в чужбина\n                    Ортодоксалният костовист Нено Димов, който по неясни причини успя да се пласира за министър на околната среда и водите, за пореден път обслужи Зеления октопод като се закани да конфискува малките лъвчета от разградския зоопарк, само и само да ги предаде на псевдоеколозите, които искат да ги изнесат в чужбина.За Масуд и Терез, които бяха стъпкани и отхвърлени от майка си при раждането им, беше намерен нов и сигурен дом в модерния зоопарк „Острова“ в Пазарджик. В четвъртък местният парламент в Разград взе решението с голямо мнозинство като против бяха само опозиционните общинари от БСП и един от представителите на РБ Джипо Николов Джипов – син на небезизвестния Агнешки крал Никола Николов. Неговият глас бе символичен жест към Зеления октопод, който брани ВЕИ-тата на баща му и сътрапезника му Иво Прокопиев. Малката, но креслива групичка от НПО-та участващи в Зеления октопод, обаче истерично се противопостави на това решение на проблема, тъй като бяха осуетени плановете им да изнесат лъвчетата в чужбина.Псевдоеколозите и заблудени от лъжите им граждани сформираха протест през Министерски съвет днес по обяд. Неясно защо искането им бе отправено към премиера Бойко Борисов, който трябвало да се намеси в решенията на местната власт в лицето на община Разград и да им предаде лъвчетата. Пропагандната им кампания бе широко отразена от Фабриката за фалшиви новини, които щедро отразяваха откровените лъжи, с които псевдоеколозите искат да заблудят обществото. Основната им опорната точка бе, че в България няма условие за отглеждане на малки лъвчета, което е полуситина. В пазарджишкия зоопарк нямат специални помещения за малки лъвчета, но вече изграждат такива, а те са доказали, че могат да се спрвят с това, тъй като вече са отгледали четири новородени тигърчета и дори успешно са подарили няколко от тях на други зоопаркове. На фона на тази заблуда, от „Чеитри лапи“ и „Дивите животни“ премълчават, че прословутият спасителен център в Холандия, където искат да изпратят Масуд и Терез, също няма специални помещения за отглеждане на лъвечета. Там в момента има само 6 тигъра, а ако България допусне нашите лъвчета да бъдат екстрадирани там, в центъра също ще трябва тепърва да им създадат условия. Истеричният им вой и клевети засегнаха дори вестник „Телеграф“, въпреки че ние осигурихме млякото за животинчетата и ги спасихме от глад, докато НПО-тата си правеха реклама снимайки се с тях. Нагло излъгаха колко пари сме дарили за мляко, което можем да докажем с документи, както редовно опровергаваме лъжите на медиите от Фабриката за фалшиви новини и техните олигархични господари. Воплите им, просто доказват, че нашите разкрития са осуетили пъкления им план да изтъргуват лъвчетата в чужбина.Антибългарската пропаганда на Зеления октопод днес намери подкрепа в министъра на околоната среда и водите Нено Димов. Пред стотината души, които се бяха събрали да протестират, изведнъж се появи Димов и с мегафон в ръка се изживя като официален лобист на НПО-тата. Костовистът обясни как е срещнал псевдоеколозите с премиера и заедно са решили да изнесат българсктие лъвчета от родна земя и да ги пратят в Холандия, откъдето после да отпътуват за гигантския зоопарк на „Четири лапи“ в ЮАР. Типично в стила на Драгалевския командир, Нено Димов се закани да погази всички правила за неазвисимост между властите. Обяви, че ще накара областния управител, който е представител на изпълнителната власт да отмени ршението на официалния орган за местно самоуправление - Общинския съвет. Ако не можели да намерят законова причина да го направят, той лично щял да конфискува лъвчетата от името на МОСВ и в услуга на Зеления октопод.Димов не за първи път обслужва интересите на Зеления октопод у нас. През лятото негова заповед бе в основата на скандала „Калиакра“, който предизвика масови протести в 3 морски общини у нас. Причината за недоволството се коренеше в документ на МОСВ, с който се налагаха абсолютни забрани за земеделие и строителство в защитените територии. Забраната засягаше 23 хиляди дка земеделска земя, 440 хиляди кв. м. водни площи в Черно море. Общо над 25 хил. души пострадаха, заради далаверите, които псевдоеколозите от оглавявания от Тома Белев Зелен октопод бяха направили чрез участието им в очертаване на границите на „Натура 2000“. Тогава премиерът Борисов първоначално подкрепи решението на своя министър, но в последствие се наложи да гаси запалените от Нено Димов лобистки пожари като спре заповедта му и да се направи детайлна проверка на земите включени в защитентата територия.Самият Димов е бивш седесар и един от учредителите на личната политическа секта на Иван Костов – ДСБ. Като правоверен костовист той дори се уреди с депутатско място в 40-ото НС. Сред мрежите на Драгалевския лаборант Димов завързва връзки с другите му пипала като друг от съучредителите на ДСБ – Стефан Попов. Той пък е свързан по грантаджийска линия с Тома Белев и НПО-тата, в които той участва като фондация „Биоразнообразие“ и WWF – България. Паркът „Лайънс рок“ в Южна Африка, който псевдоеколозите рекламират като Обетована земя за нашите лъвчета е не толкова ужебище, колкото модерен зоопарк, предлагащ различни развлечения не за обитателите, а за гостите. Разликата е, че не е български зоопарк, а собственост на Фондация „Четири лапи“. В самото име на \"Лайънс рок\" е упоменато на първо място, че представлява хотелски комплекс, а на второ - убежище за големи диви котки. Животните се изпращат от целия свят от природозащитната организация „Четири лапи“. Тя изкарва немалко пари от любопитни туристи, показа проверка на „Телеграф“. Срещу 10 евро посетителите получават обиколка с автомобил. Който иска да е сигурен, че ще може да види събраните там 66 лъва, 17 тигъра и два леопарда, трябва да се настани срещу поне 200 евро за 2 нощувки. Хотелският комплекс разполага с всички удобства - ресторант, заведение за пиене, басейн. Сайтът на Лайънс рок\" печели с изкушаващото предложение, че докато се плацикате в басейна по залез слънце, можете да чуете ръмженето на лъвовете около вас. Само че \"спасените\" от циркове и частни зоопаркове котки там не бродят свободно, а отново гледат през огради \"близките до естествените условия\". Няма гаранция, и че Масуд и Терез няма да бъдат използвани хищнически за разплод.\n\n\n                    ", "date": "2017.12.22", "title": "Министър костовист иска да конфискува лъвчетата"}
