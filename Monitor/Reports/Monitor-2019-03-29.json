{"url": "https://www.monitor.bg/bg/a/view/hiljadarka-za-metallica-v-bukuresht-temata-161142", "text": "Вие сте меломан в България? Предпочитате да харчите спестяванията си за преживявания по стадиони и концертни зали вместо за нови обувки? През 2019-а ще трябва да бръкнете по-дълбоко в джобовете си, за да видите големите звезди на живо, защото ще трябва да отскочите до някоя от съседните ни държави. Въпреки пълния календар със събития за предстоящите месеци у нас, от който съвсем не можем да се оплачем, за поредна година се запазва тенденцията легендарните групи и актуалните звезди да заобикалят страната ни. Те отново предпочетоха Румъния за своя балканска спирка от турнетата. И докато допреди няколко лета България беше абонат за шоутата на Metallica и Bon Jovi например, тази година и двете банди няма да се пуснат 400 км на юг до София, а ще акостират само в Букурещ. Може би Доскоро родните меломани таяха надежда, че Джеймс Хетфийлд и компания няма да пропуснат „любимата си публика“, както ни наричат, и спрягаха групата за хедлайнер я на Hills of Rock в Пловдив, я на самостоятелен концерт в София. Дори кметът на града под тепетата Иван Тотев преди няколко месеца заяви, че общината е готова да източи Гребния канал, за да отговори на изискванията за по-голям капацитет на фестивала, само и само Metallica да дойдат. В крайна сметка бандата ще стигне само до Букурещ на 14 август, където ще забие на националния им стадион. Най-желаните билети обаче – тези за първа линия, както и пропуските за терен за правостоящи се изхарчиха буквално в рамките на часове след пускането им в продажба. Останалите билети също не застояха много, като 4 месеца и половина преди шоуто остават по-малко от 2% незаети места по трибуните според справка в една от най-големите платформи за онлайн продажба на билети за концерти по цял свят Viagogo. В тази платформа има останали по 1 - 2 билета от сектор, като най-евтините пропуски варират около 206 евро, или скромните 400 лв. В румънската версия на тикетинг системата Eventim пък може да се сдобиете с билет за 685 леи, което към днешна дата е около 280 лв. До тази вечер обаче бяха останали само 4 пропуска. За да гледате метъл величията, трябва да си направите малко по-тънка сметка, преди да се зарадвате, че изобщо може да си осигурите достъп до стадиона. Все пак трябва да стигнете до Букурещ, който е на 383 км от София. Това ще бръкне в джоба ви с още около 160 лв. за гориво. Добавете и задължителната винетка, която е 3 евро (6 лв.). Може да се придвижите и със самолет. Една от нискотарифните компании предлага полет до румънската столица, а за тези дати На финала трябва да предвидите поне една нощувка, която в приличен хотел недалеч от центъра се котира между 80 и 100 лв. Като ударите чертата, минимумът от финансови средства, с който трябва да разполагате, е 666 лв. Дяволска сума, а? И в нея не влизат никаква храна и екстри, не дай боже, да ви се прииска да си купите официален мърчандайз на бандата или пък да сте любител на бирата. Тогава разходът скача на около хилядарка. И ако ви се струват много – това е най-евтиният вариант за българския рок фен от цялото им европейско турне, голяма част от което вече е недостъпно и билетите са напълно изчерпани. Само за сравнение – все още може да гледате Metallica в Милано на 8 май с организирана екскурзия от София срещу скромните 940 лв. Тези пари включват две нощувки, най-евтиния билет за концерта и полет с нискотарифна компания. Отделно трябва да помислите за прехраната си. Имаше подобна екскурзия и за Букурещ, чиято цена беше 320 лв., но местата се изчерпаха със скоростта на светлината още преди месеци заедно с изчерпването на билетите за терен. Джон Бон Джоуви също ще заведе легендарната си банда в румънската столица. Може би шоуто им у нас през 2013-а не остави особено приятен вкус в устата на музикантите, които не срещнаха особено разбиране от медиите и феновете, след като съкратиха концерта си в София заради заболяване на фронтмена. Отнесоха доста критики, пък и Националният стадион „Васил Левски“ можеше спокойно да бъде и по-пълен. Факт обаче е, че на площада пред парламента. Все още всеки може да си купи билет за тях, като според претенциите си може да се сдобиете с пропуск за правостоящи на терен срещу 95 лв., а на първа линия може да пее за 160 лв. За да сте сред най-отбраните фенове, трябва да си купите пропуск за Diamond Circle, който се котира за 250 лв. С пътя с личен автомобил и спането грубата минимална сметка прави около 370 - 400 лв. По-евтин вариант предлагат родни туроператори. Един от тях офертира екскурзия за концерта, която обаче стартира от Варна и е на цена 280 лв. Тя включва пътуване с автобус, една нощувка в двойна стая и билет за концерта за терен. За разлика от българския календар със събития съседите успяват да привлекат и наистина актуални звезди, като Ед Шийрън. Хитмейкърът е на гребена на вълната в момента и пълни най-големите зали по цял свят. Истинско събитие си е шоу на такава звезда на Балканите като цяло. Той ще свири в румънската столица на 3 юли и почти е разпродал националния стадион там. Останали са само билети от една ценова категория – седящи на втория ринг на трибуните, т.е. с доста лоша видимост, които се котират по 125 лв. Така авантюрата ви с изпълнителя на Shape of You може да ви излезе минимум 400 лв. без храната. Но българските туроператори отново предлагат алтернатива, която с превоз, нощувка и билет (отново на втория ринг) е 340 лв. Оказва се, че напливът е само за Румъния. Нито Гърция, нито Турция, нито дори Сърбия имат с какво повече да се похвалят. че ще е домакин на една от спирките на големите Alice In Chains. Джери Кантрел, Шон Кини, Майк Инез и вокалистът Уилям Дувал ще забият в столицата Атина в разгара на лятото – на 24 юни, на Водния площад, а пропуските за събитието се котират на цени между 80 и 160 лв. Най-малко около 360 лв. ще струва удоволствието на българския меломан обаче да чуе парчета като In The Box, Rooster и No Excuses на живо. Това, ако реши да пътува с кола и да отседне във възможно най-евтината стая, предлагана по това време под наем в Атина. Със самолет сумата ще се увеличи с около 120 лв. Встрани от Alice In Chains гърците се очаква да галят слух с идентични световни звезди, както и българите. С участие там ще се разпишат още музиканти като Бет Харт, Eрос Рамацоти, Bullet For My Valentine и др. Сърбите ще се похвалят основно с хедлайнерите на фестивала си Exit, който ще се проведе по традиция в Петроварадинската крепост в Нови Сад между 4 и 7 юли. Акустиката там ще пробват култовите британци от The Cure, но най-интересна е визитата на младите надежди в рока и носители на актуалното „Грами“ за най-добра рок банда Greta van Fleet. По всичко изглежда, че и Турция няма богата палитра от музикални предложения тази година, както и предходната за жалост. Световно признатите звезди на сцената ще пропуснат да посетят страната най-вероятно заради особената политическа ситуация при комшиите. Припомняме, че допреди по-малко от десетилетие Инстанбул беше топдестинация за големите артисти, като U2 например правеха изключение да се пуснат на юг от Виена само за Турция. Както при тях, така и в България ситуацията коренно се промени в последно време. Допреди няколко години че можеха да избират между концерт на Голямата четворка – Metallica, Megadeth, Anthrax и Slayer заедно, Елтън Джон, Боб Дилън, AC/DC, и то в рамките само на едно лято - през 2010-а. Оттогава обаче промоутърският бизнес у нас се смали драстично, концертите на открито в София изчезнаха, най-големите фестивали – Spirit of Burgas, Sofia Rocks, Sonisphere и Elevation, са вече в миналото, както и почти всички големи промоутърски фирми. Останаха неколцина, които водят звезди у нас, и само „София Мюзик Ентърпрайсиз“ си позволяват да работят с най-големите, респективно скъпите артисти. През 2019-а именно те ще доведат Лени Кравиц, Стинг, Майкъл Бубле и Ерос Рамацоти в София, Том Джоунс и всички банди на Hills of Rock в Пловдив.", "date": "2019.03.29", "title": "Хилядарка за Metallica в Букурещ (ТЕМАТА)"}
{"url": "https://www.monitor.bg/bg/a/view/borisov-poiska-izvinenie-ot-turcija-161144", "text": "Премиерът Бойко Борисов поиска извинение от Турция заради думите на външния министър Мавлют Чавушоглу. Това стана ясно от изказването на Борисов след срещата на т.нар. Варненска четворка между него и премиерите на Гърция и Румъния - Алексис Ципрас и Виорика Данчила, както и президента на Сърбия Александър Вучич.  Поводът е изказването на турския външен министър от преди дни, с което намеква за турска намеса за поправките в закона за вероизповеданията. Първоначалният вариант предвиждаше опростяване на дълговете на главното мюфтийство, но след общественото недоволство бе направено отсрочка от 10 г, през които дълговете да бъдат платени.  Борисов поясни, че има среща с турския вицепрезидент Фаут Октай, пред когото ще постави въпроса. Премиерът заяви, че никак не му е приятно и добави: „Намесата във вътрешните работи  на която и да е държава е лош сигнал и лошо възпитание”. Надявам се да поднесат своето извинение, каза още Борисов.  Междувременно стана ясно, че пред самият Октай пемиерът заявил, че е много ядосан от това непремерено изказване на външния министър на Турция Мевлют Чавушоглу, че след тяхна намеса е променен законът за вероизповеданията у нас. То е категорично неприемливо, заявил Борисов и добавил: „Не само, че е неприемливо, но и не е вярно”. По време на разговора пък турците са поискали време, за да чуят думите на Чавушоглу и е последвало прекъсване на срещата. През това време вицепрезидентът Октай , след натиска на Борисов, е набрал по телефона самия Чавушоглу. Иначе в изказването си след срещата на Варненската четворка премиерът отново потвърди намерението да се изгради трети мост над Дунав с Румъния, като изтъкна, че свързаността между страните е изключително важна.  През юли се очаква да подпишем с Гърция пък смесената компания за транспортните коридори, както и да се направи първа копка на конвектора с тази държава.  По думите на премиера имаме редкия шанс на Балканите да получаване втечнен газ, както и синьо гориво от Кипър, Египет, Израел и руски газ от Турция.  България активно работи за разширяване на газопреносната си система, увери Борисов.  Той се надява в следващите месеци да се направи първа копка и на конектора със Сърбия.  Той сравни изграждането на газопреносната мрежа като с това на магистралите. По думите му от Белград до София и Истанбул и до Бургас ще е магистрала без светофар.  Според него на следващата среща трябва да поработят  за сферата на цифровизацията, защото малко сме изостанали. България, Гърция и Румъния подкрепят Сърбия към пътя и за Европа, а Борисов дори обяви, че е готов да се подпише под писмо от името на трите държави в подкрепа на Сърбия пред ЕС.  Гръцкият премиер Алексис Ципрас пък заяви, че са се превърнали в Б4 на Балканите по подобие на Вишеградската четворка. Той изтъкна още, че тръбопровода Исмет ще промени енергийната карта на Югоизточна Европа.  Александър Вучич пък изтъкна, че скоро приключва  източния клон на коридор 10 към България и то за по-малко от три месеца.  Данчила на свой ред заяви, че с политическите декларация от Букурещ се ангажират за тясно сътрудничество за стабилност и просперитет в региона.", "date": "2019.03.29", "title": "Борисов поиска извинение от Турция"}
{"url": "https://www.monitor.bg/bg/a/view/sedmichen-horoskop-za-30-mart-5-april-161146", "text": "30-и е ден за реформи и ремонти. Направете разместването даващо повече възможности за разширение в дома. За неделя не планирайте нови дейности и инициативи. Това е ден за приключване, за постигане на крайни цели и дестинации, но не и за старт на важни мероприятия. На 1-и лъжата се смесва с истина, бъркотията е навсякъде и сякаш не може да се оправи. Очертават се колегиални битки и конфликти дори за най-дребното нещо. Но на 2-и всичко ще се подреди. Луна и Венера се прегръщат в нощното небе. Любовта ще е до вас или неочаквано ще се появи в живота ви. Тенденцията е в този ден да постигнете към основна и важна цел, на която ще стъпите и ще се развивате вероятно до края на годината. Чупят се окови, отпадат притеснения и на 3-и, когато може да се обзаведете с жилище и имот, да разширите базата на личното си производство и да закупите нова техника. 3-и е най-добрият ден в този месец за отваряне на ново заведение, за старт на нов бизнес и нов търговски обект. Направете освещаване. На 4-и тъмни сили ще се опитват до ви объркват. Новолунието в Овен изпива жизнените ви сили. Неблагоприятно за планирано раждане. На 5-и до 11 ч 52 мин. властва 30-ия лунен ден, който ни дава право и възможност за самостоятелен избор. Добре е да се почисти дома, да се спазва диета, да се пречистят отношенията и да си простим взаимните прегрешения. Не планирайте пътувания за събота. Тръгнете днес и ще си спестите тревогите.  Предстои тежък уикенд, в който ще се налагат реформи и реорганизации, ще се излиза от рамките на добрия тон и ще се започват размествания, които да успокоят духовете. Не се опитвайте да задръжте статуквото, дори и да ви осигурява някакви елементи на сигурност, но вече вреди на децата и бъдещето на цялото семейство. Използвайте тези дни активно за подобряване  на здравния си статус. Проведете лечения, намерете нова група, в която да развивате и укрепвате тялото си. В неделя избягвайте случайните контакти и се движете в по-тесен кръг. Противопоказно е да се бърза и да се товарите с непосилни отговорности. Давайте го по-лежерно и в понеделник, когато ще се изострят конфликтите на работното място. 2-и е ден за любов, но точно тя ще липсва в отношенията. Луна и Венера са в съвпад и може да върнат някои изгубени надежди. Дайте си втори шанс, обадете се на тези, с които отношенията ви са се вледенили. 2-3-и ще се най-благодатните ви и успешни дни. Във вторник лесно ще потръгне всяка дейност, ще получите изгодни поръчки, ще направите благоприятни за бъдещето ви връзки и може да подпишете изгоден договор. 3-и е ден за старт на нови търговски и промишлени обекти. Отворете и осветете новото си заведение. На 4-и нищо съществено да не се предприема. На 5-и сме оставени на собствения си избор, бъдете себе си. 30-и е ден свързан с ремонти и строителни дейности, с намерение да се включат в действие всички семейни и лични ресурси и да се направят някои устройващи всички размествания. Действайте активно, не се бавете, за да не пропуснете и възможностите за печалби след направените преустройства. На 31-и е добре да се приключва, а не да се започва. Ден за прочистване от шлаката на физическо и духовно ниво. Препоръчва се диета. Понеделнишки всеки тръгва с голямата кошница и не е склонен да отстъпва от претенции и намерения. Необходимо е да се прекъснат вредни връзки. Добре е да посетите специалисти в интересуващата ви област. Ден за среща с учителите и по повод проблемите на децата. Вечерта е любовна. На 2-и всичко зациклено и изоставено за друг път може да потръгне. Активизират се амбиции и мечти, правят се крачки в нова посока, търсят се източници за развитие. Може да спечелите конкурс и да се внедрите в нова среда. 3-и е най-благоприятният ден в този месец за отваряне на нови заведения. Стартирайте нов семеен бизнес. На 4-и не се лъжете да влизате в каквито и да било връзки и зависимости. Ограничете контактите в сивата икономика, ако не искате да пострадате и загубите пари. В петък до обед преминаваме на нова навивка на развитие. Пътят пред вас се разчиства. 30-и е ден с огромна разрушителна и преобразуваща сила. В много посоки на живота ще преживеете сътресения. Изискват се промени, стимулира се новото мислене. На обществената сцена излизат нови играчи, а в семейството децата поемат инициативата. Обърнете внимание на здравето си, проведете закаляващи процедури. На 31-и е Кръстопоклонна неделя. Прекарайте този ден в спокойна и възстановяваща силите ви среда. В тишина и изолация ще ви дойдат пречистващи мисли. Може да промените възприятията си към света и хората наоколо. За понеделник планирайте среща с капацитет в областта, в която трябва да се вземат важни решения. Не се занимавайте със споровете на работното място. На 2-и ще получите подкрепа и покровителство, ще направите крачка напред на работното място, ще уредите документи и ще получите нужните ви инвестиции. Сега е момента да направите крачка в нова посока. На 3-и започнете нов бизнес. Бъдете сигурни, че всичко стартирано в момента ще ви донесе пари, придобивки и стабилизираща заетост за членовете на семейството. Чудесно е да се отвори нов търговски обект точно в този ден. На 4-и тъмни сили се опитват да се намесват в живота и личния ви избор. Не си позволявайте да изпадате в зависимости. Не взимайте и не давайте заеми. На 5-и до обед правете каквото чувствате за правилно. До 1-и на обед Луната ще ви гледа в опозиция от знака на Водолея. Съобразете се с партньорските изисквания, направете нужните промени и ремонти, за да удовлетворите исканията на половинката и нуждите на децата. В противен случай конфликтите не ви мърдат. В неделя обстановката вече не е толкова агресивна. Марс навлиза в знака на хармоничните ви Близнаци, така че във всяко положение ще намерите нужния втори вариант и шанс. В понеделник до обед на работното ви място ще прескачат искри, ще се разгарят спорове, които нищо няма да решат, но ще изнервят всички. До вечерта намирате покровители за проектите си и си осигурявате парите за бъдещета работа. 2-и е ден за първа копка, за обединение на сили и ресурси в името на една взаимно изгодна цел. Каквото се посади в земята ще се хване и даде богата реколта. Пътувайте, водете преговори на място. На 3-и се включете в брокерски инициативи. Намирате нужния имот, окопавате се на нова база и стартирате нови производства. Всичко предприето в този ден ще тръгне като по вода и ще ви донесе предимства. На 4-и ограничете контактите, не допускайте намеси и сами си движете работата. В петък до обед разчистете терени и отношения. След това да края на деня планирайте без да започвате нищо важно. В събота ще се събудите с чудесна идея в главата. Реализирайте я. 30-и носи откровение за бъдещето, събужда неподозирани сили и помага да се решите на крачка за подобряване условията ви на работа и труд. Ден на фундамента. Разчистете основата на бъдещите си дейности и занимания. Търсете майстори за ремонти и поправки. В неделя почивайте, не проявявайте излишна активност, за да не вършите работата на мързеливците. Спазвайте диета, прочистете се от шлаката и организирайте умерено физическо натоварване. 1-и е ден свързан с енергийни загуби. Силата ви изтича в неприятни разговори на работното място и в разправии с партньори. Никой никого не слуша, общата работа ще зацикли. На 2-и правите пробив в средата си, получавате нови поръчки и сключвате нови договори. Битката ще е жестока, конкуренцията ще се опитва да ви измести. Денят носи проблеми в любовта. Луна и Венера ви гледат в опозиция. Внимавайте и не повдигайте парливи въпроси. Не си позволявайте изневери. Ще ви спретнат компромат. Не е време за раздели. 3-и ви дава шанс да започнете съвместен или самостоятелен бизнес проект и да отворите заведение. Проблемът е, че Девата никога не е големият началник и в този момент пак някой друг се гласи да използва ресурсите и работата ви. Работете съвместно само с децата и родителите си. На 4-и ограничете контактите, отложете срещите си за петък.  На 30-и започват революционни преустройства. Всеки на своето ниво е добре да предприеме действия за по-добър живот. Някой ще започне ремонти, друг ще се премести, трети ще замине разочарован от мудното развитие на нещата тук. Ще се събудите с някакво особено вдъхновение или по някакъв повод ще ви се отворят очите, ще прогледнете за нуждите на момента, за желанията на близките и семейството си. Ден за лечения, може да се намери отдавна търсеното лекарство или лечебно място. В неделя спазвайте диета, не си нарушавайте спокойствието, вслушвайте се в трептенията на тялото и в нуждите на душата. За понеделник не планирайте среща на екипа и съвместна работа. Всеки дърпа чергата към себе си, скандалите трудно ще се избегнат. Насроченото за 2-3-и ще тръгне като по вода, ще донесе ползи и възможности за по-добро развитие и работа в бъдеще. На 2-и и в любовта ще преминете на нов етап. Вероятни са запознанства или предложения, които ще затвърдят връзката ви. Луна и Венера се целуват в нощното небе. Целта е лесно достижима. В сряда е време за старт на нови дейности и производства, за откриване на нови заведения и търговски обекти. На 4-и ограничете контактите в сивата икономика. Ще ви предложат фалшификат. 5-и помага да преминем на нова навивка на лично и професионално развитие. Направете своя избор.  Очертава се проблемен уикенд за приятелските ви връзки. Но от 31-и навлизащият в Близнаци Марс вече ще ви стимулира вместо да ви вкарва в затруднения и конфликти. Започнете преустройствата, за които отдавна събирате сили, говорите или се гласите. Създайте си удобства, променете интериора съобразно желанията на близките и децата. Това са дни, в които трябва да се занимавате с базисни проекти и да стигнете до основата на проблема, който вълнува семейството и приятелските ви връзки. На 1-и започвате с разправии на работното място, но в края на работното време основен въпрос ще се разреши. 2-и е ден на неудържимо движение напред и нагоре. Нищо няма да ви спре, целта е лесно достижима. Луна, Венера, Нептун и Меркурий ви гледат в брилянтен аспект от знака на Рибите. Връзките ви ще се оправят, може да направите бебето и да се запознаете с качествени хора. 3-и дава шанс да се внедрите и окопаете в печеливша среда. Отворете новото си заведение, стартирайте нов бизнес, помогнете и на децата да проходят в деловите си начинания. Преследвайте важни цели, подписвайте нови договори. 4-и е рисков ден, тъмнината на новолунието ни обгръща. Останете където сте. 5-и има своята светла и тъмна половина. До обед разчистете камъните по пътя си, преговаряйте, а за следобед приемайте предложения и покани.  Съботният ден е зареден с енергия за промяна. Започнете с коренните реформи, с нещата които отдавна отлагате и с дейностите, които ще ви освободят ръцете за новото, което идва. Включете резервите, направете ремонти, осигурете си повече функционалност в дома и офиса. В неделя поне в една посока приключете. Не бързайте да започвате нова инициатива, да правите крачка към нова връзка и работа. В понеделник напрежението непрекъснато ще нараства и към края на работното време може да сте се изпокарали с колеги, партньори и работодатели. Не взимайте решения без да сте се посъветвали с капацитет в нужната ви област. На 2-и пътят ви е като бягане с препятствия. Всичко при вас ще става по трудния начин. Ще се налага да се вадят нови документи, да се повтарят изследвания. Ще ви връщат в начална позиция и на работното място. Родените в първата декада може да очакват и проблеми във връзките. Очертават се изневери. На 3-и е добре да се участва в брокерски сделки, да се купи или капарира имот, жилище или офис. На 4-и ловите риба в мътна вода. Може да имате успех, но ще влезете и в нежелани зависимости. В петък направете силен самостоятелен ход. Късметът ще ви следва, ще получавате заслужени награди, ще ви канят на светски събития, ще се окажете желани и търсени партньори. Направете си равносметка.  30-и е ден за разрушение на старото и съзидание на новото. Прочистете душата и терена, на който ще действате. Може да направите крачка към раздяла с тези, с които отдавна работата не върви или не ви плащат достатъчно. Помислете за самостоятелен бизнес. Навлизате в стабилизиращ период, в който с пълна сила ще развихрите талантите си. В неделя си дайте шанс за сдобряване с тези, с които нещата не се получават. В понеделник на работното място трудно ще се стигне до единомислие. Не се опитвайте да взимате страна в споровете, работата ви няма да бъде зачетена и може да изтърпите критика. На 2-и инициативата ви се отпушва. Може да получите изгодно предложение и да подпишете нов договор. Ще срещате добронамеренност и разбиране. Обединете интересите си с тези, които вървят редом, с които се разбирате и мислите синхронно. На 3-и чакайте придобивки и улеснения по различни канали. Денят е благоприятен за уреждане на имоти, за покупка на жилище и наемни отношения. Този ден ви заземява на благоприятна за бъдещето позиция. Урежда се проблем с децата. На 4-и ви чакат грижи и негативно въздействие. Тъмнината на новолунието ни обгръща. Не сключвайте нови договори, пазете се от въздействие. На 5-и сме оставени на собствен ход. Каквото сам си направиш никой не може да ти го причини.  През уикенда Луната е във вашия знак. Предстоят пътувания, промени в плана, реорганизации у дома и на работното място. Всяка промяна ще отваря нови пътища за развитие, ще ви среща с бъдещи партньори и ще заздравява семейните връзки. Огромна преобразуваща сила има в този съботен ден. Вземете важно решение и не се отклонявайте от поетата посока. Ще получите откровение за бъдещето и ще ви се изяснят някои отношения. В понеделник не бързайте да правите важни стъпки и изказвания. Действа се хаотично, посоката и шефските изисквания още не са уточнени. Следобед ситуацията ще се промени и ще се тръгне в изгодна за вас посока. На 2-и може да стигнете далече при преговори и делови разговори. Сключените договори ще ви помагат да печелите повече и да се устроите в нова професионална ниша. Личното ви хоби започва да носи доходи.  Уреждат се и проблемите на партньорите и децата. Лесно се излиза от зацикляния. Уплътнете максимално деня и ще се похвалите с победа. На 3-и е вероятно духовно прозрение за пътя напред. Купете жилище, теглете кредит, стартирайте нови дейности. Не сечете дървета. Пазете очите и следете кръвното. 4-и е обсебващ и рисков ден. В петък прокарвате важна своя идея. До обед всеки може да намери пролука лично за себе си и да постигне нещо, за което отдавна се бори. 30-и е ден за революционни промени в начина на работа и живот. Сънищато от тази сутрин показват дали всичко е наред със сексуалната ви енергия. Навлизаме в период, в който старото се руши и се създават нови връзки за бъдещето. В неделя е важно да се стигне до целта, а не да се търсят нови посоки и цели. Приключете с работа и връзка, от миналото и се освободете от неприятни ангажименти. Почивайте, спазвайте диета, проведете лечебни процедури. На 1-и следобед Луната навлиза в Риби и среща Венера. Очертават се любовни моменти и запознанства. Емоциите взимат връх. Лесно може да се влезе в конфликти. Ще се води комроматна война. 2-3-и са дни на възход, растеж и придобивки. Добре е на 2-и да подпишете нови договори, да влезете в нова среда и да поемете нови ангажименти. Ще преодолеете всяка преграда и ще елиминирате всеки конкурент. Стегнете се, повярвайте си и ще успеете. На 3-и се заземявате на дадено място. Влезте в нова група по интереси. Някой ще се уреди и с нов дом или ще намери квартирата, която му допада. Преместете се при любимите или в самостоятелен апартамент. На 4-и може да попаднете на фатално влияние. Стойте далече от хора на риска. В петък разчистете камъните по пътя, оправете отношенията, дайте си втори шанс. През уикенда някой ще поеме нуждите и разходите ви. Късметът ще е с вас.", "date": "2019.03.29", "title": "Седмичен хороскоп за 30 март – 5 април"}
{"url": "https://www.monitor.bg/bg/a/view/idva-jasen-slynchev-i-vetrovit-ukend-161147", "text": "Атмосферното налягане ще се понижи, но ще остане по-високо от средното за месеца. През нощта ще преобладава ясно време, на места с незначителна облачност. Североизточният вятър временно ще отслабне. Минималните температури ще са между минус 3 и 2 градуса и на места в котловините ще се образува слана. Утре ще бъде предимно слънчево с временни увеличения на облачността, главно над източната половина от страната. Вятърът отново ще е от североизток - предимно умерен. През деня ще е малко по-топло с максимални температури между 13 и 18 градуса. Над Черноморието ще бъде предимно слънчево с временни увеличения на облачността. Валежи не се очакват. Ще духа слаб до умерен север-североизточен вятър. Максимални температури между 9 и 12 градуса. Температурата на морската вода е 9-11 градуса. Вълнението на морето ще е около 3 бала. Над планините облачността ще е променлива. Ще духа умерен, по високите и открити части - силен североизточен вятър. Дневните температури слабо ще се повишат и максималната на височина 1200 метра ще е около 4 градуса, на 2000 метра около минус 2. В неделя и понеделник над Западна България ще преобладава слънчево време. Над Централна и Източна ще има повече облачност, но вероятността за валежи е малка. Вятърът ще остане североизточен, в източните райони умерен. Температурите слабо ще се повишат и втория ден преобладаващите минимални ще са между 0 и 5 градуса, максималните - 15-20 градуса.", "date": "2019.03.29", "title": "Идва ясен, слънчев и леко ветровит уикенд"}
{"url": "https://www.monitor.bg/bg/a/view/bylgarin-obra-zaltoto-na-britanskite-nagradi-za-reklama-161134", "text": "След като спечели престижни отличия на американските награди на Асоциацията за визуални екефти с рекламата \"Момчето и пианото\" с участието на Елтън Джон, Камен Марков и неговият екип обраха овациите и на английска земя тази седмица. Те спечелиха Craft Arrows награди за изпълнение на реклама: Сребро за визуални ефекти и Злато за CG (компютърно-генерирани) ефекти за \"Момчето и пианото\". Друга реклама, по която Камен е работил като супервайзер \"Специални ефекти\" за британския Канал 4 взе награди Craft Arrows - Злато за музика и Arrows - Сребро за промотиране в категория \"Забавление\". Рекламата е за кулинарното шоу The Great British Beak Off (Голямото британско печене). Освен този успех, Камен Марков е поканен да бъде жури в категориите, свързани с визуални ефекти, на супер престижния международен фестивал D&AD в Лондон. Фестивалът се провежда в края на май и отбелязва постижения в сферата на криейтив индустрията и културата.", "date": "2019.03.29", "title": "Българин обра златото на британските награди за реклама"}
{"url": "https://www.monitor.bg:443/bg/a/view/30-000-s-vaucheri-za-obrazovanie-161128", "text": "30 хиляди работещи ще могат да подобрят квалификацията си чрез проекта „Ваучери за заети лица\", съобщават от Агенцията по заетостта. Заявленията започват да се приемат от 1 април в бюрата по труда в цялата страна. С проекта се цели предоставяне на възможност заетите лица да получат нови умения или да разширят знанията си. Подобряването на професионалната квалификация е съобразено с нуждите на бизнеса. От началото на първия прием до момента броят на издадените ваучери е 24 765. Повече от половината са били за преминаване през курсове за професионални обучения. Право да подават заявления имат нашенците, които са на трудов договор в предприятия извън държавната админстрация. Няма ограничение за възрастта на онези, които са само със средно или основно образование. За вишистите обаче има изискване да са на възраст над 55 години. Желаещите да участват в обучителните курсове ще трябва да заплатят половината от стойността на ваучерите. Според Агенцията по заетостта, това ще доведе до по-висока ангажираност от страна на лицата, относно качеството на обучението и ще създаде предпоставки за споделена отговорност между тях и обучителната институция за постигане на по-добри резултати.", "date": "2019.03.29", "title": "30 000 с ваучери за образование"}
{"url": "https://www.monitor.bg:443/bg/a/view/udovolstvieto-struva-pari-161138", "text": "Има неща, които не можем да пипнем, обуем, изядем или подкараме с 200 км/ч, но за които трябва да платим, за да им се насладим. Ей това е големият урок, от който ние сме отворили едва на първа страница. Защото как само ни харесва като може да си вземем нещичко безплатно – музика, филмчета от торентите, или концерти на големи групи, които ни идват на крака и си плащаме само билет, заради чиято цена мрънкаме после поне месец. Този рай свърши. Или поне за сега. Повечето звезди ни отписаха от картата на турнетата си, защото за да ни свирят се съгласяваха на компромисно ниски цени на билетите, най-често – най-ниските от целите си световни обиколки. Но когато оцеляването им започна да зависи само от живите концерти, защото стрийминг платформите ги нагазиха яко и албуми на CD вече не носят никаква печалба – финансовите компромиси за „любимата публика“ са баста. Ако искаме да слушаме Metallica на живо ще събираме от закуски цяла година, за да може да извадим накрая 1000 лева на човек и да видим Джеймс Хетфийлд и компания как обясняват на румънците, че са „най-добрата публика на света“ (виж стр. 2-3). Учудвате се? Но защо?! Феновете „извивахме“ ръцете на промоутърите за максимално евтини билети, пълнехме стадионите само на AC/DC, Aerosmith и Голямата четворка, а клетите организатори бяха истински щастливи ако след тези сизифовски усилия, безсънни нощи, тънки сметки и звездни капризи, излязат поне на нулата. Затова и голяма част от бизнеса просто фалира, или се сви до ниво турне на Горан Брегович у нас. Годините, в които пестяхме от големите разходи за интелектуално обогатяване, което дълбоко в народопсихологията ни е заложено като нещо, което ни се полага и за него не сме длъжни да даваме пари, сега ни връщат ресто. Но кучето скача според тоягата и в крайна сметка българските фенове, които инвестират спестявания в този род удоволствия, не спират да посещават големи концерти, нито защото трябва да пътуват в чужбина, нито защото е по-скъпо. Дори парадоксално, в днешни дни никой не мрънка колко пари е дал за билет на Bon Jovi или Ед Шийрън, отново при комшиите в Румъния, нито пък пухти с колко още трябва да изтънее портфейлът му, за да стигне до Букурещ, да спи, яде и пие. Напротив – фенът се радва, че си е хванал билет, фенът се радва, че ще си направи дву- или тридневна екскурзия и ще си почине, а после ще се фука на приятели с подвизи. Ех, само ако се радваше така, когато отказваше да мачка тревата на Националния стадион, защото билетите са с 10-20 лв повече от това, с което е свикнал... Но всичко си има добра страна. Все повече българи започнаха да пътуват с цел концертен туризъм. Покрай този концертен туризъм започнаха да дават пари, и то не малки, за билети, срещу които получават „стандартни“ концертни условия. Пояснявам с личен пример. 2017-та е. Последното турне на Rolling Stones. Най-близкият им концерт – този в Австрия, до малкото градче Спилберг, на пистата за Формула 1 „Ред Бул Ринг“. Най-евтиният билет – 200 лв. Посещаемост на концерта – 100 000 души. Общи разходи за двама човека с изключително икономичен бюджет и пътуване с личен автомобил – 2000 лв. Срещу това получаваш – ходене пеша от входа на съоръжените до терена пред сцената – 20 минути. Кал до глезените по целия терен (с което западняците са напълно свикнали, бяха подготвени с гумени ботуши и нямаха нищо против да се мърлят) – един чифт обувки на човек – фира. Бира за 5 евро, като си пиеш в чашата, в която си купил първата си напитка. Стотици припаднали в алкохолен делириум, които се търкалят в краката ти. Намирате ли разлика с атмосферата на концертите у нас?! Не е лошо човек да попътува, за да види и оцени какво е изпуснал с лека ръка. Но още по-важно е да си научим урока – безплатен обяд няма, защото от шивачката на чанти Prada до фронтменът на голяма група – всички работят и влагат своите умения срещу заплащане!", "date": "2019.03.29", "title": "Удоволствието струва пари!"}
{"url": "https://www.monitor.bg:443/bg/a/view/13-evrodeputati-obyrkaha-vota-za-direktivata-za-avtorsko-pravo-161143", "text": "Броени дни след като евродепутатите дадоха зелена светлина на спорната Директива за авторско право в цифровия единен пазар, част от тях обявиха, че инцидентно са гласували погрешно. Законопроектът бе одобрен с 348 вота, 274 „против“ и 36 - „въздържал се“. Разликата между „за“ и „против“ връщането на документа за последни поправки обаче бе само пет гласа, което на фона на 13-те объркали се членове на ЕП можеше да доведе до различен резултат за реформите в авторско-правната рамка на ЕС. Според информация на холандския евродепутат Мариет Шейк, цитирана от изданието The Verge, преди гласуването дали директивата трябва да претърпи още промени е имало объркване заради изказване в последния момент на един от членовете на парламента. Холандката допуска и част от колегите й да са гласували, но после са се отметнали. Сред 13-мата евродепутати, които са подали грешно гласа си, десетима обявиха по-късно, че са искали да подкрепят промените в директивата, но вместо това са дали вота си за „против“. Двама имали обратния проблем – гласували „за“ изменение на текста на документа, докато всъщност не били съгласни, а един не е успял да се въздържи от вота. Това означава, че ако всеки от евродепутатите бе дал вота си така, както твърди, че е възнамерявал, то Директивата за авторско право в цифровия единен пазар трябваше да претърпи още видоизменения преди отново да бъде гласувана. Обявеното желание за промяна на вота няма да повлияе на окончателния резултат от гласуването. Това означава, че проектозаконът към момента е одобрен от ЕП, а скоро се очаква да бъде гласуван и от Съвета на ЕС, където обаче засега не се очаква голяма съпротива относно текста. Платформите, чието съдържание се генерира (и) от крайните потребители ще трябва да направят всичко по силите си, за да лицензират всяка творба, които техните юзъри биха могли да публикуват. По-просто казано, ако искате да споделите песен на Кейти Пери, Metallica, Godsmack или дори на Любо Киров, Графа или Папи Ханс във Facebook, това ще е възможно само ако сайтът вече е сключил договор с авторите, изпълнителите и продуцентите на тези парчета. В противен случай „постването“ вероятно ще бъде отказано заради факта, че Facebook също би носил според директивата отговорност за нарушаване на авторското право. За целта се очаква тези платформи да въведат механизми за филтриране на съдържанието. Проектозаконът ще задължи и Google да заплаща на новинарските издатели онлайн, когато използва техни снимки или текстове. Ще е възможно препубликуването единствено на „отделни думи или много кратки откъси“.", "date": "2019.03.29", "title": "13 евродепутати объркаха вота за директивата за авторско право"}
{"url": "https://www.monitor.bg:443/bg/a/view/vyv-fejsbuk-banev-se-jali-ot-prah-i-spin-v-aresta-161140", "text": "Арестуваният олигарх Николай Банев за пореден път изплака за лошите условия в местата за лишаване от свобода, този път с уточнение, че е прашно и може да се зарази с вируса на ХИВ. Задържаният, който по правило не трябва да разполага с телефон в килията и да има достъп до интернет, почти всеки ден качва постове на личната си страница във фейсбук. На 28 март в 13,44 ч. е сложил писмената си жалба до началника на следствения арест, където е написано, че обитава килия 17 на „Г.М. Димитров“. Банев се оплаква, че в килията „са нарушени няколко изисквания, свързани със здравето и живота на задържаните лица“. Вътрешната решетка на прозорците не позволявала достъпа до тях и затова нямало достатъчно въздух и слънце. Прозорците били с фолио и съвсем малко се отваряли, а това ставало с „първобитни приспособления“. А наслоената мръсотия между решетките и прозорците Олигархът се възмущава не само от мръсотията, но и от фините прахови частици, които „не могат да се почистват - няма достъп до тях“. Бизнесменът съобщава, че е алергичен към мухала и праха, наслоен зад вътрешната решетка и затова получава перманентни пристъпи на давене и задух, застрашаващи живота му. Освен това, определя че пространството в килията не отговаряло на изискванията на закона, а обстановката била като след апокалипсис. „Ръждиви и изпочупени рамки на леглата. Падаща и мръсна мазилка по стените и тавана. Открита турска тоалетна, която няма нищо общо с хигиенните условия през 21 век. Без топла вода, без душ“, пише в жалбата си Банев. Той е категоричен, че престоят на открито е подигравка с разходката на чист въздух. Не харесва и карето, определяйки го като мръсно и тясно. Нямало място за движение, пушело се през цялото време, а покривът от поликарбонат спирал слънчевите лъчи. „Арестантите търсят промъкващото се едва слънце между стените и поликарбоната и се нареждат като за разстрел до стените, където се отразява слънцето“, пише още в жалбата. Следват и оплаквания, че с развалени или едва чуващи се телефони. Списъкът на недоволствата на Банев продължава с оскъдната храна, както и с липсата на свежи плодове и зеленчуци и гнили ябълки, които получавал в килията. „Основната храна е хляб и глутено-съдържащи ястия. Аз многократно заявих, че съм алергичен към глутен. С пълна непоносимост към глутена. Но резултат никакъв. Вече, почти три месеца, съм лишен от хранителна пратка и практически съм на гладна диета“, оплаква се още Банев. Лавката пък предлагала „неполезни за здравето храни в много ограничен асортимент“. Там също не се предлагали свежи плодове и зеленчуци. Арестантът се възмущава и от непрекъснатото сменяне на хора в килиите. „Изключително опасна е практиката в килиите да има постоянна ротация на различни хора, преминали през лекарския кабинет с един, единствен въпрос: “Имаш ли някакви оплаквания?” и измерване на кръвното налягане. Какво се случва, ако някой е болен от заразно заболяване като хепатит, СПИН и пр.?“, пита Банев. което обяснява с нуждата да се „менажират семейните дела, работата си, бизнеса.“ Накрая той пита защо не му е било разрешено да купи боя за килиите, пластмасови столове и маси, а арестантите да пребоядисат килиите. През декември м.г. в съдебната зала Банев отново се оплака от лоши условия в ареста, но не посочи конкретика. Около Нова година той бе заловен с мобилен телефон. От прокуратурата съобщиха, че е искал политическо убежище в Русия за семейството си и му била обещавана адвокатска защита пред европейския съд от руски адвокати, медийна кампания в Русия, включително срещу българската прокуратура, обсъждала се хибридна война в негова защита. Николай и Евгения Баневи бяха арестувани във Франция и върнати у нас, където са обвинени за източването на 4 предприятия, укриването на данъци и пране на пари. Майката на бизнесмена Мария Банева също се сдоби в обвинение за участие в организирана престъпна група за данъчни престъпления, присвояване и пране на пари. Тя е на свобода срещу 10 хиляди лева гаранция.", "date": "2019.03.29", "title": "Във Фейсбук: Банев се жали от \"фини прахови частици\" и СПИН в ареста"}
{"url": "https://www.monitor.bg:443/bg/a/view/klasicheskata-gimnazija-s-priem-za-5-i-klas-161124", "text": "Националната гимназия за древни езици и култури „Св. Константин Кирил Философ“ обявява прием и за ученици в 5-и клас. В училището ще бъдат приети 50 малчугани, които ще се обучават в две паралелки. Балът на бъдещите възпитаници на НГДЕК ще се сформира от оценката по български език и литература и оценките по чужд език, математика и „Човек и общество“, включени в задължителната подготовка от удостоверението за завършен 4-и клас, както и от удвоения брой точки по български език и литература от националното външно оценяване след 4-и клас. Подаването на заявления за училището започва на 15-и април и ще бъде до 17-и май на място в канцеларията. При записване, родителите и децата ще подават и заявление, в което посочват какъв език искат да изучават като първи чужд език. Те ще имат право на избор между - английски, италиански, испански, френски и немски език, като ще се сформират две паралелки от двата езика, събрали най-много желаещи. Учениците ще имат и допълнителни часове по история, български език, както и предметът „Антична култура“. Като факултативни учебни часове се предлагат занимания по латински или италиански език. Целта на новата възможност е да разшири обучението, което гимназията предлага и да популяризира хуманитарното образование в страната „Започвайки от по-ранна възраст занимания с „Антична култура“ и латински език, децата ще придобият редица компетентности, които ще им бъдат от полза в следващите етапи на своето образование“, посочват още от НГДЕК при обявяването на приема.", "date": "2019.03.29", "title": "Класическата гимназия с прием за 5-и клас "}
{"url": "https://www.monitor.bg:443/bg/a/view/haznata-s-izlishyk-ot-1-789-mlrd-lv-kym-kraja-na-mart-161141", "text": "На база на предварителни данни и оценки салдото по консолидираната фискална програма (КФП) на касова основа към март 2019 г. се очаква да бъде положително в размер на 1,789 млрд. лв. (1,5 % от прогнозния БВП), съобщиха от финансовото министерство. Основни параметри по КФП на база предварителни данни и оценки: Приходите и помощите по КФП към март 2019 г. се очаква да бъдат в размер на 10,8492 млрд. лв., което е 24,7% от годишния разчет. Спрямо март 2018 г. приходите по КФП нарастват с 1,6293 млрд. лв., като ръст се отчита както при данъчните и неданъчните приходи, така и при постъпленията в частта на помощите и даренията, където постъпват основно грантовете по програмите и фондовете на ЕС. На база на изготвените оценки неданъчните приходи - 510,2 млн. лв., а приходите от помощи и дарения - 405,2 млн. лева. Следва да се отбележи, че поради спецификата на данъчния календар, през месец март постъпва голяма част от приходите от корпоративни данъци, което се отразява в по-високи от средномесечните данъчни постъпления за годината. В частта на неданъчните приходи се проявява базов ефект в частта на приходите по бюджета на Фонд „Сигурност на електроенергийната система“, поради влезлите в сила промени в Закона за енергетиката от 01.07.2018 г., с които бе променен механизмът за събиране на приходи по бюджета на фонда. Поради тази причина приходите по бюджета на фонда за първото тримесечие на 2019 г. са по-високи от постъпленията за същия период на 2018 г. Разходите по консолидираната фискална програма (вкл. вноската на Република България в бюджета на ЕС) към март 2019 г. са За сравнение разходите по КФП към март 2018 г. бяха в размер на 8,6282 млрд. лева. Номиналното нарастване, съпоставено със същия период на предходната година, е основно поради по-високия размер на разходите за персонал (увеличение на индивидуалните работни заплати на държавните служители), социалните плащания (базов ефект от увеличението на пенсиите от юли 2018 г.) и вноската в общия бюджет на ЕС. Частта от вноската на Република България в бюджета на ЕС, изплатена към 31.03.2019 г. от централния бюджет, възлиза на 466,1 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (EС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (EС, Евратом) 2016/804 на Съвета от 17 май 2016 г. Статистическите данни и Информационният бюлетин за изпълнението на държавния бюджет и основните показатели на консолидираната фискална програма, на база на данни от месечните отчети за касовото изпълнение на бюджетите на първостепенните разпоредители с бюджет към март 2019 г., ще бъдат публикувани на интернет страницата на Министерството на финансите в края на месец април 2019 г.", "date": "2019.03.29", "title": "Хазната с излишък от 1,789 млрд. лв. към края на март"}
{"url": "https://www.monitor.bg:443/bg/a/view/sofi-tukker-zabiha-v-sofija-161137", "text": "Електро-поп дуото Sofi Tukker забиха за първи път в София. Американците направиха едночасово шоу в столичен клуб. Софи и Тъкър, чиито имена носи групата, откриха концерта с песента „ Energia“ и останаха очаровани от енергията, която носи българската публика. Дуото продължи с изненада за феновете. Софи избра момиче от тълпата, което да се качи на сцената и да танцува с нея за песента на дуото с Betta Lemme - „ Awoo“. Кулминацията на изпълнението се оказа обаче полетът на Софи в публиката. Тя не пропусна да благодари и на публиката, че са я хванали. Част от зрителите обаче вместо „thank you for catching me”( б.а. благодаря, че ме хванахте) чуха (б.а. благодаря, че ме опипахте) и избухнаха в смях. Концертът продължи с хитовете „ F*ck they“, „Mi rumba“, Benny Benassi „Everybody needs a kiss“ и „Best friend“ Sofi Tukker зарадваха феновете и За финал представиха своя версия на „Cry for you“ и „Drinkee“. „Страхотно е, когато идваме за първи път в една страна. Не знаеш дали няма да бъдат само 3 души. Страхотно е ,че излизаме и всички пеете и танцуват. Благодарим ви!“, обърнаха се за финал към българските си фенове Софи и Тъкър.  ", "date": "2019.03.29", "title": "Sofi Tukker забиха в София"}
{"url": "https://www.monitor.bg:443/bg/a/view/djystin-bijbyr-iska-bebe-161118", "text": "Любимецът на тийнейджърките Джъстин Бийбър е готов да предприеме следващата крачка в семейния си живот, а именно – да стане татко. Певецът и съпругата му – моделът Хейли Болдуин, все по често обсъждат опцията да посрещнат на бял свят общ наследник. Това издаде близък до канадската звезда. „Точно сега той е готов да стане баща. Това иска. Знае, че трябва да се вземе в ръце, за да стане добър татко, но върху това е фокусиран. заяви анонимниян източник пред сп. People. Той допълни още, че Бийбър много е израснал през последната половин година и от момче е станал мъж. „Това, което иска той, е да е достоен съпруг, фантастичен баща и духовно обогатен човек. Вече направи невероятен прогрес“, допълни източника. Преди седмица Джъстин се сдоби с дом за 8, 5 милиона долара в Бевърли хилс, в който да живее с Хейли. Къщата е в колониален стил и е построена през 30-те години на миналия век.", "date": "2019.03.29", "title": "Джъстин Бийбър иска бебе"}
{"url": "https://www.monitor.bg:443/bg/a/view/godsmack-sa-veche-v-bylgarija-snimki-161121", "text": "След едно много дълго чакане и един отменен концерт в края на 2018-та Godsmack вече са в София. Бандата пристигна ден преди концерта си на 30 март, а пред мястото на шоуто – зала „Арена Армеец“, вече са паркирани луксозните тур-бусове на групата. Фронтменът Съли Ърна е в компанията на150 български фена на групата, с които се здрависа и поговори по време на премиерата на българското издание на автобиографията си „Пътищата, който избираме“. Заедно с преводачка - радио журналистът Елена Розберг, в момента те представят тома пред най-бързите късметлии, които на 15 март изкупиха билетите за събитието за точно 3 минути. Това е първи концерт за американската банда в София, въпреки че Съли има две самостоятелни визити в столицата със своя солов проект, а цялата банда е гостувала на фестивала Summer Chaos в Бургас.", "date": "2019.03.29", "title": "Godsmack са вече в България! (СНИМКИ) (ОБНОВЕНА)"}
{"url": "https://www.monitor.bg:443/bg/a/view/zapaleni-suhi-trevi-podpaliha-sgrada-v-manastira-v-kalugerovo-161117", "text": "Почистване и запалване на сухи треви са предизвикали пожар в манастира „ Свети Никола“ в пазарджишкото село Калугерово. Огънят е обхванал стара неизползваема постройка, на която пламъците са опустошили покрива. Манастирът не е застрашен от пожара, в светата обител има два противопожарни автомобила и на мястото е пристигнал и шефът на Регионалната дирекция „ Пожарна безопасност и защита на населението“ в Пазарджик комисар Иван Панайотов. Манастирът е под опеката на Пловдивската митрополия, действащ е, но там пребивава само един монах. Тук се намира и музейна сбирка за дейността на Васил Левски, който през юли 1871 г. идва в манастира в Калугерово, където създава революционен комитет. В манастира  „Свети Никола“ са заседавали дейци от околните села, а манастирското братство взема дейно участие в подготовката и избухването на Априлското въстание. Тук е запазена мраморна плоча от времето на римския император Юлиан Апостат (361-363) и няколко подобни плочи от 19 и началото на 20в. с надписи на български език.", "date": "2019.03.29", "title": "Манастирът в Калугерово се подпали от сухи треви"}
{"url": "https://www.monitor.bg:443/bg/a/view/vim-venders-vodi-diskusija-za-evropejskoto-kino-u-nas-161120", "text": "Легендата на световното независимо кино Вим Вендерс се завръща на българска територия само година, след като проведе мастърклас с филмовите ентусиасти в столицата в рамките на 22-то издание на София Филм Фест. У нас авторът на „Потапяне“ сам е избрал да представи филма си „Хотел за милион долара“, по който работи заедно с Боно (U2), който е както съсценарист, така и автор на музиката към творбата. Датата на заветната среща на Вендерс с българските любители на седмото изкуство е 5 април (петък), мястото е Домът на киното, а началото – 18 ч.. Повод за визитата на прочутия режисьор у нас е както представянето на филма му, така и дискусията „Европа създава нови възможности за европейските творци“, която той ще води заедно с българския еврокомисар Мария Габриел и министъра на културата Боил Банов. Разговорът за възможностите пред филмовите дейци на Стария континент ще стартира веднага след прожекцията на „Хотел за милион долара“, а но след регистрация. „Освен център на идеи и родина на изключителни таланти, Европа трябва бъде и мястото, където тези таланти могат да развият изцяло своя творчески потенциал и да бъдат оценени. Европейският съюз играе сериозна роля това да се случи, като осигурява финансиране за творчески проекти, помага за създаването на мрежи за контакти в областта на изкуството и насърчава откриването на таланти“, обясняват от българския екип зад дискусията. Събитието се организира от Европейската комисия и Програма „Творческа Европа МЕДИА“ на Европейския съюз. Ето и накратко синопсисът на „Хотел за милион долара“. Действието в криминалната история, обединяваща пристрастията на Вендерс към хубавата музика, изгубените души и американската траш-култура, се развива през 2001 г., когато Том Том (Джеръми Дейвис, „Спасяването на редник Райън“) скача от покрива на хотел в центъра на Лос Анжелис. В ретроспекция той разказва за на Изи Голдкис (Тим Рот) - син на медиен магнат, който също е „паднал“ от покрива на хотела. Докато разследва случая, специалният агент на ФБР Скинър (Мел Гибсън) открива, че в хотела живеят всякакви хора - Вивиан (Аманда Плъмър), годеница на рокзвезда, Джеронимо (Джими Смитс), дребен търговец, който се опитва да припечелва с абстрактните картини на Изи, Елоиз (Мила Йовович), проститутка, почитателка на интелектуалната литература, и Дикси (Петер Стормаре), който се кълне, че е петият Бийтълс. Оказва се, че Скинър не е по-малко странен от обитателите на хотела - той е бил роден с трета ръка, отстранена по хирургичен път.", "date": "2019.03.29", "title": "Вим Вендерс води дискусия за европейското кино у нас"}
{"url": "https://www.monitor.bg:443/bg/a/view/sedmichen-monitoring-25-29-mart-161122", "text": "Изразът „Риба, ама цаца. Цаца, ама риба“ се окепази съвсем. Заради прекалено големия улов на цацата големите риби оставали без мезе. А диетата им се отразявала пагубно. С други думи – ще трябва да си търсим други източници за поумняване, след като рибата изчезне съвсем. Или ще караме на бира и цаца. Новина на деня: Столична община разширява Централните софийски гробища с 2524 места (как пък ги изчислиха толкова точно). В следващите дни стана ясно, че обявяването на поръчката е съвпаднало с поставянето на чисто нова паметна плоча на столичната улица „Граф Игнатиев“. Последната била одобрена още преди няколко години от авторитетно жури и не била точно това, което е на пръв поглед, защото на по-късен етап на надгробната плоча трябвало да й турят и чешмичка за разкош. Всичко ще си дойде на мястото, ако „авторитетното жури“ осигури подобен дизайн и за Централните софийски гробища. Влюбена дознателка изнасяла секретна информация за някакъв боклук. Теглила кредити, за да му плаща гаранциите и адвокатите. Подсигурила го и с мобилен телефон в бобовдолския затвор, най-вероятно за да си пращат сърчица и усмихнати емотикони. Не е нито първата, нито ще е последната представителка на закона, преминала от другата страна. На нея любовта й изяде главата (и службата). Десетки други полицаи работят чик-ачик за бандитите, без да са влюбени в тях, а само в парите им. Благоевградски Исус (името в последните години е разновидност на някогашното Манго) влачи възлюбената си за косата в пристъп на ярост, налита на бой на съсед, опитал се да го озапти. Май не това е имал предвид адашът му, когато е казал „Не бой се, само вярвай“. Сред имотните далавераджии се цамбурна белият протестърски лик на един черен лебед. Пред далаверата всички са равни. Цялото хумористично протестърско войнство обаче се изсипа да брани честта на непорочната Бети. Много смешно и жалко е, когато „активните борци“ вадят от десет кладенеца вода, за да оправдаят целта. Петно като това не се чисти с вода, драги карикатури! Как е по-правилно да се каже: ГЕРБ е единна въпреки скандала с имотите. Или: ГЕРБ е единна заради скандала с имотите. Според председателя на Народното събрание Цвета Караянчева верният израз е първият. Логиката сочи друго. Това, че скандалът гръмна в началото на предизборната кампания, не променя фактите, нали така? Ако някой се чуди как хем далаверата с имотите да си остане факт, хем облажилите се имотно властимащи да бъдат наказани, може да вземе пример от Хавай. Тамошен съдия осъди 21-годишен крадец на автомобил през четирите години пробация да не пие любимата си пепси кола. Та и на имотно зависимите можем да им спрем за известно време... бозата. Целувката на Кобрата възбуди феминистките по цял свят, които целуват лика си в огледалото. А Кобрата на свой ред проумя, че някои змии са отровни. Дано това не му коства кариерата. Една сюрия правилни арестанти ще се уредят с електронни гривни. За тези бижута те няма да дадат нито стотинка, парите ще излязат от нашите джобове. Защо не постъпим новаторски и направо да им дупчим ушите? Малко по-евтино ще ни излезе да им слагаме медицински обици, отколкото електронни гривни. А резултатът ще е един и същ. Разбирам идеята да се оправдаят парите за обучение на 200 служители, които предстои да бъдат ангажирани с проследяването. Със същия успех обаче можеха да ги заведат и на едно кино. Много ясно е, че не всички ще се уредят с такива ултрамодерни бижута. Ако тези придобивки са екстри за милионерски отрочета като Стайко Стайков, да си го кажат направо. Но да накичат една камара народ с гривни, за да оправдаят милионерските джаджи, че и да хабят ресурс да ги следят после, звучи малко нагло. Даже не малко. Хич не вярвам Евгения Банева да се нареди с гривна до плебея на общ режим, който се труди на външен обект. Нито до смуглата си съкилийничка, спипана да бърка по чужди джобове. Представете си само – Братя Галеви, накипрени с гривнички. Не екзотика, а направо развинтено въображение. Гривните са подигравка за такива персони, пък и не им отиват на ланците. Те самите няма да искат да се накичат така. О, забравих, че за Галеви вече е късно да се предвиждат подобни екстри. Твърдят, че ги търсят. А аз пък не го вярвам това. Това, че някой по света прилага такива идеи, изобщо не е аргумент. По света има и затвори с единични луксозни килии. Подигравка с жизненото ни равнище е някакви лигльовци да се контят с електронни гривни, които Сулю и Пулю Мизерникови да им ги плащат. Като толкова искат да се тежкареят с такива накити, да бъдат така добри сами да си ги подсигурят. Кеф им от платина, кеф им от диаманти. И без друго е малко вероятно наистина да се стигне до проследяване. Живеем в България все пак. Тук арестантът може да рипне от прозореца на тоалетната, а избягалите затворници ги гонят чистачки с метли. Какви гривни, какви пет лева. Образователната реформа съвсем заби. Вместо да се грижат как да подобрят учебното съдържание и да направят така, че от училищата да излизат що-годе грамотни и възпитани деца, а не “Утка4алки“, които не могат да напишат правилно и собственото си име, баш реформаторите се чудят какви инициативи да предприемат, че да намалят още учебните часове и да ги превърнат в шоу. Най-новата приумица, разписана като двустранно споразумение, предвижда учениците от 1-ви до 10-и клас да имат възможността да провеждат безплатно часовете си в театри, галерии и да посещават концерти, а актьори, куратори и певци да влизат в учебните часове, за да споделят своя опит с децата. Да припомня: на малчуганите в детската градина ще им бъде разяснявано с анимационни филмчета, кукли и игри, че корупцията е лошо нещо, за да свикват отрано с мисълта за това. Прокурори (които не знаят откъде да си пуснат компютъра) учат децата на безопасен интернет. Катаджии влизат в класните стаи да обучават децата как да се държат като участници в пътното движение. Български музиканти и продуценти разясняват на ученици същността на авторското право и интелектуалната собственост. Самото изброяване показва, че това е модна тенденция напоследък. Даскалото – атракцион с външни посетители. А образованието на децата все по-убедено се превръща в грижа и самоцел на техните родители. С частни уроци, школи и извънкласни занимания. Костов си призна, че е прибирал по 25 бона на месец от фалиралата впоследствие КТБ. Не е много ясно какво е представлявал бизнес мониторингът, за който Цветан Василев е харчил пари от трезора, все едно му е бащиния, но ситуацията много наподобява на един виц от ранните години на демокрацията. Какво представлява счетоводната книга на една мутра? Тетрадка с две отделения: „Му взех, ми даде“. Парламентът прекрати правомощията на Цветан Цветанов като депутат. Оставката дойде след скандала за покупката на имот с частен асансьор под пазарните цени. Да им е за урок на властимащите, като не са чели или са забравили за какво иде реч в „Приказка за стълбата“. Книжка с посвещение и за лебедите във властта и техните отрудени жени. Скандалът с апартаментите хвърли в люта завист 90 на сто от българите, които нямат шанс да се уредят и с телефонна будка, та камо ли да щипнат такива луксозни имоти на цена като за кучешка колибка. Едно време на сватбите се е казвало: „Тъстът дава легло с пружина и нов юрган.“ Осъвременената версия на този тост е: „Тъстът дава апартамент от „Артекс“. Гаражът е от кума.“", "date": "2019.03.29", "title": "Седмичен мониtоринг (25 – 29 март)"}
{"url": "https://www.monitor.bg:443/bg/a/view/kakvo-pravjat-zodiite-v-obednata-pochivka-161129", "text": "Какво правят зодиите в обедната си почивка? Ето по какво може да ги познаете:  Седи на мястото на Козирог и отказва да се премести.  Взима цялата храна, която може да носи, след което осъзнава, че няма пари, за да си я плати.  Гледа забавни клипчета с Риби и се чуди какво още да си поръча. : Опитва се да спре нарастващата кавга между Овен и Козирог.  Обикаля насам-натам и създава драма.  Свършила си е цялата работа за деня, взела си е обедната почивка и е готова да се прибира вкъщи.  Чуди се дали си струва да стане и да си вземе още едно парче пица.  Или се е втренчил в човека, по когото си пада, или крои планове за световно господство.  Опитва се да открие Лъв, преди нещата да излязат извън контрол. Не че целта му е да го спре, просто искат да е там, когато настане същинската драма.  Вече съвсем се е ядосал. Губи самообладание, става рязко и обръща стола. Почва да крещи на Овен.  Използва масата, за да си подремне едно хубаво.  Гледа забавни клипчета с Близнаци и ги подсеща каква работа имат още за вършене. Просто така – от добрина.", "date": "2019.03.29", "title": "Какво правят зодиите в обедната почивка?"}
{"url": "https://www.monitor.bg:443/bg/a/view/hirurzi-i-reanimacii-otkazvat-lechenie-na-pacienti-s-hiv-161136", "text": "Хирурзи и реанимации отказват лечение на пациенти с ХИВ въпреки, че инфекцията вече е контролирано хронично заболяване. Стигмата по отношение на тях сред медицинските кадри извън инфекциозните отделения е все още сериозен проблем. Това съобщиха лекари по време на дискусия за предизвикателствата в лечението и контрола на ХИВ, организирана от Българското дружество по инфекциозни болести. Най-често се срещат откази от хирурзи да извършват операции или от реанимации за дихателна реанимация на пациенти с ХИВ/СПИН. Един от здравните центрове се оплака, че не може да осигури медицински специалисти, които да вземат проби на пациентите поради страх сред кадрите. Медиците напомниха, че системният прием на антиретровирусна терапия и поддържането на неоткриваем вирусен товар води до това, че пациентите не предават вируса при хирургически интервенции или сексуален контакт без презерватив. На практика при редовен прием на хапчета инфекцията се превръща в хронична и контролируема, като вирусът не се предава при хирургически интервенции или сексуален контакт без презерватив, подчертаха специалистите. Пациентите, които приемат медикаментите редовно и сътрудничат на лекаря в лечението ще получават своята антиретровирусна терапия за три месеца, а не за един, както беше до сега. Промяната ще влезе в сила от месец май, съобщиха ектсперти от Министерството на здравеопазването. Важно за получаването на лекарствата на три месеца е и пациентите да са с неоткриваем вирусен товар поне от една година и с не по-малко от 350 CD4 клетки/микролитър кръв, доказани с две последователни изследвания. Лекарите, грижещи се за пациентите с ХИВ, поискаха от здравното министерство да намали административната тежест към тях и като се въведат електронни рецепти, които да се отчитат директно в болничните аптеки и по този начин спре писането на рецепти на хартия. Медиците поискаха още и да се преустанови практиката за писане на протоколи за терапията на всеки пациент на полугодие, освен ако терапевтичният режим не е променен. От софийското отделение по ХИВ посочиха, че всекидневно през отделението минават поне по 100 пациенти, за които времето се прекарва в администриране, вместо в прегледи и консултации. От своя страна експерти от здравното министерство обясниха, че в момента се работи по въвеждането на електронна рецепта. Лекари настояват и за осигуряването на психологическа подкрепа за пациентите в петте сектора за наблюдение и лечение на ХИВ/СПИН в страната. Към момента такава специализирана помощ не се предлага в лечебните заведения, а е жизненоважна за социалното и психологическото благополучие на пациентите. Емоционална подкрепа на серопозитивните се предоставя единствено от пациентски организации, но това не покрива нуждите, отчетоха медиците.", "date": "2019.03.29", "title": "Хирурзи и реанимации отказват лечение на пациенти с ХИВ "}
{"url": "https://www.monitor.bg:443/bg/a/view/svatba-na-pevec-s-vdovica-na-mafiot-paralizira-dva-dni-neapol-161090", "text": "Цели два дни центърът на Неапол бе буквално парализиран заради сватбата на популярната звезда на местния модерен поп-фолк Тони Коломбо и по-възрастната от него, но все още пищна дама Тина Рисполи - вдовица на разстреляния преди няколко години от конкуренти известен бос на тукашната мафия Камората - Гаетано Марино. Най-напред от ранния следобед във вторник замисленият като подарък от младоженеца, но неразрешен от властите концерт за възлюбената, задръсти с часове централния площад „Плебишито“ и улиците – подстъпи към него. В сряда сутринта същото се случи в известния с камористката наситеност квартал на младоженката Секондиляно, от който тя тръгна към мястото на бракосъчетанието в центъра с теглена от четири коня каляска. Всъщност трафикът в района бе парализиран не толкова от белия файтон на булката, а от предхождащия го дълъг кортеж от оркестър, от облечени в исторически костюми приятели, от мажоретки, жонгльори, фокусници, акробати и други циркаджии. Жадни за зрелища тълпи пък спряха чак до късния следобед движението около намиращия се пак в централната част на Неапол старинен замък „Маскио Анджоино“, където Тони и Тина си надянаха брачните халки и се врекоха във вечна вярност. А до късно през нощта закъсали в трафика шофьори надуваха клаксоните около прочут ресторант на крайбрежния булевард, където поканените триста сватбари купонясваха до зори в четвъртък. Както можеше и да се очаква, градските власти се вбесиха от пренебрежението на младоженците към реда в многомилионния град и неговото грубо погазване. „Това е нетърпимо, недопустимо!“ – заяви пред авторитетно радио кметът на Неапол и бивш магистрат Луиджи де Маджистрис. Вместо сватбен подарък той обеща на Тони и Тина тлъсти глоби, които общинската полиция щяла да им наложи за нарушаване на общественото спокойствие и създаването на трудности за движението на хора и МПС.", "date": "2019.03.29", "title": "Сватба на певец с вдовица на мафиот парализира два дни Неапол"}
{"url": "https://www.monitor.bg:443/bg/a/view/kriza-v-kapital-shtom-njama-fejk-za-peevski-citirat-biografijata-mu-161119", "text": "Новото пристанище на ТЕЦ „Варна“ изпълни петъчната мисия на „капиталци“, които няколко дни се чудеха по какъв повод да споменат името на депутата и издател на „Телеграф медиа“ Делян Пеевски. За да не са капо, майсторите на Прокопиев извадиха официален факт от биографията на Пеевски и го споменаха мимоходом, колкото да се индексират в „Гугъл“ чрез неговото име. Малко притеснително е за „капиталци“ дали началникът им ще оцени труда им, след като в политико-икономическия анализ, озаглавен „Новото пристанище на Доган“, липсват характерните опорки, спуснати от началника им. Изненадващо Пеевски дори не е наречен по навик „скандален народен представител“. В безсилието си да изпълнят волята на началника си да рутят всекидневно репутацията на неговия враг, „капиталци“ вече започнаха да изпаднат в творческа криза. Може би твърде ангажирани да търсят нещо, с което да зарадват шефа си, хората на Прокопиев даже проспаха изявлението на гуруто на криминалния преход Иван Костов, който си призна, че е прибирал сериозни суми от фалиралата КТБ за нещо, наречено „бизнес-мониторинг“. Месечният му хонорар за това упражнение е бил в размер на 25 000 лева. Пропускайки да отразят новината, „капиталци“ не намериха за нужно да проследят и архивите, за да напомнят на читателите си, че Костов лъже. Години наред той твърдеше, че не е имал нищо общо с КТБ. По същия начин някой ден най-вероятно ще признае и за подаръците към олигарха Прокопиев. В очакване на този ден, ние ще продължим да припомняме на кръга „Капитал“, че нищо в просперитета на подсъдимия бизнесмен Прокопиев не е случайно. Ще припомняме чия рожба е той, както и останалите му колеги по олигархическа линия. И ще запълваме белите петна в спомените на „капиталци“.", "date": "2019.03.29", "title": "Криза в „Капитал“ - щом няма фейк за Пеевски, цитират биографията му"}
{"url": "https://www.monitor.bg:443/bg/a/view/germanija-svi-s-52-mlrd-evro-dyrjavnija-si-dylg-161125", "text": "Силните данъчни постъпления и ниските лихви са намалили държавния дълг на Германия до 2,063 трилиона евро (2,313 трилиона долара) през 2018 г., което е с 52 млрд. евро по-малко, отколкото през предходната година. Това съобщи германската централна банка, цитирана от ДПА. Умереният икономически растеж също е допринесъл за свиването на дълга като процентна стойност от брутния вътрешен продукт (БВП) - до 60,9%. Това е съвсем малко над равнището от 60%, одобрено като максимално за еврозоната според критериите от Маастрихт. Бундесбанк обяви също, че правителството е получило повече пари, отколкото е похарчило през 2018 г., на държавно, федерално и общинско ниво, а това също е допринесло за намаляването на дълга. През 2010 година държавният дълг на Германия достигна максимума си от 81,8% от БВП, според коригираните данни на „Бундесбанк“. Критериите от Маастрихт, които влязоха в сила през 1993 г., определиха условията, при които страните членки на ЕС могат да приемат еврото. Целта на установените стандарти е да се осигури стабилността на единната европейска валута.", "date": "2019.03.29", "title": "Германия сви с 52 млрд. евро държавния си дълг"}
{"url": "https://www.monitor.bg:443/bg/a/view/liokler-pred-fetel-v-bahrejn-161123", "text": "Новият пилот на \"Ферари\" Шарл Льоклер беше най-бърз в първата свободна тренировка за Гран при на Бахрейн, втори кръг от шампионата на Формула 1. Монегаскът даде на пистата \"Шахир\" време 1:30,354 мин. в най-добрия от 20-те си тура. Втори, на 0,263 сек. се нареди съотборникът му Себастиан Фетел, а доста по-бавни от тях бяха пилотите на \"Мерцедес\". Валтери Ботас, който спечели първия старт в Австралия, е трети, на 0,974 сек., а петкратният шампион Люис Хамилтън - четвърти, на 1,247 сек. В шестицата са още Макс Верстапен и Пиер Гасли с \"Ред Бул\". В последните минути Джордж Ръсел с \"Уилямс\" се завъртя на излизане от завой №3, Макс Верстапен допусна грешка на №4, Ромен Грожан с \"Хаас\" излезе от пистата и счупи предното крило на болида си, а Хюлкенберг с \"Рено\" и Джовинаци с \"Алфа Ромео\" се удариха. „Последните няколко седмици бяха доста напрегнати за нас, каза Фетел пред репортерите в Бахрейн. – Мисля, че имаме някои отговори относно проблемите ни, но не за всички. Смятам, че не сме в позиция да даваме обещания. Истината е, че трябва да изчакаме и да видим.“ \"Ферари\" е най-успешният отбор в историята на Гран при на Бахрейн с 6 победи, а Фетел е рекордьор с 4. Той спечели и последните 2 състезания там. Втората тренировка е днес по-тъмно, защото състезанието в неделя е нощно.", "date": "2019.03.29", "title": "Льоклер пред Фетел в Бахрейн"}
{"url": "https://www.monitor.bg:443/bg/a/view/v-bylgarija-shte-se-otglejdat-lukovici-shafran-za-iran-161116", "text": "В средата на април ще бъде подписан договор за създаването на Българо-ирански център за отглеждане на шафранови луковици и търговия с тях, съобщи създателят на Националната асоциация на производителите на шафран Хасан Таиров на проведен в Стара Загора първи форум под наслов „Шафранът- цветето на световния мир и най-скъпата подправка в света, възможности за бизнес и допълнителни доходи“, в който взеха участие близо 200 родни производители на синия минзухар. Само през т.г. от България за Китай ще бъдат изнесени 40 т луковици, а през трите години през които ще действат тристранната спогодба , подписана м.г.за Поднебесната империя ще трябва да заминат общо 640 т. Цената на килограм луковици е 10 евро, възвращаемостта на първоначалната инвестиция и петкратна, коментира Таиров, който през 2013 година засажда първите няколко квадратни метра луковици в землището на родното си село Дюлица , Кърджалийско. В момента у нас шафран се отглежда върху малко над 5 000 дка в различни райони, природните и климатични условия в България са дори по-добри от тези в родината на планинското цвете Иран и от засяването на 1 кг луковици само след 6 месеца се добиват 5 кг. Сходна е ситуацията и с тичинковия прашец, който се изкупува на цена 10 лв. За разлика обаче от Иран, където за добива на грам са потребни 150 -200 000 листенца у нас са потребни между 70 и 80 000. Таиров е категоричен, че отглеждането на шафран може да бъде новият поминък не в района на Родопите, където има както достатъчно работна ръка така и опит от предходните времена с тютюнопроизводството.Около 6 000 са членуващите в асоциацията, между тях има и хора, които обработват по над 100-декарови плантации. Към новото производство вече са проявели интерес от Аграрния университет в Пловдив, крайната цел е България да се включи в световната индустрия на биопродукти , в които се влага шафран-подправки, медицински кремове , хранителни добавки, лекарства и др., която в годишен разрез се изчислява на близо 8 млрд долара. В момента годишното производство в световен мащаб е в рамките на 380 т, като само в Иран се произвеждат 336 т, коментира първият съветник по  икономическите въпроси при посолството на Иран у нас Али Акбар Резаи, който участва в семинара. Той припомни, че първите количества луковици шафран идват в България от родината му по молба на Таиров. Хасан Таиров е завършил  икономика през далечната 1972 година след което напуска България и се установява в Швеция, където успоредно с търговията завършва и политически науки. За пръв път се докосва до цветето в натуралния му вид при посещение на Иран през 1977 година, завръща се в родината през 2010, а първите луковици получава като подарък три години по-късно. В момента отглежда шафран върху площ от 3 дка в местността Стръмни рид край село Звездел, Кърджалийско  и признава, че това за него и семейството му не е начин за препитание, а своеобразно хоби.  Основателят на асоциацията твърди, че в резултат на климатичните промени само след десетина години Балканският полуостров ще стане един от най-големите производители на синия минзухар, тъй като от картата ще отпаднат сегашните лидери като Испания и Италия.", "date": "2019.03.29", "title": "В България ще се отглеждат луковици шафран за Иран"}
{"url": "https://www.monitor.bg:443/bg/a/view/sporten-hys-i-dobro-nastroenie-obediniha-uchastnicite-v-ubilejnoto-izdanie-na-memorialen-kros-stefan-popov-161107", "text": "За юбилейния десети път тази година се проведе Националният мемориален крос „Стефан Попов“. Събитието, което се организира ежегодно по случай първа пролет, се състоя на Гребната база под тепетата, а в продължение на няколко часа деца и родители се забавляваха в духа на спорта и приятелството. И тази година патрон на кроса бе легендата на българския спорт Йордан Йовчев. Четирикратният световен шампион даде старт на надпреварата, а многобройните фотоси, които си направи с децата, ще останат топъл спомен за малчуганите. Данчо се показа като голямо сърце и побъбри с всяко едно дете, което го доближи, като даде на младите спортисти ценни съвети и мотивация. „Рефан България“, който е генерален спонсор на кроса, за пореден път стана повод и причина големите съперници от футболните терени в Пловдив да са заедно. Усмихнати и заредени с положителни емоции, тимовете от футболните школи на Ботев, Локо, Пълдин, Хебър и много други с радост си направиха групови снимки преди първия старт. Гости на десетия мемориален крос  „Стефан Попов“ бяха Петър Зехтински и Георги Титюков, които се включиха в награждаването на призьорите. Всички класирани от първо до шесто място в различните възрастови групи получиха специални подаръци от„Рефан България“. Сред публиката бяха забелязани десетки треньори, спортисти и обществени личности на Пловдив. Директорът на регионалното звено на българския спортен тотализатор Атанас Узунов също бе довел внуците си, които се включиха в кросовете. Ансамбъл Тракия и танцови състави от пловдивски училища се погрижиха за доброто настроение на всички в паузите между отделните стартове при различните възрасти. Кросът, в който до момента са се включили над 5000 участници, се провежда в памет на основателя на „REFAN“ Стефан Попов, известен в града под тепетата със своята щедра подкрепа на многобройни благотворителни, културни, здравни и спортни каузи.", "date": "2019.03.29", "title": "Спортен хъс и добро настроение в юбилейния мемориален крос „Стефан Попов“"}
{"url": "https://www.monitor.bg:443/bg/a/view/papa-s-brada-vtreshti-bogomolcite-na-ploshtad-sveti-petyr-161096", "text": "Малко преди обяд вчера намиращите се на площад „Свети Петър“ в Рим няколко хиляди богомолци се шашнаха от появилия се сред тях папа в познатия от телевизията открит автомобил. Защото всичко си беше от обичайно, по-обичайно, същото като на обичайните публични ауденции на Главата на римокатолическата църква в сряда – яка охрана, изпаднало в екстаз множество с жълти цветя и знаменца в ръце, превъзбудени монахини. Направо пък втрещени останаха онези, които не знаеха, че папа Франциск е на посещение в Мароко и доста от тях сериозно се замислиха над въпроса дали зад стените на Ватикана не е спретнат преврат? Още повече, че Светият отец, който вчера бе в камионетката и който от време на време слизаше от нея, за да прегръща деца, бе с брада... Стъписването обаче трая малко време, тъй като над множеството се извиси камера, а зад открития автомобил се появиха хора с типичните за кинаджиите техника и аксесоари. Сред тях не един и двама богомолци разпознаха носителя на Оскар за лентата „Великата красота“ - Паоло Сорентино, който бе режисьор на излъчения преди две години в десетки страни при голям интерес тв-сериал „Младият папа“ с Джъд Лоу в главната роля. Та вчера Сорентино снимаше на площад „Свети Петър“ сцени от втория сезон на сапунката, като тя вече ще се казва „Новият папа“. Който е точно появилият се вчера пред втрещените богомолци в бели одежди, но с брада Свети отец и в чийто образ ще се вихри холивудската звезда Джон Малкович.", "date": "2019.03.29", "title": "Папа с брада втрещи богомолците на площад „Свети Петър“ "}
{"url": "https://www.monitor.bg:443/bg/a/view/goljamata-stypka-igrae-s-deca-161126", "text": "Ученици от първи до пети клас ще имат възможността да си играят с крачещия робот „Голямата стъпка“ по време на пролетната ваканция. Разработеният от Института по роботика на БАН робот се придвижва чрез крачене, завива на място около ос през центъра си на тежестта, може от място да тръгне напред и назад, преодолява препятствия и наклони, може дори да изкачва стълби. Той е оборудван с два управляеми двигателя и е изграден от минимален брой механични елементи, създадени чрез 3D технология на принтиране. Роботът е с приложение в различни области – индустрията, преминаване през труднодостъпни терени по време на спасителни операции, приложения за военни цели, в археологията и др. „Голямата стъпка“ намира също така и педагогическо приложение – спомага за когнитивното развитие и логическите способности на децата. По време на демонстрацията учениците ще могат да се запознаят с технологията на 3D принтирането, да разберат как се програмират лего роботи, както и да управляват „Голямата стъпка“. Учените ще покажат на своите малки гости и дронове, създадени от докторанти в Института по роботика.", "date": "2019.03.29", "title": "„Голямата стъпка“  играе с деца"}
{"url": "https://www.monitor.bg:443/bg/a/view/dilyr-na-heroin-ot-stara-zagora-vleze-za-postojanno-v-aresta-161113", "text": "Постоянна мярка за неотклонение „задържане под стража“ постанови дежурен съдия в Стара Загора за задържан при спецоперация дългогодишен дилър на дрога в Града на липите. Осъжданият вече за пътно-транспортно произшествие и протичащ по друго досъдебно за държане и търговия с наркотици Митко Димитров е бил закопчан в такси насред село Ракитница при прибирането си от София, където ходил да „обнови“ запасите си. При обиска в дрехите на 40-годишният познайник на криминалистите били намерени и иззети 100 г метаамфетамини и 100 г хероин с изключително висока чистота, от които може да се приготвят около 1 000 дози, коментираха запознати. По цени на съдебната система в момента 1 г хероин в зависимост от чистотата му струва от 50 до 120 лв. При обиска в жилището му са намерени още 18 г метаамфети, свидетели са признали, че редовно ползвали неговите услуги за набавяне на различни видове синтетика. Димитров е признал, че дрогата е негова, тя била закупена за …лични нужди. Задържането под стража съдът мотивира с възможността старозагорецът да се укрие или да извърши друго престъпление.", "date": "2019.03.29", "title": "Дилър на хероин от Стара Загора влезе за постоянно в ареста"}
{"url": "https://www.monitor.bg:443/bg/a/view/kakvi-sa-pravata-ni-za-pytuvane-pri-brekzit-bez-sdelka-161110", "text": "Тази седмица Европейската комисия завърши подготовката си за сценарий на излизане на  Обединеното кралство от Европейския съюз без споразумение. При все че напускането без споразумение не е желателно, ЕС е готов за него, съобщават от ЕК. Комисията продължава да подкрепя държавите членки и настоятелно призовава всички граждани и предприятия от ЕС да продължат да се информират за последиците от реализиране на сценарий на излизане без споразумение. Ето и повече информация относно пътуването на гражданите от Острова и от държавите до ЕС при вариант на излизане без сделка. 1. Гранични проверки, визи и митнически проверки; възстановяване на ДДС  1.1 Гранични проверки и визи  - За гражданите на Обединеното кралство, пътуващи до ЕС Ще бъдат ли гражданите на Обединеното кралство обект на допълнителни проверки?  Като гражданин на Обединеното кралство, вече няма да имате право да използвате отделните ленти за гражданите на ЕС, държавите от ЕИП и Швейцария (EU/EEA/CH) на гранично-пропускателните пунктове на ЕС, и ще подлежите на допълнителни проверки, през които не трябваше да преминавате преди оттеглянето на Обединеното кралство. По-специално, граничната охрана може да поиска от Вас да предоставите информация, например относно продължителността и целта на Вашия престой, както и относно Вашите средства за издръжка по време на този престой. Ще трябва да представите паспорт, издаден в рамките на десет години преди датата на пътуването, който е валиден поне три месеца след планираната от Вас дата на отпътуване от ЕС. Комисията предложи гражданите на Обединеното кралство да могат да пътуват до ЕС без визи при краткосрочен престой (т.е. престой до 90 дни в рамките на всеки 180-дневен период), ако Обединеното кралство предостави същото третиране за гражданите на всички държави — членки на ЕС. Паспортът Ви ще бъде подпечатан при влизането Ви в ЕС и при Вашето напускане, което ще послужи за изчисляване на безвизовия срок от 90 дни.  - За гражданите на ЕС, пътуващи до Обединеното кралство Ще се нуждаят ли гражданите на ЕС от виза за пътуване до Обединеното кралство?  Обединеното кралство обяви, че гражданите на ЕС могат да пътуват безвизово в Обединеното кралство за кратък престой до три месеца. Като гражданин на ЕС ще имате право да пътувате до Обединеното кралство, като използвате своя паспорт или, за момента, националната си лична карта. Използването на лични карти няма да бъде възможно след 31 декември 2020 г. Консулските служби на Обединеното кралство в страната, в която живеете, могат да Ви предоставят повече информация. 1.2 Митнически проверки  Какво ще се случи с моя багаж и с моите стоки?  Ако пътувате от Обединеното кралство към ЕС, трябва да знаете следното:  > Вашият багаж и други стоки ще бъдат подложени на митнически проверки. Обединеното кралство може да прилага сходни изисквания за гражданите на ЕС, влизащи в Обединеното кралство.  > Няма да можете да внасяте определени стоки в ЕС или ще можете да ги внасяте само в ограничени количества. Това засяга например продукти от животински произход (като месо, мляко, шунка, сирена), парични средства в брой в размер над 10 000 EUR, определени културни ценности, растения, растителни продукти или определени животни.  По отношение на гражданите на ЕС, които пътуват за Обединеното кралство, може да се прилагат подобни ограничения.  > Ако пренасяте стоки в куфара си или в ръчния си багаж, ще имате право на определени количества безмитни стоки (това означава, че стоките са освободени от вносни мита и данък добавена стойност (ДДС) и, когато е приложимо, от акцизи). 1.3 Възстановяване на ДДС  Когато пътувам от Обединеното кралство, мога ли да си възстановя ДДС за стоките, които съм закупил в 27-те държави — членки на ЕС?  Да. Като посетител от страна извън ЕС имате право на възстановяване на ДДС, платен върху стоки, които сте закупили по време на престоя си в ЕС, при условие че при напускането на ЕС представите стоките пред митническите органи с необходимите документи за възстановяване на ДДС. 2. Права на пътниците  Ще продължат ли правата на пътниците в ЕС да се прилагат за гражданите на ЕС, пътуващи до и от Обединеното кралство и ЕС?  Пътници във въздушния транспорт  Ако летите с авиокомпания от ЕС4 , ще продължите да се ползвате с правата на пътниците в ЕС, както на полети, заминаващи от летище в Обединеното кралство с дестинация летище в ЕС, така и в обратната посока. Ако летите с авиокомпания, която не е от ЕС, ще можете да се ползвате с тази защита само на полетите от ЕС с дестинация Обединеното кралство, но не и на полетите от Обединеното кралство до летище в ЕС.  Как ще бъдат засегнати правата на пътниците с ограничена подвижност?  Вече няма да се ползвате от правото на ЕС за предоставяне на специални права на лицата с увреждания или намалена подвижност, пътуващи с въздушен транспорт, когато заминавате от, преминавате транзитно или пристигате на летище в Обединеното кралство. Авиокомпаниите от ЕС обаче, които летят от летище в Обединеното кралство до летище в ЕС, ще трябва да продължат да зачитат определени права (помощ, предотвратяване на отказ за превоз и задължение за предоставяне на информация). Пътници в корабен транспорт  Ще продължите да се ползвате от разпоредбите на правото на ЕС относно Вашите права за всяко пътуване на ферибот, което започва или завършва в пристанище на ЕС.  Пътници в автобусния транспорт  Ще продължите да се ползвате от правата в ЕС за пътуване с автобус за маршрути от и до Обединеното кралство, когато сте се качили или слезли от автобуса на територията на ЕС и когато разстоянието на пътуването по разписание е 250 km или повече.  Пътници в железопътния транспорт  Ще продължите да се ползвате от правото на ЕС за правата на пътниците, използващи железопътен транспорт, за железопътни услуги в рамките на ЕС, при условие че железопътното предприятие е лицензирано съгласно правилата на ЕС.  3. Валидност на билетите  Резервирал съм полет от/до Обединеното кралство. Билетът ми ще остане ли валиден след датата на оттегляне?  Да. Препоръчително е обаче преди резервирането на полета да проверите реда и условията на съответната авиокомпания. Там се обясняват валидността на билетите на авиокомпаниите и условията за възстановяване на стойността на билетите в случай на отмяна на полета.  Вие ще можете да се възползвате от правата на пътниците в ЕС за възстановяване, ако:  > полетът е от летище в ЕС с дестинация летище в трета държава;  > полетът пристига в страна от ЕС от страна извън ЕС и се изпълнява от авиокомпания от ЕС.  4. Здравни грижи по време на пътуване  Като гражданин на ЕС ще мога ли да използвам моята Европейска здравноосигурителна карта в Обединеното кралство?  Не. Гражданите на ЕС вече няма да имат достъп до здравно обслужване в Обединеното кралство със своята Европейска здравноосигурителна карта. Проверете във Вашата здравноосигурителна институция дали тя възстановява спешни медицински разноски в държава извън ЕС. В противен случай можете да обмислите сключването на частна застраховка за пътуване.  Като гражданин на Обединеното кралство ще мога ли да използвам моята Европейска здравноосигурителна карта при пътуване в ЕС?  Не. Като гражданин на Обединеното кралство няма да имате достъп до здравно обслужване в държава — членка на ЕС, въз основа на Европейската здравноосигурителна карта. Ако сте осигурен в Обединеното кралство и имате намерение да пътувате в държава — членка на ЕС, проверете във Вашата здравноосигурителна институция дали възстановява спешни медицински разноски в държавите — членки на ЕС. В противен случай можете да обмислите сключването на частна застраховка за пътуване. 5. Свидетелства за управление на МПС  Притежавам свидетелство за управление на МПС от Обединеното кралство. Ще бъде ли валидно то във всички държави — членки на ЕС?  В ЕС признаването на свидетелства за управление на МПС, издадени от трети държави, се урежда на национално равнище. Ето защо трябва да проверите националните правила във всяка от държавите — членки на ЕС, в които възнамерявате да шофирате. Някои държави — членки на ЕС, изискват да притежавате международно свидетелство за управление, за да можете да шофирате на тяхна територия. Трябва да се осведомите в съответните органи в държавата(ите) — членка(и) на ЕС, в която(които) възнамерявате да шофирате, относно правилата за признаване на свидетелства за управление от Обединеното кралство.  Притежавам свидетелство за управление от държава — членка на ЕС. Ще бъде ли то валидно в Обединеното кралство?  Това зависи от правото на Обединеното кралство. Обединеното кралство обяви, че ще можете да продължите да шофирате с валидно свидетелство за управление на МПС от ЕС, когато посещавате Обединеното кралство.  6. Домашни любимци  Ще има ли условия за пътуването с домашни любимци?  Ако пътувате с Вашия домашен любимец от ЕС към Обединеното кралство, трябва да проверите кои изисквания възнамерява да прилага Обединеното кралство за хората, пътуващи от ЕС. Може да се нуждаете от паспорт на домашен любимец от трета държава или от ветеринарен здравен сертификат.  Ако пътувате с домашни любимци от Обединеното кралство към ЕС, трябва да спазвате правилата на ЕС относно движението на домашни любимци.  Тези правила предвиждат, че домашните любимци:  > трябва да имат имплантиран идентификационен микрочип;  > трябва да са получили ваксина против бяс; > трябва да са преминали тест за титруване на антитела срещу бяс;  > трябва да са в съответствие с всички превантивни здравни мерки по отношение на болести и зарази, различни от бяс;  > трябва да бъдат придружени от надлежно попълнен и издаден идентификационен документ.  Освен това домашните любимци трябва да преминат през определен от държавите членки контролно-пропускателен пункт.  7. Роуминг  Ще продължат ли да се прилагат правилата на ЕС за роуминга в Обединеното кралство?  Не. Дружествата, предоставящи мобилни съобщителни услуги, като например гласови повиквания, текстови съобщения или данни, повече няма да бъдат обвързани с правилата на ЕС за роуминга, когато извършват дейност в Обединеното кралство. Това означава, че тези дружества могат да прилагат допълнителни такси за потребителите от Обединеното кралство, ползващи роуминг услуги в рамките на ЕС, както и за гражданите на ЕС, които използват роуминг услуги в Обединеното кралство.", "date": "2019.03.29", "title": "Какви са правата ни за пътуване при Брекзит без сделка"}
{"url": "https://www.monitor.bg:443/bg/a/view/borisov-i-danchila-dogovoriha-dva-novi-mosta-nad-dunav-161098", "text": "Да се изгради един нов мост над река Дунав между България и Румъния. Това са се договорили премиерът Бойко Борисов и неговия румънски колега Виорика Данчила в разговор на четири очи, последван от общо заседание и срещи на министри на двете страни в двореца \"Виктория\" в Букурещ. В Букурещ, но в двореца „Снагов”, пък предстои поредна среща т.нар. \"Варненска четворка\", включваща също министър-председателя на Гърция Алексис Ципрас и президента на Сърбия Александър Вучич. Борисов даде да се разбере, че има няколко варианта за местоположението на съоръжението. Едината възможност е до  съществуващия в момента при Русе-Гюргево, като той по думите му може да се изгради с еврофинансиране, тъй като се явява европейски транспортен коридор. Другата възможност е при при Свищов или Никопол, а за него от българската страна ще  ползват публично-частно партньорство. Проектът за бъдещия мост е засегнат и в меморандума за разбирателство за корабоплаването по Дунав и транспортната свързаност, който бе подписан по време на визита. В него двете държавите се ангажират да направят предпроектни проучвания за местоположението на бъдещия мост над Дунав. Предстои страните да се споразумеят за една от общо пет локации: Оряхово-Бекет; Никопол-Турну Мъгуреле, Свищов-Зимнич; Русе-Гюргево и Силистра-Кълъраш. Отделно от това сегашният мосъ при Русе трябва да се ремонтира основно и затова Борисов се надява двете държави да положат максимални усилия. Иначе двете държави, в лицето на транспортните министри,  разговаряли и полагали усилия за централа - ВЕЦ при Никопол, както и реновиране на пътната инфраструктура в района. Борисов обясни, че Румъния може да драгира Дунав и реката да стане по-дълбока и да се улесни плаването по нея.  Наред за пътните проекти, по думите на премиера двамата са разговаряли и за енергийните. Борисов изтъкна, че активно работим за хъба „Балкан”, а юни да направим първа копка на конектора между България и Гърция. Този с Румъния по думите на премиера трябва да бъде оголемен. България, Гърция и Румъния трябва да подготвят със своите газови магистрали, каза Борисов. По думите му с всички тези проекти се дава добър знак и за целите Балкани и се надява да включваме в тях Северна Македония, Албания и Косово и Черна гора. Данчила на свой ред определи България като ключов партньор за Румъния, като стокообменът между двете държави миналата година възлиза над 4 млрд.евро. Тя поясни, че искат да дадат политически тласък на сътрудничеството. Тя също поясни, че ще избираме място за нов мост над Дунав, както и ще положим усилия за развитие на жп инфраструктурата.По думите й вертикалният коридор от Румъния през България до Гърция ще обезпечи допълнителни ресурси. Двамата са говорили и за мерки за закрила за езиковата идентичност на румънците у нас и на българските в Румъния. На ниво ЕС пък двете страни трябва да си сътрудничат за присъединяване към Шенген. Иначе по време визита бяха подписани три споразумения - за сътрудничество при извънредни ситуации между вътрешните министри, за малките и средни предприятия между икономическите министри, както и в областа на транспортните връзки през Дунав. Румънците да бъдат информирани предварително как и от къде да си закупят БГ е-винетки при пътуване до България. Това поиска регионалният министър Петя Аврамова на срещата със своя румънски колега Василе - Даниел Сучу. Аврамова е част от делегацията на премиера Бойко Борисов в Букурещ, където двете правителства имахя съвместно заседание, а част от министрите двустранни срещи. Аврамова запозна колегата си с въведената от 1 януари у нас електронна винетка и с предстоящата тол такса за тировете от 16 август. Общо 67 000 електронни винетки за над 2 млн. лв. са продадени на автомобили с румънска регистрация, което нарежда Румъния на второ място след Турция. От тях близо 37 000 са за коли, а над 30 000 – за тирове. С наближаване на Великден и Гергьовден, както и на летния сезон продажбите на е-винетки на румънски граждани ще се увеличават. Според данните, през 2018 г. Румъния заема първо място сред чуждестранните пазари по брой туристически посещения у нас – над 1,37 млн. Премиерът Бойко Борисов ще разговаря с турския вицепрезидент Фаут Октай. Той ще присъства на официалната вечеря на балканите лидери след срещата на т.нар. „Варненска четворка“ в двореца „Снагов” в Букурещ. Октай е поканен от румънските домакини, а Борисов ще се възползва за да изрази остра реакция относно думите на турския външен министър Мевлют Чавушоглу преди броени дни. Тогава той заяви, че Турция се в намесила и в резултат на това България е предприела промени в Закона за вероизповеданията относно дълговете на мюфтийството. Първоначалният законопроект предвиждаше опрощаване на борчовете на вероизповеданията, но след остра обществена реакция бяха разписани поправки, съгласно които се дава срок до десет години за погасяването им.  Започна четиристранната среща на високо равнище между България, Гърция, Румъния и Сърбия. Лидерите на балканските държави се събират за седми път в този формат, който е по инициатива на премиера Борисов.  Борисов, Ципрас, Данчила и Вучич трябва да обсъдят напредъка по общите проекти в региона в сферите на транспорта, инфраструктурата и енергетиката.Сред инициативите, които имат сериозен потенциал да допринесат за свързаността в региона и за икономическото му развитие са изграждането на интерконекторните връзки, създаването на интермодален коридор, свързващ Егейско и Черно море, както и разширяването на транспортните връзки по река Дунав.  Фокус на срещата между държавните и правителствени ръководители  ще бъде също задълбочаването на регионалното сътрудничество, както и  европейската перспектива на Западните Балкани. ", "date": "2019.03.29", "title": "Борисов и Данчила договориха нов мост над Дунав (ОБНОВЕНА)"}
{"url": "https://www.monitor.bg:443/bg/a/view/naletjal-s-bradva-na-kursanti-po-pytja-se-razmina-s-kilijata-161114", "text": "15-месечен престой в затвора при 3-годишен отлагателен срок постанови състав на съда в Казанлък спрямо задържан за хулиганство по пътя жител на котелското  село Орлово, след като 32-годишният мъж склони да сключи споразумение с наблюдаващия досъдебното производство прокурор. Йордан Пенев беше арестуван след  сигнал, подаден на телефон 112 от курсанти във Военния университет– Велико Търново, че ги е нападнал с брадва в ръка край бензиностанция по главен път І-6 близо до град Гурково. Инцидентът стана около 19, 00 часа на 13 януари след едночасова гонка между автомобила на Пенев и колата на курсантите и разменени остри реплики  относно отнето предимство. След спирането на място мургавият Пенев извадил секира и нанесъл няколко удара по предното стъкло и капака на лекия автомобил“Ауди“, с който пътували към Велико Търново 4 курсанти и тяхна колежка. Веднага след нанесените повреди по Аудито Пенев се качил на своята „Опел корса“ , която шофирала бременната му 20-годишна приятелка Меглена Тодорова . Двамата били задържани час по-късно в прохода Хаинбоаз. Първоначално от МВР съобщиха, че мъжът е криминално проявен, но от публикуваната в Интернет присъда , постановена на 18 март е видно, че миналото му е чисто, независимо от съобщените тогава 11 заявителски материала за кражби, уж извършени от него. Скандалът между Пенев и курсантите съвпадна по време със събитията в пловдивското село Войводиново , където командос беше пребит от местни цигани.Лично министърът на отбраната Красимир Карачанов даде тогава изявление,а от ръководството на Военния университет обявиха, че курсантите нямат никаква вина за случилото се на пътя. Пред съда Йордан Пенев, който до този момент е бил с мярка за неотклонение „задържане под стража“  е признал вината си по повдигнатото  обвинение за хулиганство и е пожелал делото да бъде гледано по съкратената процедура.  ", "date": "2019.03.29", "title": "Налетял с брадва на курсанти по пътя се размина с килията"}
{"url": "https://www.monitor.bg:443/bg/a/view/pavel-kolev-atakata-e-ot-hora-vodeshti-se-levskari-161109", "text": "Изпълнителният директор на „Левски“ Павел Колев се принуди да се включи в пресконференцията на Георги Дерменджиев преди мача с „Ботев“ (Пд), за да отрече категорично информациите за треньорска рокада. Той сподели, че е получил доста информации във връзка с тиражираните слуховете за назначаването на Петър Хубчев и според тях спекулациите се пускат от хора, които се водят левскари, някои от които са работили на „Герена“. „В последната седмица се случи нещо, което не намирам за нормално. Една спекулативна теза се разви така, че заживя собствени живот в медиите. „Левски“ си има треньор и смяна не е обсъждана в нито един момент. Работата с Дерменджиеве е дългосрочна. За съжаление част от тези информации се пускат умишлено от хора, които се водят левскари. Дали е удар по „Левски“ или националния, ще видим, както и каква е била целта. Оттук насетне мисля да затворим тази тема. Ясно е, че ще има хора, които няма да са доволни, ако „Левски“ се развава и става силен. Нещата се стабилизират, това вероятно е развалило съня на много хора. Разделенията са много по всички линии. Въпреки че работим всеки ден, не виждам признаци на единение. Единственото е публиката да застане зад отбора“, сподели Колев. По думите на Георги Дерменджиев пък клубът и отборът стават все по-силни. „Искаме да направим така, че този отбор да бъде конкурентноспособен. Предстои много работа и път да се извърви“, коментира Дерменджиев.", "date": "2019.03.29", "title": "Павел Колев: Атаката е от хора, водещи се левскари"}
{"url": "https://www.monitor.bg:443/bg/a/view/zadyrja-pod-straja-kitaec-izdirvan-v-rumynija-za-prane-na-pari-161099", "text": "Варненският окръжен съд разгледа искане на Окръжна прокуратура – Варна за предаването на китайския гражданин Джан Я. на властите в Румъния за изтърпяване на влязла в сила присъда от 7 години „лишаване от свобода“ за пране на пари. Съдът определи мярка за неотклонение „задържане под стража“ до приключване на производството му по екстрадиция. Той е обявен за международно издирване от съдебните власти на Румъния - Окръжния съд Илфов, въз основа на Европейска заповед за арест (EЗА) издадена на 21.12.2018 г. Гражданинът на Китай е бил задържан на 26 март т.г. в 10,20 часа на ГКПП „Летище Варна“. Престъплението, за което е бил осъден 50-годишният Джан Я. е наказуемо и по българското законодателство. Посочената правна квалификация на престъплението по съответните закони и наказателен кодекс на Република Румъния описателно е изразена като „умишлено и многократно престъпление- изпиране на пари“, като се има предвид, че прехвърлените в Китай средствва са били събирани от Джан Я. от търговски щандове. Максималното наказание за подобно престъпление, според румънския Наказателен кодекс, е 10 години лишаване от свобода. Като съобрази всички представени доказателства и становища съдебният състав на Варненски окръжен съд прецени, че искането за временно задържане на Джан Я. е съобразено с изискванията на Европейската конвенция за екстрадиция, както и, че е налице валидна заповед за арест. ВОС определи мярка за неотклонение „задържане под стража“, за да бъде гарантирано явяването на лицето на делото, на което ще се разглежда по същество искането на румънските власти за екстрадицията му. Определението на съда може да се обжалва пред Апелативен съд-Варна.", "date": "2019.03.29", "title": "Арестувахме китаец, издирван в Румъния за пране на пари"}
{"url": "https://www.monitor.bg:443/bg/a/view/jalbite-sreshtu-prezastrojavane-stavat-vse-poveche-161111", "text": "Жалбите на гражданите срещу свръхзастрояване и застрояване на зелени площи стават все повече, коментира омбудсманът Мая Манолова на брифинг в парламента. Тя внесе в Народното събрание годишния доклад за работата на институцията за 2018 г. Омбудсманът отбеляза, че институцията е работила по четири оплаквания на граждани срещу застрояване в София - срещу изграждането на 34-етажния \"Златен век\", 52-метровата сграда в кв. Витоша, 55-етажния небостъргач \"Парадайз\" и 43-етажната сграда върху зелена площ в кв. Стрелбище. Манолова представи работата на институцията за миналата година в числа: 12 890 жалби на граждани, 24 634 души, преминали през приемните на омбудсмана, 36 892 души потърсили съдействие от институцията, 11 законодателни инициативи. Докладът посочва, че и през миналата година най-много са жалбите срещу монополни дружества, следвани от тези по повод на социални и трудови права и жалбите, свързани с правото на собственост и екологични проблеми.", "date": "2019.03.29", "title": "Жалбите срещу презастрояване стават все повече"}
{"url": "https://www.monitor.bg:443/bg/a/view/britanskijat-parlament-pak-othvyrli-sdelkata-s-es-161115", "text": "Британският парламент за трети път отхвърли споразумението за излизането на страната от Европейския съюз, договорено от премиерката Тереза Мей. Британските депутати отхвърлиха споразумението, като за него гласуваха 286 депутати, а срещу него 344, съобщи Би Би Си. След поредното фиаско в гласуването за сделката с Брюксел Тереза Мей заяви, че в понеделник британският парламент ще продължи да работи в търсене на алтернативи, защото е достигнат лимитът на гласуване по темата. В тази ситуация засега никой не може да каже какво ще бъде продължението на драмата с развода между Острова и континента. Ако споразумението беше одобрено, това, изглежда, щеше изпълни условията, поставени от лидерите от ЕС, за да бъде отложен Брекзит за 22 май - преди изборите за Европейски парламент в периода 23 - 26 май, за да не бъде принудена Великобритания да избира евродепутати. Сега, когато сделката не бе одобрена, Обединеното кралство ще трябва да напусне съюза на 12 април, като дотогава ще трябва да представи план как точно ще стане това – все пак да има някакво споразумение, да напуснат ЕС без такова или изобщо да се откажат от развода. Председателят на Европейския съвет Доналд Туск съобщи, че свиква на 10 април извънредно заседание на държавните и правителствените ръководители на страните от ЕС. Преди това главният преговарящ на ЕС за Брекзит Мишел Барние каза, че блокираното споразумение за напускане е било \"най-добрият компромис\" за двете страни и че е от решаващо значение за Лондон да се съсредоточи върху договаряне на нови отношения с общността, предаде Ройтерс.", "date": "2019.03.29", "title": "На Острова изход няма - Британският парламент пак отхвърли сделката с ЕС"}
{"url": "https://www.monitor.bg:443/bg/a/view/myj-dyrjal-nasila-jena-i-dete-v-doma-si-161092", "text": "Мъж държал насила повече от три дни жена и дете в жилището си в Русе, съобщиха от областната дирекция на МВР в крайдунавския град. За случая се разбрало, след като в четвъртък вечерта бил получен сигнал в Първо районно управление. Екипи на полицията незабавно са отишли на адреса и установили, че сигналът е основателен. Мъжът е задържан за срок от 24 часа, жената и детето са изведени, а в жилището е направен оглед и претърсване. Задържаният е на 34-годишна възраст. Домът му бил в централната част на Русе. В хода на първоначалните действия е изяснено, че мъжът е държал противозаконно 30-годишна жена и детето им на две години. За случая е уведомен дежурен прокурор. Започнало е разследване. За деянието си мъжът може да получи от една до осем години лишаване от свобода.", "date": "2019.03.29", "title": "Арестуваха мъж държал насила жена и дете в дома си"}
{"url": "https://www.monitor.bg:443/bg/a/view/tek-haus-zvezdata-denis-kruz-vzrivjava-slynchev-brjag-161101", "text": "Тек хаус звездата Денис Круз, който взривява публиката на фестивали като BPM, ADE и Tomorrowland, ще даде старт на летния сезон в Слънчев бряг. Артистът ще открие първото събитие в Cacao Beach Club на 8 юни. Испанският диджей и продуцент рядко слиза от класациите, благодарение на многобройните му релийзи за големи лейбъли като Hot Creations, Moon Harbour, Solid Grooves, Stereo и Snatch!. Все по-големият списък от първи места в класацията на Beatport го превръщат в най-продавания тек хаус артист на платформата за всички времена. Заедно с Денис Круз на български терен ще пристигне и неговата сънародничка Тини Джеслър.", "date": "2019.03.29", "title": "Тек хаус звездата Денис Круз взривява Слънчев бряг"}
{"url": "https://www.monitor.bg:443/bg/a/view/spipaha-turski-shofior-s-15-kila-hashish-na-granicata-161108", "text": "Турски шофьор бе закопчан на българо-турската граница с близо 15 килограма хашиш. Контрабандистът Али О.е бил спипан в четвъртък на ГКПП Малко Търново, докато се опитвал да пресече браздата и да пренесе дрогата от България към Турция. Хашишът бил скрит в пътнически сак с двойно дъно, в който бил изработен специално пригоден тайник. Дрогата била предварително разфасована в общо 12 пакета с различна големина - 7 големи и 5 по-малки, съобщиха от Окръжна прокуратура – Бургас. Сакът бил небрежно оставен в багажника на автомобила, с който турския гражданин е пътувал. Стойността на наркотичното вещество се изчислява на над 73 000 лева. Нарушителят е  задържан за срок до 72 часа  и срещу него е повдигнато обвинение.  \"Турският гражданин е обвинен за това, че на 28.03.2019 г. на ГКПП Малко Търново, на трасе за обработка на изходящи автомобили от Република България към Република Турция, с лек автомобил, без надлежно разрешително, направил опит да пренесе през границата на страната високорисково наркотично вещество – хашиш с тегло 14 710 грама, на обща стойност 73 550 лв.\", уточниха от прокуратурата.  Митничарите открили хашиша, след като извършили рутинна проверка на пренасяните в колата вещи.  От държавното обвинение съобщиха, че ще внесат в съда искане за налагане на мярка за неотклонение „задържане под стража“ спрямо обвиняемия.       ", "date": "2019.03.29", "title": "Спипаха турски шофьор с 15 кила хашиш на границата"}
{"url": "https://www.monitor.bg:443/bg/a/view/ek-odobri-dyrjavna-pomosht-za-tehnika-za-ohlajdane-i-syhranenie-na-hrani-161102", "text": "Европейската комисия одобри нова държавна помощ \"Помощ за инвестиции в материални активи в земеделски стопанства, свързани с първично производство на растениевъдна земеделска продукция\", съобщи МЗХГ, цитирайки заместник-министър Вергиния Кръстева, който се срещна със земеделски производители в Русе. Схемата за държавна помощ е разработена и ще се прилага по предложение на браншовите организации в сектор \"Плодове и зеленчуци\". Тя е насочена за покриване на част от разходите за реализация на инвестиции в машини, оборудване и линии за подготовка, охлаждане и съхранение на първична земеделска продукция. Предвижда се чрез подпомагането да се покрият до 50 на сто от разходите за закупуване на такава техника от страна на земеделските производители, но не повече от 120 000 лева. \"С тези 7,2 милиона лева искаме да подкрепим българските производители в процеса на събиране на продукцията им. По този начин те ще бъдат още по-конкурентоспособни, както на българския, така и на европейските пазари\", е подчертала Кръстева. По думите й, следващата стъпка е бюджетът и указанията да бъдат одобрени на Управителен съвет на Държавен фонд \"Земеделие\", което ще стане в най-скоро време. Кръстева е подчертала още, че България иска увеличение на бюджета за обвързана подкрепа и разширяване на секторите, които обхваща в новата Обща селскостопанска политика. По думите й обаче, важните решения предстоят през септември тази година, след изборите за Европейски парламент. На срещата са били обсъдени теми, свързани с Кампания 2019 година.", "date": "2019.03.29", "title": "ЕК одобри държавна помощ за техника за охлаждане и съхранение на храни"}
{"url": "https://www.monitor.bg:443/bg/a/view/nad-6-55-mln-leva-v-djakpotite-za-nedelja-161103", "text": "Обща сума над 6,55 млн. се събира в джокпотите за неделния тираж №26 на БСТ. В \"6 от 49\" с последния скок от 139 897,49 лв. се натрупаха 2 809 127,99 лева и до тегленето се очаква към тях да се прибавят още към 150 000. В \"5/50 - 1/12 Зодиак\" си стоят непроменящите се 3 млн. лева, в \"6 от 42\" цифрата ще доближи 600 000, а в \"Рожден ден\" - към 3000. Най-големите парични печалби в тираж №25 дойдоха от двете петици по 10 384,10 лв. във II теглене на \"5 от 35\". Едната от тях падна заедно с 10 четворки по 160,80 лв. и 10 тройки по 6,60, от което се събраха 12 058,10 лева. Уцели ки късметлия, играл със 7 числа пълно комбиниране (ПК) в 1 област за 14,70 лв. Другата е \"гарнирана\" с 5 четворки и 3 тройки и носи 11 207,90 лева на играч, заложил на 6 числа ПК в 4 области за 16,80 лв. В \"6 от 49\" със система №9 за 116,25 лв. бяха улучени 2 петици по 2125,10 и 42 четворки по 45,30 лв. от което се натрупаха 6152,80 лева. В \"6 от 42\" пък от едната от двете петици по 4809,40 лева, четворка за 36,30 и 2 тройки по 3,30 любител на залозите, играл със система №50 за 25,50 лв., ще прибере 4853,30 лева. Тото печалби Тираж №25  Числа - (6, 9, 24, 29, 34, 36); 6 - няма, 5 - 12 по 2125,10 лв., 4 - по 45,30 лв., 3 - по 3,80 лв.; ДЖАКПОТ: 2 809 127,99 лв.  Числа - (17, 20, 29, 33, 37, 42); 6 - няма, 5 - 2 от 4809,40 лв., 4 - по 37,30 лв., 3 - по 3,30 лв.; ДЖАКПОТ: 574 048,76 лв.  I теглене - (6, 13, 18, 26, 29); 5 - 8 по 2596,00 лв., 4 - по 65,80 лв., 3 - по 4,50 лв.; II теглене - (2, 3, 8, 14, 15); 5 - 2 по 10 384,10 лв., 4 - по 160,80 лв., 3 - по 6,60 лв.  Числа - (7, 23, 33, 38, 39); Зодия 4 - Рак; 5+1 - няма, 5 - няма, 4+1 - няма, 4 - 3 по 500,00 лв., 3+1 - 13 по 100,00 лв., 3 - 131 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (6, 7, 9); Цифри – (7, 6, 5); 3 - 7 по 3573,60 лв., 2 - 1353 по 18,50 лв.; ДЖАКПОТ: 0,00 лв.  Година 39, месец 06, дата 14, ден 6; I група - няма, II - няма, III - 1 от 331,10 лв., IV - няма, V - 2 по 103,50 лв., VI - 11 по 15,10 лв., VII - 4 по 51,70 лв., VIII - 12 по 13,80 лв., IX - 33 по 7,50 лв., X - по 4,40 лв., XI - по 3,80 лв, XII - по 2,40 лв., XIII - по 2,20 лв., XIV - по 1,30 лв., XV - по 1,10 лв.; ДЖАКПОТ: 2901,94 лв.                    \"6 от 49\"                            075272086           Стара Загора              \"6 от 49\"                            414885596           Елшица                          \"6 от 49\"                           279800521           София", "date": "2019.03.29", "title": "Над 6,55 млн. лева в джакпотите за неделя"}
{"url": "https://www.monitor.bg:443/bg/a/view/arabski-konsorcium-s-naj-niska-oferta-za-trybite-na-hyb-balkan-161104", "text": "Арабският консорциум \"Аркад\" се очертава най-вероятният строител разширението на газопреносната ни мрежа, което ще бъде част от газовия хъб „Балкан“, стана ясно днес след отварянето на ценовите оферти на обществената поръчка на „Булгартрансгаз“. Офертите бяха от три обединения. Едно от тях - между унгарските компании Fovallalkozo ZRT и KVV Kivitelezo ZRT, в които основен акционер е унгарската енергийна група МОЛ, не беше допуснато до отваряне на ценовите предложения, защото не отговаря на техническите изисквания на поръчката за 2.286 млрд. лв. без ДДС. \"Аркад\" печелят с цена от близо 1,1 млрд. евро при срок за изграждане от 615 дни. Те дават и оферта за по-кратък срок на строеж - 250 дни, но срещу 1,289 млрд. евро. \"Аркад\" са склонни на разсрочено плащане с лихва от 4,1% за десет години. Другият допуснат - консорциумът ГРРБ, оферира 2,415 млрд. евро за по-късия срок на изпълнение и 1.6 млрд. евро за по-дългия от 615 дни. Оскъпяването за разсрочено плащане е 7% за първата година, 8% за втората и 9% за следващите години. Междувременно днес премиерът Бойко Борисов сслед среща на четири очи с румънския министър-председател Виорика Данчила съобщи, че през юни ще бъде направена първата копка на интерконектора с Гърция.", "date": "2019.03.29", "title": "Арабски консорциум с най-ниска оферта за тръбите на хъб „Балкан“"}
{"url": "https://www.monitor.bg:443/bg/a/view/cska-shte-buta-ludogorec-ot-vyrha-161105", "text": "Треньорът на ЦСКА Любослав Пенев заложи максимално високи цели пред отбора преди старта на плейофите. „Червените“ излизат срещу „Черно море“ на стадион „Българска армия“ днес от 20.30 ч., а наставникът посочи, че „армейците“ са готови за големите битки. „Всеки отбор ще играе максимално мобилизирано срещу нас, за да спечели точки. Нашата цел е да станем първи и да спечелим Купата. Целим се най-високо и ще има размествания до последния кръг“, убеден е Пенев. Наставникът допълни, че е на неговите футболисти и не се притеснява от сгъстения цикъл от мачове. „Ние сме силен и добър отбор, имаме 3 мача за много кратко време, два мача за първенство, един за купа, два мача срещу един отбор. Работим всеки ден, доволен съм от момчетата, те се справят отлично. Засега всички са здрави. Познавам „Черно море“ и съм готов за тази среща. Мачът ще е коренно различен от този, който изиграхме във Варна. Уважавам всеки съперник, но целта е победа и само победа. Ще искам максимално раздаване на играчите и тотален футбол - всички нападат, всички защитават“, каза още наставникът на ЦСКА, който за пореден път не пропусна и „Има 3 варианта, може би пак ще иска да бъде главен герой, вторият вариант е да покаже много картони, да осакати отбора, да имаме по-малко на разположение футболисти, и третият вариант е да са му направили забележка, че не се е представил на ниво в първия мач. Може да покаже други силни качества, безпристрастност например“, коментира с усмивка Пенев назначението на Стефан Апостолов като рефер на двубоя. В същото време бразилският бранител Жеферсон разкри, че вече е преодолял абсолютно всички проблеми с травмата, заради която не е записал все още официален мач за отбора през 2019 г. „Статистиката показва, че с мен в състава отборът се представя много по-добре и това е само едно гориво за желанието ми да съм на върха на способностите си“, заяви Жеферсон. ", "date": "2019.03.29", "title": "ЦСКА ще бута „Лудогорец“ от върха"}
{"url": "https://www.monitor.bg:443/bg/a/view/sydyt-otkaza-da-otstrani-kmeta-na-strelcha-161094", "text": "Районният съд в Панагюрище отказа да отстрани от длъжност кмета на община Стрелча Стойно Чачов и остави без уважение искането на прокуратурата, внесено преди два дни. Представителят на държавното обвинение подчерта, че ще протестира съдебното решение пред окръжните магистрати в Пазарджик. Произнасянето по искането се гледаше при закрити врата за медиите, след като съдия Диана Стателова ги помоли да напуснат залата. Кметът на средногорската община е привлечен като обвиняем за това, че през 2016 г. като кмет на Стрелча е принудил служител на общинската администрация да извърши нещо противно на волята си – да подаде молба за освобождаване от заеманата от него длъжност, без дата, като е употребил за това заплашване, че ако не подаде молба, ще бъде освободен веднага от работа. По този начин Чачов е злоупотребил с властта си като работодател – кмет на община Стрелча, като е наредил молбата да бъде входирана с входящ номер и без знанието и съгласието на служителя. Спрямо Стойно Чачов е взета мярка за неотклонение „Гаранция“ в размер на 2 000 лева, която е внесена. Според прокуратурата искането за отстраняване от поста на кмета е внесено, за да не може градоначалникът, използвайки служебното си положение, да попречи на разследването. Кметът на Стрелча, който е международен рефер по минифутбол, попадна в полезрението на Темида, след като „Икономическа полиция“ преди 2 седмици влезе на проверка в общинската администрация по сигнал за извършени нередности. Чачов заяви, че целта на полицейската акция е била да го злепостави, а лидерът на ПП“АБВ“ Румен Петков на нарочна пресконференция поиска оставката на шефа на ОДМВР в Пазарджик ст.комисар Йордан Рогачев. Стойно Чачов е единственият кмет в страната, избран от „АБВ“.  ", "date": "2019.03.29", "title": "Съдът отказа да отстрани кмета на Стрелча"}
{"url": "https://www.monitor.bg:443/bg/a/view/svetlana-krie-bebeto-ot-sueverie-161095", "text": "Плеймейтката Светлана Гущерова крие първородната си рожба, а причината е суеверие. Наскоро красавицата дари съпруга си – бизнесмена Християн Гущеров, с дъщеричка. Името на бебето се пази в тайна, а иначе много активната в социалните мрежи майка не е споделяла снимка с него. За притеснението си от суеверие призна самата тя пред последователите си в Инстаграм. Светлана издаде още, че е родила със секцио по препоръка на лекарите в столичната клиника „Майчин дом”, в момента кърми и по време на бременността е качила само 8 кг. Гущерова не крие, че с любимия й искат да увеличат семейството си с поне още едно дете. Припомняме, че двойката сключи граждански брак на 1 юли миналата година, навръх рождения ден на Гущеров, а няколко дни по-късно вдигнаха пищна сватба в столичен хотел.", "date": "2019.03.29", "title": "Светлана крие бебето от суеверие"}
{"url": "https://www.monitor.bg:443/bg/a/view/letjashti-kaskadi-s-velosipedi-smajaha-plovdivchani-161091", "text": "Летящи каскадьори с велосипеди смаяха посетителите на пролетните изложби в Международен панаир Пловдив. Екстремното байк шоу гостува за първи път в  България като част от програмата на  „Природа, Лов, Риболов 2019“. В премиерният спектакъл на най-добрите райдъри на Балтика се редуваха  изпълнения в свободен стил и траял – преодоляване на препятствия с изключително висока степен на трудност. Каскадьорите демонстрираха как велосипед може да се кара по много различни начини, правеха скокове с височина над два метра и зашеметяващи пируети. Екипът на клуб „Грийнтрайълс“ от Латвия - Янис Лацис, Лорис Гилбъс, Дейвис Лицитис и Янис Букс, представя в Пловдив най-мащабната си програма, с която прави зрелищни турнета по цял свят вече над 7 години. Каскадьорите с велосипеди изваждат екстремния байк от естествената му среда и го правят достъпен за широката публика. Сега  хилядите почитатели на този спорт в България също имат възможността да се насладят на атрактивните изпълнения. Програмата на „Грийнтрайълс“  ще бъде показана на 30 март от 12 и от 15 ч., а на 31 март - от 11 и от 13 часа. В рамките на „Природа, Лов, Риболов“ са включени и още забавления, като демонстрации с коне тежковози за теглене на трупи, обучения по стрелба, представяне на ловни кучета и соколи, демонстрации на примамки за дивеч. В двата дни посетителите могат да видят и другите изложения, които се провеждат в Панаира: специализирана изложба „Цветна пролет“, Европейски панаир на предприятия и кооперации от социалната икономика,  Италиански фестивал на красотата и прическата, киноложки изложби.", "date": "2019.03.29", "title": "Летящи каскади с велосипеди  смаяха пловдивчани"}
{"url": "https://www.monitor.bg:443/bg/a/view/ajaks-i-psv-reshavat-titlata-v-holandija-po-max-sport-1-prez-uikenda-161085", "text": "167-ото издание на голямото дерби на холандския футбол между съставите на „Аякс“ и ПСВ (Айндховен), което на практика ще реши и борбата за титлата в Ередивизи, е акцентът във футболната програма на MAX Sport 1 през уикенда. Двубоят между водачите в класирането е тази неделя от 17:45 часа. Тимът от Айндховен има аванс от 5 точки преди гостуването на „Йохан Кройф Арена“, което означава, че домакините от Амстердам трябва да преследват задължителни 3 точки, ако искат да заплетат интригата за шампионската купа. На ниво първенство двата гранда ще изиграят 124-ия мач помежду си като „филипсите” имат леко предимство – 51 срещу 48 успеха, включително и две победи с по 3:0 в последните две издания на дербито. През уикенда спортните канали на А1 ще излъчат и всички най-интересни мачове от италианската Серия А и испанската Ла Лига. На Иберийския полуостров най-интересен се очертава сблъскът между каталунските съперници „Барселона“ и „Еспаньол“. Градското дерби е в събота с начален час 17:15 часа и ще се излъчи пряко по MAX Sport 4. Неделният ден от 29-ия кръг на Серия А също обещава да е интересен, като акцентът пада върху директните битки между тимовете, гонещи участие в Шампионската лига. От 16:00 часа „Рома“ посреща „Наполи“, а в 21:30 часа „Интер“ е домакин на състава на „Лацио“. Тези два сблъсъка, както и всичко най-интересно от кръга на Апенините, ще са част от преките излъчвания на MAX Sport 3 през уикенда. Освен футболни емоции, спортните канали на А1 ще предложат на феновете на тениса и развръзката на втория турнир от ATP Masters 1000 сериите – този в Маями. Полуфиналите във Флорида ще се изиграят в петък срещу събота, а съперници в тях са миналогодишният шампион Джон Иснър и 18-годишният канадски талант – Феликс Оже-Алиасим и Роже Федерер срещу друг младок от Канада – Денис Шаповалов. Финалът на ATP Masters 1000 надпреварата в Маями е в неделя от 20:00 часа, като всички мачове ще се предават пряко по MAX Sport 1.", "date": "2019.03.29", "title": "„Аякс“ и ПСВ решават титлата в Холандия по MAX Sport 1 през уикенда"}
{"url": "https://www.monitor.bg:443/bg/a/view/razsledvat-ubijstvo-sled-zapoj-vyv-varnensko-161083", "text": "Окръжната прокуратура във Варна ръководи досъдебно производство за убийство, извършено в село Китка, община Аврен. Тежкото криминално престъпление е било извършено в четвъртък вечерта. Жертвата е 58-годишен мъж, който живеел в селото. Тялото му е намерено сутринта в петък, когато е подаден сигналът. То било в селския двор, собственост на по-възрастен мъж, в дома на когото вчера двамата се черпили цял ден. В момента се извършва оглед на място. Действията по разследването за изясняване на причините и обстоятелствата, при които е настъпила смъртта, както и авторството на престъплението продължават, уточниха от Окръжната прокуратура във Варна. В село Китка живеят около 250 души, предимно възрастни хора. По-голямата част от наелението са българи, около 20 %  - мюсюлмани, а циганите се броят на пръсти.", "date": "2019.03.29", "title": "Разследват убийство след запой във Варненско"}
{"url": "https://www.monitor.bg:443/bg/a/view/rammstein-razbuniha-duhovete-s-novoto-si-video-vijte-go-tuk-161082", "text": "Индъстриъл легендите Rammstein разбуниха духовете с 9-минутното видео към новия си синтъл Deutschland. Това е дебютно парче за предстоящия албум на групата, който ще е първия в актива им от десет години насам. Критика те получиха още с излизането на промоционалния клип за песента, който трае 35 секунди. Той показва членовете на бандата, облечени като затворници в концентрационен лагер и изправени на бесилка. Еврейски и други организации определиха видеото като безвкусно и неприемливо. Феликс Клайн, пълномощник на федералното правителство за борбата срещу антисемитизма, на свой ред заяви за в. \"Билд\", че групата е преминала \"всякакви граници\". Клайн нарече промоционалния клип От Rammstein и звукозаписната им компания са отказали да коментират изказванията относно видеото, чието послание остава неясно. Част от феновете на групата обаче харесаха както песента, така и видеото.", "date": "2019.03.29", "title": "Rammstein разбуниха духовете с ново видео (ВИЖТЕ ГО ТУК)"}
{"url": "https://www.monitor.bg:443/bg/a/view/nagradiha-studenti-uchastvali-v-kampanija-po-prevencija-na-alo-izmami-161087", "text": "Директорът на ОД на МВР – Варна, старши комисар Даниел Пашов, заместик директорът – комисар Андрей Ангелов и комисар Илиян Илиев – началник отдел „Охранителна полиция” изказаха своята благодарност към студентите от Варненския свободен университет „Черноризец Храбър”, които се включиха безрезервно в кампанията на областната дирекция срещу телефонните измами. Михаела Милчева, Александра Василева, Едже Емилова, Доротея Николаева, Кирил Христосков, Александър Иванов и Сали Любенов успяха да проведат серия от срещи с най-уязвимата за това престъпление група, възрастните жители на Варна. Те разговаряха с тях за основните сценарии, по които се развиват телефонните измами, даваха им полезни съвети и най-вече, показаха своята загриженост и отговорност към  проблемите им. За да бъде успешна тяхната мисия, студентите преминаха през обучение с инспекторите Ирена Петричева и Деница Попова, които ги запознаха с детайли по телефонните измами, механизми на реализиране и начини на въздействие върху жертвите. На среща с ръководството на ОД на МВР-Варна младежите получиха поздравителни адреси и бяха приветствани за своята социална ангажираност, инициативност и ентусиазъм. Двете страни си обещаха да продължат сътрудничеството си и по други наболели за обществото теми.", "date": "2019.03.29", "title": "Наградиха студенти, участвали в кампания по превенция на ало-измами"}
{"url": "https://www.monitor.bg:443/bg/a/view/porednijat-brak-na-nikylys-kejdj-prosyshtestvuva-edva-chetiri-dni-161086", "text": "Холивудският актьор и носител на \"Оскар\" Никълъс Кейдж е подал молба за анулиране на брака му - само четири дни след като се ожени за партньорката си, гримьорката Ерика Койке, съобщи Контактмюзик. От съдебните документи става ясно, че 55-годишният Кейдж е подал заявление за сключване на брак на 23 март, събота, и се е оженил за Койке в Лас Вегас още същия ден.  На четвъртия брак на актьора обаче не е писано да просъществува. Сайтът за знаменитости TMZ съобщава, че на 27 март - само четири дни след сключването му, Никълъс Кейдж е подал молба за анулирането му. Ако брачният му съюз не бъде анулиран, актьорът е готов да задейства бракоразводен процес.  Каква е причината за скоростното разпадане на брака на Кейдж и Койке остава неясно. Според публикации обаче в деня на сватбата актьорът е бил пиян и е отправил обвинения в користолюбие срещу булката.  Никълъс Кейдж, който живее в Лас Вегас, успя да опази връзката си с Ерика Койке от медийния шум. Смята се, че двамата са заедно от април миналата година. Зад гърба си актьорът има още три провалени брака - с Патриша Аркет, Лиса Мари Пресли и Алис Ким, припомня изданието.", "date": "2019.03.29", "title": "Поредният брак на Никълъс Кейдж просъществува едва четири дни"}
{"url": "https://www.monitor.bg:443/bg/a/view/podozirat-indoneziec-za-ubijstvo-na-jena-s-penis-161084", "text": "Индонезиец , скърбящ по внезапната смърт на своята 23-годишна съпруга, бил обвинен от тъста си и от полицията, че я е убил с огромния си пенис по време на секс, съобщава в. \"Мирър\". Вдовецът, който се споменава само с името Барзах, бил принуден да опровергае слуховете, като след погребението трябвало да си покаже анатомията на блюстителите на реда и на роднините на покойницата. Оказало се , че той е бил нормално екипиран, а не свръхнадарен. Най-напред бил тревога 55-годишният Неди Сито, баща на покойницата, жителка на селцето Марон Кидул в провинция Източна Ява. Той се обадил в полицията, след внезапната смърт на дъщеря си Джумантри. Младата жена била открита мъртва в леглото, като през нощта била получила епилептичен припадък. Но бащата Неди Сито бил се поддал на слуховете, че зет му бил особено надарен и без да иска я е убил по време на секс с огромния си пенис. Така се стигнало до търсенето на конкретни доказателства от несправедливо набедения Барзах. След като се изложил на публичен показ, тъстът оттеглил жалбата си и поискал извинение от зет си и се сдобрили.", "date": "2019.03.29", "title": "Подозират индонезиец за убийство на жена с пенис"}
{"url": "https://www.monitor.bg:443/bg/a/view/plamen-nunev-oglavjava-vytreshnata-komisija-v-ns-161088", "text": "Депутатът от ГЕРБ Пламен Нунев ще оглави Комисията по вътрешна сигурност и обществен ред. Това съобщи заместник-председателят на ГЕРБ Цветан Цветанов в изявление в Народното Събрание. До рокадата се стигна след като Цветанов подате оставка като депутат, зареди казуса с апартамента му от \"Артекс\", която бе гласувана от НС в петък. В същото време постът му като шеф на ПГ на ГЕРБ бе поет от Даниела Дариткова. Към момента Нунев е член на вътрешната комисия и заместник-председател на Комисията за контрол над службите за сигурност и член на Изпълнителната комисия на партията. Не ни е оказван натиск за Закона за вероизповеданията. Това заяви Цветанов в кулоарите на Народното Събрание, във връзка с изказването на турския външен министър за Закона. Закона за вероизповеданията беше дискутиран много, подчерта Цветанов. Имаше работна група. Имаше много по- рестриктивни текстове в самото начало, впоследствие на база разговорите с всички представители на вероизповеданията в България, ние постигнахме това, което приехме във вчерашния ден, уточни заместник-председателят на ГЕРБ. Цветанов припомни за работната среща в Българската Патриаршия с патриарха и митрополитите. Знаете за даренията - не могат да ги приемат, ако отпаднат, заяви той. Цветанов призова БСП да спрат с популизма - „Как може да искаш вето, при положение, че като народен представител не си изразил позицията си в пленарна зала“, заяви той в отговор на искането на БСП за вето върху Закона за вероизповеданията. Мястото на народния представител е тук, отбеляза заместник-председателят на ГЕРБ. Дори да не ти се приемат текстовете, ти трябва да ги защитаваш, да даваш своите аргументи и тогава вече да можеш да изпълняваш функциите като такъв, уточни той. Цветанов заяви, че не искал лошото за никоя политическа сила и призова всички да бъдат достатъчно отговорни. Това, което направих, го направих само и единствено, воден от интереса на държавата, на нашата политическа сила ГЕРБ и за стабилността, отбеляза Цветанов. Аз нямам представа да има такава намеса, нямам информация, коментира лидерът на ДПС Мустафа Карадайъ. Но припомни, че в неделя в Турция има избори. Дебатът по приемането на Закона беше публичен, всички участваха - вероизповедания и медии, добави Карадайъ. Според лидера на ДПС предстоят важни избори и за България, и за ЕС. Те ще бъдат ценностен избор. Избираме европейските ценности - демокрацията или популизмите, завърши Карадайъ.", "date": "2019.03.29", "title": "Пламен Нунев оглавява вътрешната комисия в НС"}
{"url": "https://www.monitor.bg:443/bg/a/view/pribori-za-hranene-ot-kartofeni-obelki-grabnaha-nagrada-161081", "text": "Прибори за еднократна употреба, получени от картофени обелки е проектът, който спечели първото място в конкурса „Най-добър млад предприемач на Пловдив“, съобщиха от община Пловдив. Иновативната идея на Димо Иванов беше оценена с най-много точки от журито и получи първата награда от 7000 лева от зам.-кмета Георги Титюков. „Благодаря на община Пловдив за възможността да участваме в този конкурс, както и на Търговската гимназия за доброто обучение, което получихме за управление на бизнес“, заяви победителят. Био разградимите прибори за еднократна употреба от картофено нишесте, приготвено от обелките, могат да се използват от хората, когато са на разходка сред природата. Дори да ги изхвърлят по поляните, околната среда няма да бъде замърсена, защото приборите се разграждат между два и шест месеца. 250 броя вилици ще струват приблизително 4 лева. Фирмата ще произвежда още лъжици и ножове. На по-късен етап ще се правят торбички и чашки, обясни Димо Иванов. Второто място и 4000 лева спечели Марчела Апостолова, чийто проект е за интерактивни тениски с мобилно приложение за добавена реалност. Върху тениските ще има отпечатани авторски модели на забележителности на града. В самата щампа има маркери, които при сканиране на тениската на телефона ще се появи триизмерен модел на съответната забележителност с текст на английски, български и френски език. Двете трети места спечелиха проектите за мобилна автомивка във всяка точка на града, където се намира самият автомобил и за създаване на споделено пространство за учене. За благодарност за организацията на конкурса за десета поредна година от името на всички участници беше връчен специален плакет за принос и за насърчаването на младите хора в град Пловдив на зам.-кмета Георги Титюков.  ", "date": "2019.03.29", "title": "Прибори за хранене от картофени обелки грабнаха награда"}
{"url": "https://www.monitor.bg:443/bg/a/view/turizmyt-tyrsi-pazari-na-balkanite-kompensira-otliva-ot-zapadna-evropa-161073", "text": "За да компенсират отлива на туристи от Западните пазари, тази година варненските хотелиери ще трябва да насочат вниманието си към гости от близки балкански държави. Това коментира проф. д-р Стоян Маринов от Варненската туристическа камара. Според експертът, причината да се търсят туристи от близките пазари, е в променената геополитическа обстановка. „Ясно е вече, че Турция, Египет и Тунис са печелившите туристически дестинации за Западна Европа и руския пазар. Ние сме като скачени съдове - когато те са във възход, ситуацията при нас е трудна и обратно. Три години ние бяхме във възход, когато те бяха в криза. При нас дойдоха туристи, които преди предпочитаха традиционно да ходят на почивка в споменатите дестинации. Сега, когато обстановката в тези райони се успокои, те отново се върнаха там“, обясни експертът. Маринов обаче изрази съжаление, че българските хотелиери не са успели да превърнат за последните няколко години тези туристи в свои трайни клиенти. Затова, според него, браншът ще трябва да насочи сега вниманието си към съседни страни, откъдето туристите идват с автобуси или с лични автомобили. „Говоря за Румъния, Украйна, Молдова и Македония. Защото има проблеми с недостиг на летателен капацитет към България. Бумът, който в момента преживяват Египет, Тунис и Турция, привлече много самолетни компании към тези дестинации. Затова алтернтивата ни е да компенсираме с туристи от близките, Балканските пазари“, уточни проф. Маринов. Според него, хотелите ще трябва да наблегнат и на електронните канали и резервационни системи, които привличат неорганизирани, индивидуални туристи, използващи алтернативни видове транспорт – автобусен, железопътен или пък нискотарифните превозвачи, които летят към България. „По този начин може да се компенсира отливът, който се очаква да се случи с организираните туристи“, коментира още проф. д-р Стоян Маринов.", "date": "2019.03.29", "title": "Туризмът търси пазари на Балканите, компенсира отлива от Западна Европа  "}
{"url": "https://www.monitor.bg:443/bg/a/view/sydjat-restorantior-zaradi-iztochvane-na-evro-sredstva-161075", "text": "Окръжната прокуратура в Добрич предаде на съд управител на фирма, получил средства по европейска програма чрез представяне на неверни сведения, съобщиха от Апелативната прокуратура. 37-годишният управител на фирма Радослав Р. представял пред бюрото по труда в Добрич неверни сведения и така получил средства по проект „Нова възможност за младежка заетост“, финансиран от оперативна програма „Развитие на човешките ресурси“ и съфинансиран от Европейския съюз. Радослав Р. ще отговаря за продължавано престъпление по член 248а, ал. 5, във връзка с ал. 3 и 2 от НК. Посредственото извършителство на деянието е на счетоводителката на фирмата, майка на подсъдимия управител. По проекта на работа били назначавани лица, които отговаряли на определени изисквания – да са безработни лица до 29 години, да нямат просрочени задължения, да не са обявявани в несъстоятелност, да не са осъждани с влязла в сила присъда за измама, корупция, участие в престъпна група, пране на пари или каквато и да е друга незаконна дейност. Подсъдимият подал документите на фирмата си, която имала ресторант, за да бъде включен като работодател по проекта. На 28 януари 2016 г. свидетелка по делото внесла заявление в бюрото по труда да бъде назначена на работа във фирмата на Радослав Р. като сервитьорка. Два месеца по-късно между дружеството на подсъдимия и безработната бил сключен трудов договор за пълен работен ден с възнаграждение 450 лева. Определена според изискванията на проекта била и наставничка на новоназначената сервитьорка, която трябвало да получава половин минимална работна заплата за това. Сервитьорството не допаднало на безработната и тя започнала да работи като барманка в заведението на подсъдимия. И работата зад бара не се харесала на жената и тя напуснала. В разговор подсъдимият успял да я убеди, че може да не работи, но да бъде осигурявана, и жената приела. Няколко дни по-късно със счетоводителката на фирмата на Радослав била открита дебитна карта, по която да се получават заплатите от март до юни 2016 г. Съдебно-счетоводната експертиза по делото установила, че за периода били преведени по проекта общо 2418 лева. Оформената отчетна документация   била подписвана от майката на Радослав, доказала съдебно-почерковата експертиза. Предстои делото срещу Радослав Р. да бъде насрочено за разглеждане в Добричкия окръжен съд. Наказанието за престъпление по член 248а, ал. 5 от НК е от 2 до 8 години лишаване от свобода.", "date": "2019.03.29", "title": "Съдят ресторантьор заради източване на евро средства"}
{"url": "https://www.monitor.bg:443/bg/a/view/pokazaha-s-frizuri-sykrovishtata-na-bylgarija-161076", "text": "С ревю с ефектни фризури, които представят емблематични образи за родината ни, бе открит Италианският фестивал на красотата и прическата в Пловдив. Лентата на фестивала бе прерязана от актрисата Цветана Манева, а тазгодишното издание е тематично обвързано с естетическите послания на инициативата „Пловдив Европейска столица на културата 2019“, обявиха организаторите на модното събитие от „Christian Of Roma“. На откриването присъства и посланичката на Индонезия у нас Нейно превъзходителство Сри Астари Расджид, която позира за снимки заедно с Цветана Манева пред 12-метровата стена за рисуване с бои за коса. Атрактивното ревю на ексцентрични фризури бе под наслов „България и нейната съкровищница”. Впечатляващият спектакъл, представен на последния конкурс „Мис България“, показа как могат, чрез прически, да бъдат онагледени маслодайната роза, плодородните жита, морето, жената болярка, славните владетели, нестинарите. В шоуто участваха моделите от календара на организаторите на събитието за 2019-а – годината, в която се навършват 10 г. от смъртта на основателя на Италианския фестивал на красотата и прическата – командор Гаетано Кристиано. На сцената пред публиката излизаха освен моделът, така също и коафьорът, сътворил невероятната прическа. Фризьорите носеха на сцената флакони с лак за коса, като завършваха представянето на прическата с напръскване на лак в косите на моделите си. Друга атракция на Италианския фестивал бе рисуване с бои за коса върху 12-метрово платно, поставено на входа на панаирната палата. Художникът Васил Стоев сътвори първото творческо послание, вграждайки го в художествения център на логото „Пловдив Европейска столица на културата 2019”. Креативна атмосфера за Васил Стоев създаваха музикантите от пловдивската рок-група „The Doctor`s”. В рисуването с бои за коса се включиха легендата на българското кино и театър Цветана Манева, топстилисти, че дори и зам.-кметът на Пловдив Георги Титюков. Стената на красотата бе рамкирана с контурите на 10 символа на Пловдив – Стария град, квартал Капана, тепетата, Античния театър, паметника на Альоша и др. Посетителите могат да ги оцветяват, избирайки нюанси от различни бои за коса. Топ колористи от Бразилия, Великобритания, Русия и Италия се включиха в импровизирания пленер, рисувайки на Стената на красотата своето усещане за Пловдив. „Спонтанната емоционална изява в цветове и форми обединява хора от различни националности. Това отново кореспондира с лайтмотива „Заедно“ на инициативата „Пловдив Европейска столица на културата 2019“. Посланията от Стената на красотата ще разкодират усещането на творците и гостите за града ни като културната столица на Европа“, каза управителят на „Christian Of Roma“ Елена Кристиано. Багрите на косите са темата на 5-те семинара, които се провеждат по време на международния моден форум. По този начин обученията на професионалните фризьори са идейно свързани с мотото „Ние сме всички цветове“ на инициативата „Пловдив Европейска столица на културата 2019“. Обученията за професионалните фризьори се провеждаха в различни зали на Конгресния център на Международен панаир – Пловдив. Възприемана като една от най-привлекателните популярни жени у нас за всички времена, Цветана Манева е и модна икона в България. Приносът й за изкуството и културата e безспорeн – тя е професор по актьорско майсторство, носител на най-престижните отличия за театър и кино у нас, член е на британското Шекспирово дружество. От 2004 година Цветана Манева е почетен гражданин на Пловдив. „Съвкупността от фактите за личността на обичаната от поколения българи родна актриса определи безусловния ни избор за официален гост на церемонията“, обясниха организаторите на Италианския фестивал на красотата и прическата. Само седмица след световната си премиера, пред българска публика ще бъде показана най-новата колекция с бои за коса „Леонардо“ на марката „Alfaparf“ от Милано. Името на продуктите е избрано в чест на гениалната творческа личност Леонардо Да Винчи, от чиято смърт тази година се навършват 500 г. Семинарът на 30 март от 11 часа в зала „България“ ще бъде воден от топстилиста на Русия Анзор Закутов и българката Зорница Стойчева. Като опитни колористи и технически експерти, двамата ще разясняват най-ефективните начини за прилагане на продуктите с новите цветове за коси. На колористиката с био продукти е посветен и семинарът „Промени цвета – запази здравето на косата“, който ще се проведе същия ден от 13 часа в зала „Хеброс“. Водещите Методи Малешевски и Светлана Кукинска ще демонстрират тънкости за постигане на професионални резултати с боя за коса. Прически за предстоящите абитуриентски балове, актуални за сезона цветове и форми ще представи на семинара си „Изкуство в косите“ стилистът Саверио Палма. В събота от 15 часа в зала „България“ италианският експерт ще покаже действието на последните разработки на компания от Милано. Семинар за нова българска боя за коса, предназначена за професионална употреба, ще проведе стилистката Вили Боршукова. Експертният практическо-лекционен курс стартира в 16 часа в зала „Хеброс“. Съвместно шоу на трима световно признати майстори на прическата е петият семинар от програмата на Италианския фестивал в Пловдив. В атракцията „Alfaparf International Show“ ще участват бразилецът Елиабе Морейра, италианецът Алесандро Фратини и руснакът Анзор Закутов. Шоуто е в зала „България“ във финалния ден на Фестивала от 11 часа.", "date": "2019.03.29", "title": "Показаха с фризури съкровищата на България"}
{"url": "https://www.monitor.bg:443/bg/a/view/degradiralijat-parlament-zabavljava-i-natyjava-po-sluchaj-brekzit-161089", "text": "Една от най-известните картини на политическа тематика на британския художник на графити Банкси с названието Devolved Parliament (\"Деградиралият парламент\") от 2009 година е изложена Бристолския музея по случай Брекзит, съобщи в. \"Дейли мейл\". \"Създадох това произведение преди десет години. Бристолският музей отново го изложи, за да отбележи деня на Брекзит\", сподели Банкси в своя \"Инстаграм\" в четвъртък, а след това цитира: \"Смейте се сега, но един ден никой няма да е отговорен\". Цитатът изглежда е препратка към друго произведение на Банкси, озаглавено \"Смейте се сега\", изготвено през 2002 година за нощен клуб в Брайтън. \"Деградиралият парламент\" изобразява Камарата на общините от британския парламент, където вместо депутати заседават шимпанзета. Самата творба е едно от най-големите платна на Банкси. Тя е закупена през 2009 година от неназован частен колекционер и сега отново е изложена в Бристолския музей. Изложбата ще продължи до септември . На табелата под картината пише: \" Банкси, роден през 1974 г. Devolved Parliament. Маслени бои и дигитален печат, 2009 г. Частна колекция\". \"Когато показахме творбата преди 10 години, тя предизвика истински фурор и стана един от най-ярките експонати от изложбата на Банкси в Бристолския музей. През последните години картината става все по-актуална\", каза по телевизия \"Ай-ти-ви\" представителят на музея Филип Уокър.", "date": "2019.03.29", "title": "\"Деградиралият парламент\" забавлява и натъжава по случай Брекзит"}
{"url": "https://www.monitor.bg:443/bg/a/view/v-nedelja-mestim-chasovnicite-s-chas-napred-161051", "text": "Тази неделя - 31 март, в 3:00 ч. след полунощ трябва да преместим стрелките на часовниците си с един час напред. Така страната ни ще премине към лятното часово време. То ще остане в сила до 26 октомври, когато ще върнем стрелките на часовниците към зимното часово време. За първи път у нас лятното часово време се въвежда през 1979 г., а за първи път в Европа това става през 1916 г. Смяната на зимното с лятно часово време е започнала преди 100 години, за да се пести електроенергия и енергоносители, но и да се използва повече светлата част на деня.   Лятното часово време дава възможност да оползотворим по-добре дневната светлина, защото се получава съвпадане на часовете от светлата част на денонощието и активните часове за работа и училище.   В последните години дебатът за местенето на стрелките е на дневен ред и в Европейския парламент (ЕП). Само преди дни евродепутатите подкрепиха предложението на Европейската комисия смяната на часовото време да бъде прекратена, като дадоха време на държавите членки да се синхронизират до 2021 г., а не както комисията първоначално предложи това да стане през 2019-а.  До 1 април 2020 г. страните членки трябва да уведомят Еврокомисията кое време избират - лятното или стандартното, популярно като зимно часово време. ЕК си запазва правото,  ако има проблеми и държавите не са успели да се синхронизират, директивата да бъде отложена или отменена.   Ако дадена страна избере лятното часово време, това означава, че последно ще сменя стрелките през март 2021 г. А ако се избере зимното, означава, че стрелките ще се местят за последно през октомври с.г.", "date": "2019.03.29", "title": "В неделя местим часовниците с час напред"}
{"url": "https://www.monitor.bg:443/bg/a/view/goran-bregovich-gotvi-tri-koncerta-u-nas-161093", "text": "След като разпродаде напълно две дати в Пловдив миналата година, Горан Брегович се завръща на български терен с цели три концерта. Балканската легенда ще отправи първо музикален поздрав към меломаните в Дворец на културата и спорта във Врна на 4 октомври. На следващия ден Брегович и емблематичните музиканти от „Оркестър за сватби и погребения“ ще гостуват за първи път на Велико Търново в Двореца на културата и спорта „Васил Левски“. Обиколката на звездата из страната ни ще завърши с концерт в зала 1 на НДК в София. Програмата, която Брегович и оркестъра са подготвили за родните фенове, е the Best of Goran Bregovic – най-отбраната селекция от големи негови хитове като „Месечинка“, „Калашников“, „Буба Мара“, „Аризонска мечта“ и други. Билети за трите концерта на цена от 35 до 65 лв. можете да намерите в мрежата на Eventim.", "date": "2019.03.29", "title": "Горан Брегович готви три концерта у нас"}
{"url": "https://www.monitor.bg:443/bg/a/view/italiancite-veche-pushkat-beznakazano-kradcite-161080", "text": "Италианците вече ще могат да стрелят безнаказано по крадците, които нахлуват в техните домове, магазини, бензиностанции или селскостопански ферми. ова е същността на приетия вчера от италианския парламент нов нормативен акт за законна самоотбрана на гражданите на страната. Според вносителите му от управляващата партия „Лига“ на вицепремиера Матео Салвини законът е особено актуален не само поради увеличаващите се напоследък в геометрична прогресия случаи на посегателство върху личната свобода и имущество. По-важното е, че той оневинява напълно лицата, които са използвали оръжие срещу крадците, понякога предизвиквайки и смъртта им. И които поне досега бяха осъждани на различни срокове затвор и на яки обезщетения , въпреки че са защищавали придобитото с труд и пот. Според новия нормативен акт самоотбраната не е наказуема ако се използва законно притежавано оръжие или друго подходящо средство, за да се защити собствената или на други лица непрекосновеност, както и личната или на близки хора собственост. Също така не се наказва този, който се е отбранявал, докато е бил в състояние на силно безпокойство, произтичащо от надвиснала опасност за неговата свобода и неговото здраве. Освен това всеки италианец, който се е защищавал законно, не носи гражданска отговорност и не е длъжен да възстановява щети, евентуално претендирани към него при гражданско производство. В същото време максималното наказание за нежелано навлизане в чужд дом нараства от 1 на четири години затвор, като при извършване на кражба то може да достигне и до шест години решетки. Веднага след приемането на новия закон парламентарната група на „Лига“ предложи текста на законопроект, който ще направи по-лесно въоръжаването на италианците със смъртоносни пушкала. Като начало се настоява сегашният лимит за свободно притежаване на лично оръжие от 7,5 джаула – началната кинетична енергия на куршума в момента на излизането му от цевта – да бъде вдигнат на 15 джаула. Според специалистите това на практика означава, че всеки жител на страната занапред ще може да си купува два пъти по-мощно оръжие, с което от близко разстояние за съжаление е в състояние и да убива. Едновременно с вдигането на лимита се предлага и облекчаването на режима за предоставяне на разрешително за огнестрелно оръжие на бижутери, бензинаджии, шефове на супермаркети и други лица, които най-често са обект на грабежи.", "date": "2019.03.29", "title": "Италианците вече пушкат безнаказано крадците "}
{"url": "https://www.monitor.bg:443/bg/a/view/semeen-budjet-kak-da-pestim-ot-smetkata-za-tok-v-domakinstvoto-161074", "text": "Едно от сериозните пера в семейния бюджет е сметката за електроенергия. Чрез изграждане на енергийно ефективни навици у потребителите в дългосрочен план дават съществено отражение върху сметките за ток. От ЕНЕРГО-ПРО припомнят някои от най-полезните съвети по темата: •         Поставяйте хладилника на добре защитено от директно слънчево греене място и далеч от излъчващи топлина уреди, за да не се повишава разходът му на електроенергия. •         В хладилника не поставяйте топла храна, а изчаквайте охлаждането й до стайна температура. Същото се отнася и за фризера. •         Поддържайте доказано оптимална температура от около +5 градуса за хладилната и -18 за фризерната част. По-ниски температури за съхранение на храната не са необходими и генерират излишен разход на електроенергия. •         При готвене използвайте котлон с диаметър, съразмерен с големината на съда. •         Използвайте удълженото отдаване на топлина от котлона няколко минути след изключването му. •         Гответе в съдове с капак, който съхранява топлината и предотвратява излишното й отдаване. •         Изключвайте фурната десетина минути преди готовността на ястието и не я отваряйте без нужда. •         Стремете се да използвате пералнята и съдомиялната напълно заредени. При намалено замърсяване използвайте екологични програми. •         Нагласете сушилнята за работа при по-ниски температури, това щади и тъканите. •         Включвайте бойлера и други подходящи за това електроуреди (пералня, съдомиялна, сушилня) на нощен режим на работа, за да използвате тарифата с по-ниски цени. От тази неделя, 31 март, преместваме стрелките на часовниците с един час напред, което автоматично измества часовете за отчитане на нощната тарифа на електромерите – от 22:00 ч. до 6:00 ч. през зимата те се променят на 23:00 ч. до 7:00 ч. Цената на нощната енергия е почти наполовина спрямо дневната и е препоръчително използването й с цел намаляване на сметките за електроенергия. Съвременните електроуреди в дома предлагат възможност за отложен старт, което позволява работата им през нощта.", "date": "2019.03.29", "title": "Семеен бюджет: Как да пестим от сметката за ток в домакинството"}
{"url": "https://www.monitor.bg:443/bg/a/view/larisa-napusna-hell-s-kitchen-161077", "text": "Устата готвачка от Монтана Лариса Тодорова се раздели с престилката си след лошото си представяне по време на последната вечерна резервация в риалити формата Hell’s Kitchen. Тя не успя да пребори Веселин от синия отбор, който изпъкна с добри лидерски умения. Варта, наричана на галено от шеф Ангелов барбаронче, също беше на косъм от това да се сбогува със съотборниците си. 54-годишната Лари обаче не успя да се справи с ръководството на червените в кухнята и дори се наложи Татяна да поеме командването. „Аз очаквах да видя шеф Лари, за която се носят легенди, но ти изпусна своя шанс да изпъкнеш. Знаеш че имаме еднакви корени, но твоите са здраво хванати за земята, а на мен ми трябват хора, които искат да летят. Сърцето ти е в българската кухня, но ние сме тук, за да завладяваме света“. С тези думи с тези думи шеф Ангелов се раздели окончателно с Лариса.", "date": "2019.03.29", "title": "Лариса напусна Hell’s Kitchen "}
{"url": "https://www.monitor.bg:443/bg/a/view/menidjyryt-na-kobrata-stegnete-si-kolanite-shte-byde-interesno-161078", "text": "Мениджърът на Кубрат Пулев - Ивайло Гоцев, заяви, че скоро наяве ще излязат подробности за отношенията между българския боксьор и репортерката Джени Суши, които са много интересни. Лицензът на Кобрата за щата Калифорния беше отнет, след като тя и адвокатката Глория Олред поискаха пълно разследване на действията на Кобрата. След победата над румънеца Богдан Дину репортерката взе интервю от Пулев, по време на което той изненадващо я целуна. \"Решение на комисията няма. Това са административни мерки, които тепърва ще се разглеждат. Всеки има дума, всеки има глас, ние сме в Америка. Видяхте какво стана с девойката. Тя използва своите права. Тепърва ще излязат много факти. Не мога да дискутирам, не мога да имам легален дебат. Стегнете си коланите, ще има много картини, които ще излязат наяве. Всеки може да съди за себе си. Тя явно е участвала в тези картини, така че тя да си прави сметката. Тепърва нейната история ще бъде разгледана\", заяви Гоцев пред bTV. Самата Суши потвърди, че е била на партито на българските боксьори след последните им срещи в Калифорния, но само за да вземе интервюта. Докато Пулеви твърдят, че тя е показала интимност с други мъже. Лицензът на Пулев е отнет временно до изслушването на двете страни на 14 май преди Атлетическата комисия в Калифорния. До тогава той може да се боксира в други щати и други страни. \"Временно му е отнет лиценза. Ще има изслушване след няколко седмици. Няма паника. Изслушването е резонно, двете страни ще представят фактите си. Имаме достатъчно факти да надделеем и да покажем на света истинската история, а не тази, която се представя в момента.Стегнете си коланите, ще бъде доста интересно. Тези факти ще излязат когато е време, сега не е. Кубрат Пулев може да се състезава в цял свят, България и Америка, след като излезе всичко наяве\", заяви Гоцев. Той и Пулев работят заедно от 2018 г. насам, след като българският боксьор се раздели с германската промоутърска агенция \"Зауерланд\". Двамата организираха мача в София в края на миналата година, когато българинът победи Хюи Фюри и се превърна в основен претендент за световната титла в тежка категория на Световната боксова федерация (IBF), която е притежание на британеца Антъни Джошуа, както и по последната среща - с румънеца Богдан Дину в Коста Меса. ", "date": "2019.03.29", "title": "Мениджърът на Кобрата: Стегнете си коланите, ще бъде интересно  "}
{"url": "https://www.monitor.bg:443/bg/a/view/predlagat-do-30-g-zatvor-za-tejka-kasapnica-na-pytja-161079", "text": "До 30 години затвор при особено тежки случаи на убийство на пътя предвижда законопроект за изменение на Наказателния кодекс (НК), внесен в петък в парламента от осем народни представители от Обединени патриоти. \"Трябва да бъдат приети адекватни мерки, с които да се постигне превантивен ефект за ограничаване на деянията, при които поради опасно управление на МПС под влиянието на алкохол, шофьори блъскат хора по пешеходните пътеки, причиняват смърт и не оказват последваща помощ на пострадалите от инцидента\", пише в мотивите към законопроекта, съобщава \"Правен свят\".  Вносителите предлагат настоящото наказание лишаване от свобода да бъде завишено, като вместо досегашните от три до петнадесет години се предвидят от пет до двадесет години в случаи, че деянието е извършено в пияно състояние, след употреба на наркотични вещества или техни аналози, от него е настъпила телесна повреда или смърт на повече от едно лице, деецът е избягал от местопроизшествието или е управлявал без да има необходимата правоспособност, както и ако е станало на пешеходна пътека. Патриотите предлагат още в особено тежки случаи наказанието лишаването от свобода \"от пет до двадесет години\" да стане \"от десет до тридесет години\". \"При индивидуализацията на наказанието следва да се съобразяват обстоятелствата, които определят конкретната тежест на извършеното престъпление и характеризират личността на дееца. Те обуславят по-голямата или по-малка степен на обществена опасност на извършеното и съответно нуждата от повече или по-малко интензивно наказателно въздействие, с оглед целите на специалната и генералната превенции\", смятат още вносителите. Настоящата законова регламентация на наказанията при убийство на пътя не е ефективна и адекватна, защото в резултат на него извършители на подобни престъпления са с най-леките мерки за неотклонение, а присъдите най-често са условни или намалени. Едновременно с това жертвите и смъртните случаи се увеличават. Предложението за промени в НК беше инициирано като протест и подписка преди време от роднини и приятели на жертви на пътя, след поредица от случаи на причинена смърт на велосипедисти и пешеходци от пияни и дрогирани водачи на превозни средства. Инициативата получи подкрепа на местната власт и на обществени организации. В мотивите на законопроекта се припомня случая с прегазения в гр. Приморско колоездач Евелин Дуков, който изгуби по нелеп начин животът си на 33 години, след като водач с 2,7 промила алкохол в кръвта, движил се е с 94 километра в час, близо двойно повече от позволеното, го прегази и избяга от произшествието. Преди няколко дни състав на Окръжен съд-Бургас с председател съдия Ангел Гагашев постанови присъда от 17 години лишаване от свобода за извършителя. Присъдата е прецедент и оставя въпроса дали ще бъде потвърдена на втора инстанция. Според вносителите на предложените изменения, целта на проекта е да се инициира дебат за възстановяване на справедливостта при транспортните престъпления, за наказанията, за съкратеното съдебно следствие и други въпроси, които към момента не са прецизно решени в законодателството.", "date": "2019.03.29", "title": "Предлагат до 30 г. затвор за тежка касапница на пътя"}
{"url": "https://www.monitor.bg:443/bg/a/view/sydyt-vyrna-uvolnen-zam-ministyr-na-rabota-v-tyrnovskija-universitet-161069", "text": "Съдът върна правосъдния зам.-министър проф. Николай Проданов отново на работа във Великотърновския университет. Юристът преподавател беше уволнен дисциплинарно с ректорска заповед през ноември миналата година с мотив, че не изпълнява служебните си задължения. Ректорът на ВТУ, проф. Христо Бонджолов нарочи колегата си, че стои и в основата на кампания, насочена към дискредитиране и очерняне името на ВУЗ-а. Според съда уволнението на проф. Николай Проданов е неоснователно и неправомерно. В хода на проверката било установено, че има манипулиране на графика на часовете му за втория семестър като без него знание са били добавени допълнителни часове. Освен това той не е повикан за обяснения пред ректорското ръководство, което според съда е нарушение на трудовото законодателство. Според самия Проданов отстраняването му е да му се попречи да се кандидатира за ректор на предстоящите след няколко месеца избори. Решението на Районния съд във Велико Търново може и най-вероятно ще бъде обжалвано от ответната страна пред окръжната съдебна инстанция.", "date": "2019.03.29", "title": "Съдът върна уволнен зам.-министър на работа в търновския университет"}
{"url": "https://www.monitor.bg:443/bg/a/view/elektronna-kapsula-sledi-redovnija-priem-na-lekarstva-161066", "text": "Хората, за които редовното приемане на лекарства е изключително важно, като спирането на вируса на ХИВ, не винаги имат желание, забравят или отказват да правят това. Нова капсула за поглъщане, с добавена електроника, помага на пациентите и лекарите да разбират дали не са пропуснали да приемат лекарство. ID-Cap се приема през устата и е пълна с лекарство, както всяка друга фармацевтична капсула. Лекарството и електронния етикет ID-Tag се освобождават, след разтварянето й в храносмилателния тракт. Етикетът се захранва от химическа реакция със стомашните течности и започва да излъчва радиосигнал с ниска мощност. Този сигнал се улавя от четящото устройство Reader, което е с въженце за вратът и се носи на гърдите. Оборудваното с Bluetooth четящо устройство известява безжично, че капсулата е погълната, чрез приложение на смартфона на потребителя. Това приложение е свързано към интернет, позволявайки на пациентите и техните лекари да следят в реално време, дали и кога пациента приема лекарството си, а когато бъде пропусната доза, ще бъдат известени. ID-Cap очаква одобрение от Агенцията по храните и лекарствата на САЩ (FDA), което вероятно ще се случи по-късно тази година. През това време, ID-Cap ще бъде подложена на 90-дневно изследване, което ще се проведе в партньорство с болницата към Харвард, Brigham and Women's Hospital и Института Фенуей (Fenway Institute) към Fenway Health. Участниците ще използват системата, за да се проследи приема на дневната им доза лекарство против ХИВ, Truvada (tenofovir / emtricitabine) за PrEP (Pre-Exposure Prophylaxis). Подобна система вече се предлага от Proteus Digital Health, при която чип се вгражда в хапчета и след поглъщане предава сигнал до пластир, който се залепва на кожата.", "date": "2019.03.29", "title": "Електронна капсула следи редовния прием на лекарства"}
{"url": "https://www.monitor.bg:443/bg/a/view/mis-bylgarija-svjat-veronika-stefanova-rodi-161072", "text": "Мис България Свят 2017 Вероника Стефанова гушна първата си рожба днес. Бебето е момиченце и носи името Анжела. За това се похвали младата майка с публикация в социалните мрежи. „Тази сутрин ранно-ранно в 7: 50 със силен вик на бял свят изгря моето малко съкровище Анжела. Благодаря на любимия ни тати и д-р Иво Тодоров за нашето щастие! Невероятно е чувството да държиш един цял нов живот в ръцете си“, написа миската и допълни, че това е приказка, за която винаги е мечтала. Стефанова и любимия й са сгодени и планират да се разходят до олтара до края на годината. За половинката си тя казва, че е „прекрасен човек, който е изключително добър, Красавицата обаче се старае да го държи далеч от медийното пространство.", "date": "2019.03.29", "title": "Мис България Свят Вероника Стефанова роди"}
{"url": "https://www.monitor.bg:443/bg/a/view/firmite-shte-mogat-da-podavat-otcheti-v-nsi-do-5-april-161063", "text": "До 5 април  се удължава срокът, в който фирмите ще могат да подават годишните отчети за дейността си през 2018 г. в Националния статистически институт. Решението бе взето след разговори с Националната агенция по приходите. Подаването на годишните декларации за облагане с корпоративни данъци вече е възможно без вписване на задължителния по закон входящ номер на подадения пред НСИ Годишен отчет за дейността (ГОД). Фирмите, подали данъчни декларация, са задължени да подадат и отчетите си в НСИ, като институтът ще изпраща номерата служебно на НАП. В момента информационната система „Бизнес статистика“ работи с намален капацитет, като вчера са били приети 13 000 отчета. Остават още близо 50 000 отчета, които фирмите ще трябва да подадат задължително до 24 часа на 5 април.", "date": "2019.03.29", "title": "Фирмите ще могат да подават отчети в НСИ до 5 април"}
{"url": "https://www.monitor.bg:443/bg/a/view/kakvo-vreme-ni-ochakva-prez-uikenda-161042", "text": "Днес през деня ще е предимно слънчево, с временни увеличения на облачността, но ще е почти без валежи.  Ще духа умерен североизточен вятър. Дневните температури ще останат между 10° и 15°. Атмосферното налягане ще е по-високо от средното за месеца. Това съобщи за Агенция „Фокус“ Мартин Славчев, дежурен синоптик в Националния институт по метеорология и хидрология (НИМХ). Над Черноморието ще бъде предимно слънчево, но хладно. Ще духа умерен до силен североизточен вятър. Максимални температури на въздуха: 8°-12°. Температурата на морската вода е 10°-11°. Вълнението на морето ще бъде 2 - 3 бала. Над планините ще е предимно слънчево. След обяд над масивите от Западна и Централна България ще има временни увеличения на облачността, но ще е почти без валежи. Ще духа умерен, по високите и открити части - силен североизточен вятър. Максималната температура на височина 1200 метра ще е около 0°, на 2000 метра - около минус 5°. В събота ще преобладава слънчево време, с временни увеличения на облачността, по-значителни след обяд, но ще е без валежи. Ще продължи да духа до умерен североизточен вятър. Сутринта ще е хладно, с минимални температури между минус 2° и 3°, а през деня слабо ще се затопли и максималните температури ще бъдат между 12° и 17°. В неделя ще има повече облачност и на отделни места, главно в Южна България ще превали слаб дъжд. Температурите слабо ще се повишат. В началото на следващата седмица ще се затопли и максималните температури ще са между 15° и 20°. Ще има разкъсана облачност, до слънчево време.", "date": "2019.03.29", "title": "Какво време ни очаква през уикенда?"}
{"url": "https://www.monitor.bg:443/bg/a/view/1-322-000-pensioneri-vzimat-po-40-lv-otgore-prez-april-161062", "text": "1 322 300 пенсионери ще вземат 40 лв. повече към априлските си пенсите. Възрастните получават допълнителната сума като великденска добавка. От осигурителния институт уточняват, че изплащането й ще започне на 8 април и ще приключи на 22 април. Добавката ще получат първи пенсионерите, които получават парите си за старини по банков път. За тези, които взимат пенсиите си от пощенските станции ще бъде изготвен график за получаването, който ще бъде предварително обявен във всяка една от пощенските станции. Допълнителните 40 лв. се изплаща на възрастните, чиито пенсии или сборът от парите за старини, заедно с добавките и компенсациите към тях не надвишава линията на бедност, която през 2019г. е 348 лв.Надбавки към месечните пенсии се дават на вдовците, на ветераните от войната, на репресираните българи, както и на тези, които имат нужда от чужда помощ. За изплащането на сумата правителството отпусна допълнителни 52.8 млн. лв. по бюджета на държавното обществено осигуряване.", "date": "2019.03.29", "title": "1 322 000 пенсионери взимат по 40 лв. отгоре през април "}
{"url": "https://www.monitor.bg:443/bg/a/view/sinyt-na-kirkorov-shte-rita-za-barsa-161070", "text": "6-годишният син на руската естрадна звезда от български произход Филип Киркоров Мартин ще учи в академията на легендарния испански футболен клуб „Барселона“. Новината сподели самият певец в профила си в Инстаграм. „Отлична новина! Мартин постъпи в BARÇA Academy! И сега сме начинаещи футболисти!“, не скри радостта си екссъпругът на Алла Пугачова. Радостната новина бързо заля интернет форумите и стана пиперлива тема за обсъждане, като язвителните коментари в социалните мрежи преобладават. Едва единици искрено желаят на наследника на Филип успех в  професионалния спорт. Повечето блогъри иронично посочват, че „в днешно време за пари може да се купи всичко, включително и добро образование и подготовка“. „Един ден сигурно ще видим Киркоров-младши в екипа на националния отбор ва Русия“, гласи един от коментарите. Други пък свързват новината за постъпването на Мартин в академията на Барса с приближаващия Ден на смеха 1 април. Щастливото събитие в семейството на поп звездата дойде няколко дни след като френският композитор, един от пионерите на електронната музика, Дидие Маруани подаде съдебен иск за 4,2 млн. долара срещу Киркоров, припомня Би Би Си. Заявлението беше депозирано в Таганския районен съд на Москва, като западният творец обвинява изпълнителя в плагиатство. По думите на адвоката на Маруани, в песента на Филип „Жестока любов“ има съществени заимствания от творбата на френския композитор Symphonic Space Dream. По-рано името на популярния певец бе забъркано в друг скандал. Изненадващо за всички сегашният съпруг на руската естрадна звезда Алла Пугачова хумористът Максим Галкин бе набеден, че е поръчал убийството на Филип. Обвинението дойде от 20-годишния жител на Дагестан Хидирнеби Казуев, който е подсъдим за подготовката на взрив на концерта на Киркоров през 2017 г. в Махачкала. Казуев заявил пред магистратите, че поръчител на осуетения атентат е Галкин, който ревнувал съпругата си от бившия й мъж Филип.", "date": "2019.03.29", "title": "Синът на Киркоров ще рита за Барса "}
{"url": "https://www.monitor.bg:443/bg/a/view/nikylys-kejdj-se-razdeli-sys-syprugata-si-sled-4-dneven-brak-161065", "text": "Само четири дни след като Менделсон прозвуча за холивудсия ас Никълъс Кейдж и изгората му Ерика Койке, звездата подаде документи за анулиране на брака. Според информация на таблоида TMZ, актьорът от „Лице назаем“ е казал заветното „да“ на гримьорката на 23 март, след близо едногодишна връзка. Той е поискал разрешение за сключване на брак в щата Небраска, като постоянният му адрес го позиционира в Лас Вегас. Според новите документи, подадени от Кейдж на 27 март, той е бил в нетрезво състояние по време на собствената си сватба. В случай, че съдът не му разреши да анулира брака си, той ще трябва да прибегне до развод. Това е четвърти брак за актьора, който прекара няколко месеца в България през пролетта на 2017 г., за да заснеме едно от последните си заглавия във филмографията, а именно „Код: 211“. До олтара Кейдж се е разхождал още с Патриша Аркет, Лиса Мари Пресли и Алис Ким, с която се разделиха в началото на 2016 г.", "date": "2019.03.29", "title": "Никълъс Кейдж се раздели със съпругата си след 4-дневен брак"}
{"url": "https://www.monitor.bg:443/bg/a/view/iguain-se-otkaza-ot-nacionalnija-otbor-161040", "text": "Нападателят на Челси Гонсало Игуаин обяви, че повече няма да играе за Аржентина. В ефира на Fox Sports той потвърди, че е информирал за решението си националния селекционер Лионел Скалони. \"Поговорихме и казах на Скалони, че кариерата ми в националния тим е приключила. Желая всичко нй-добро на отбора, вече ще съм просто фен и ще гледам отстрани. Премислях всичко няколко пъти и осъзнах, че времето ми като национал е изтекло. Искам да се насладя на повече свободно време със семейството си. За радост на мнозина, решението ми е окончателно\", заяви Игуаин.   \"Стигнахме до три поредни финала, но не успяхме да спечелим трофей, а един от загубените финали се превърна в края на света. Вкарах на Белгия и помогнах на отбора да се класира на полуфинал на световно първенство за пръв път от 24 години, вкарах и много други важни голове, но хората помнят само грешките. Такъв е футболът\", констатира не без огорчение Пипита, който се превърна в грешник за феновете на \"гаучосите\" след пропуска си във финала на Мондиал 2014 срещу Германия (0:1). \"Видях как семейството ми страдаше заради всичко, което се говореше по мой адрес. Хората никога не се поставят на наше място. Едно е да те критикуват заради изявите ти на терена, а съвсем друго да те нападат и обиждат за неща, които нямат нищо общо с футбола\", продължи Игуаин. \"Всички искаха в националния отбор да се влее свежа кръв. И когато това стана, вместо младите да получават подкрепа, постоянно ги критикуват\", добави той. Игуаин дебютира за Аржентина при победата над Перу с 2:1 през 2009 година, като отбеляза един от головете. Има общо 75 мача и 31 попадения за двукратните световни шампиони.", "date": "2019.03.29", "title": "Игуаин се отказа от националния отбор"}
{"url": "https://www.monitor.bg:443/bg/a/view/df-zemedelie-izplati-nad-75-mln-leva-subsidii-za-plodove-i-zelenchuci-161067", "text": "Държавният фонд \"Земеделие\" изплати субсидиите по схемите за обвързано с производството подпомагане за плодове и зеленчуци, съобщиха от разплащателната агенция. Повече от 13 700 земеделски стопани, заявили площи с плодове и зеленчуци, които са попълнили декларация по образец и са предоставили документи за реализация на произведената продукция в срок до 31 януари 2019 г., получават подпомагане по схемите. Общия размер на оторизираните средства по Схема за обвързано подпомагане за плодове (основна група) - СП (основна) е 29,982 млн. лева, Схема за обвързано подпомагане за плодове (сливи и десертно грозде) - СП (други) е 6,561 млн. лева, Схема за обвързано подпомагане за зеленчуци (зеле, дини и пъпеши) - СЗ (други) е 4,444 млн. лева, Схема за обвързано подпомагане за зеленчуци - СЗ (основна) е 26,434 млн. лева и Схемата за обвързано подпомагане за зеленчуци оранжерийно производство (СЗо) е 7,680 млн. лева. Земеделските стопани получават завишено плащане на площ за първите до 30 хектара, за които имат право на подпомагане и плащане с по-нисък размер за допустимите за подпомагане площи над 30 ха за СП (основна), СП (други), СЗ (други) и СЗ (основна). Помощта се определя на хектар при отчитане на изискването за добив, съгласно приложение 5 от Наредба 3 от 17 февруари 2015 г.", "date": "2019.03.29", "title": "ДФ \"Земеделие\" изплати над 75 млн. лева субсидии за плодове и зеленчуци"}
{"url": "https://www.monitor.bg:443/bg/a/view/pokazvat-shest-porodi-lovni-kucheta-na-proletnite-kinolojki-izlojbi-v-plovdiv-161061", "text": "Шест породи ловни кучета ще бъдат показани по време на пролетните киноложки изложби в Международния панаир в Пловдив. Български барак, българско гонче, сръбско трицветно гонче, немски дратхаар, английски пойнтер и лайка ще дефилират в 12,30 часа на 30 март. Голямото събитие са международните киноложки изложби, където за шампионските титли ще се състезават представители на около 30 породи.  Сред тях са редки и интересни видове, като цветно йорки, син френски булдог и американско були. В програмата е включена и специализирана изложба на българско овчарско куче – първата наша порода със световно признание,  на 30 март. На следващия ден ще има презентация за нея и за клубовете, които я развъждат. Тогава ще се проведе и международен турнир за Купата на Киноложко дружество „Любители на кучето“-Пловдив. Забавните  конкурси Най-добра развъдна двойка“, „Най-добър развъдник“, „Дете и куче“ (за деца до 12-годишна възраст), „Млад хендлер“ може да се видят в събота от 11.30 часа. Час по-късно започва развлекателната спортна програма с демонстрации по послушание, фристайл и фризби-фристайл, която се повтаря и в неделя от 11.30 часа. Международните  киноложки  изложби  се провежда всяка пролет и есен в Пловдив. Есенното издание е и финал за Световната киноложка купа. Организатори са Световният киноложко-ловен спортен алианс, Българският републикански киноложки съюз, община Пловдив и Международен панаир Пловдив.  ", "date": "2019.03.29", "title": "Шест породи ловни кучета на пролетните киноложки изложби в Пловдив"}
{"url": "https://www.monitor.bg:443/bg/a/view/4-bg-vuz-a-obuchavat-za-izkustven-intelekt-161060", "text": "В четири висши училища в България има специалности, свързани с изкуствения интелект. Това заяви образователният министър Красимир Вълчев по време на международна конференция за дигитализация на висшето образование и изкуствен интелект „Educate to Create 2019: Impact of AI on Higher Education”. Общо 90 студенти от СУ „Св. Климент Охридски“, Технически университет – София, ПУ „Паисий Хилендарски“ и Бургаски свободен университет се обучават в специалността. Във висшите учебни заведения дисциплината изкуствен интелект може да се усвоява и в специални курсове. Така броят на студентите, занимаващи се с науката на бъдещето, нараства. „Изкуственият интелект съдържа в себе си математика, логика, философия и дори етика. Университетите ще имат отговорната задача да приемат хора, които ще знаят как и да ги превърнат в лидери на промяната в индустрията, държавата и обществото“, коментира Вълчев. Той подчерта, че научните изследвания също са обвързани с висшето образование. “Голяма част от разработването на изкуствения интелект ще изисква задълбочена научна работа“, заяви Вълчев. Затова според просветния министър е важно около висшите училища да се организират научни центрове, в които да се разработва изкуствен интелект или да се появяват различни start up-и, които да мултиплицират развитието на тази сфера в бъдеще. С промените, които от министерството предвиждат в Закона за висшето образование, ще бъде възможно финансирането на национални програми за развитие на университетите. „По този начин ще използваме финансовия инструмент, с който висшите училища да правят конкретни дейности“, заяви Вълчев. От МОН предвиждат за университетите да бъдат заделени средства и по ОП „Наука и образование за интелигентен растеж“. Те ще бъдат използвани за повече Според просветния министър университетите трябва да направят така, че младите хора да придобият т.нар. преносими компетентности, които ще ги отличават от машините. “Това означава да се променят учебните програми във висшите училища, методите на преподаване и системите на оценяване. Това са трите основни елемента в една образователна система“, заяви Вълчев. Еврокомисарят по цифрова икономика и общество Мария Габриел пък заяви, че над 2000 студенти са сключили договори за стаж в IT фирми по програмата „Цифрова възможност“ в рамките на последните 7 месеца. „Това е шанс за българските студенти да открият изкуствения интелект и да получат още по-голяма професионална реализация“, сподели тя. По думите й целта е до 2020-а да бъде дадена възможност за стаж в IT сферата на общо 6000 студенти от Европа. От програмата могат да се възползват и студенти, които изучават строителство, архитектура, медицина, хуманитарни и други науки, уточни още еврокомисарят.", "date": "2019.03.29", "title": "4 бг ВУЗ-а обучават за изкуствен интелект"}
{"url": "https://www.monitor.bg:443/bg/a/view/sriv-v-informacionno-obslujvane-sprja-izdavaneto-na-e-podpisi-161058", "text": "В последния ден за подаване на декларациите на \"спящите\" фирми в Търговския регистър, \"Информационно обслужване\" спря да издава и подновяването на електронни подписи за няколко часа. \"Проблемът е незначителен, за кратко време системата ни не работеше заради технически причини\", коментираха пред \"Монитор\" от транспортното министерство.  За втори пореден ден системите на държавното дружество имат проблем. Вчера с е-подписите на \"Информационно обслужване\" ни можеше да се подават декларации, както и да се \"парафират\" документи. Но от ведомството твърдят, че двата срива нямат общо помежду си.", "date": "2019.03.29", "title": "Срив в \"Информационно обслужване\" спря издаването на е-подписи"}
{"url": "https://www.monitor.bg:443/bg/a/view/obuchavat-rumyncite-kak-da-kupuvat-bg-e-vinetki-161056", "text": "Румънците да бъдат информирани предварително как и от къде да си закупят БГ е-винетки при пътуване до България. Това ще поиска регионалният министър Петя Аврамова на срещата със своя румънски колега Василе - Даниел Сучу. Аврамова е част от делегацията на премиера Бойко Борисов в Букурещ, където двете правителства ще имат съвместно заседание, а част от министрите двустранни срещи.  Аврамова трябва да запознае колегата си с въведената от 1 януари у нас електронна винетка и с предстоящата тол такса за тировете от 16 август.  Общо 67 000 електронни винетки за над 2 млн. лв. са продадени на автомобили с румънска регистрация, което нарежда Румъния на второ място след Турция.  От тях близо 37 000 са за коли, а над 30 000 – за тирове.  С наближаване на Великден и Гергьовден, както и на летния сезон продажбите на е-винетки на румънски граждани ще се увеличават.  Според данните, през 2018 г. Румъния заема първо място сред чуждестранните пазари по брой туристически посещения у нас – над 1,37 млн. Именно затова е добре водачите да използват всички канали за купуване на електронни винетки - чрез интернет, мобилно приложение, пощите, бензиностанции, терминалите на граничните пунктове. Двамата министри ще обсъдят и транспортната свързаност между България и Румъния.", "date": "2019.03.29", "title": "Обучават румънците как да купуват БГ е-винетки"}
{"url": "https://www.monitor.bg:443/bg/a/view/machyt-na-kobrata-s-rekordno-nisyk-zritelski-rejting-161044", "text": "Кубрат Пулев привлече много повече внимание с онова, което направи, след победата си над Богдан Дину, отколкото по време на сблъсъка им в тежка категория.  Според данни, публикувани от Nielsen Media Research, телевизионното предаване на ESPN, което включваше две битки, като срещата между Пулев и Дину бе в основното събитие на вечерта, привлече средно 469 000 зрители. Това е най-ниската аудитория за галавечер на Top Rank, която се излъчва в праймтайма, откакто ESPN сключи ексклузивно споразумение с промоутърската компания на Боб Аръм Top Rank Inc. през юни 2017 година. Преди съботната вечер галавечерта, оглавена от битката между Хосе Рамирез и Амир Имам през март 2018 година, бе изгледана от 488 000 зрители. Пулев нокаутира румнеца Дину в седмия рунд в „The Hangar“ в Коста Меса, Калифорния. Кубрат Пулев, който е задължителен претендент за титлата на IBF в тежка категория на Антъни Джошуа, повали Богдан Дину три пъти в нокдаун в седмия рунд от планирания 10-рундов двубиой.", "date": "2019.03.29", "title": "Мачът на Кобрата с рекордно нисък зрителски рейтинг"}
{"url": "https://www.monitor.bg:443/bg/a/view/sa-sht-dali-na-ukrajna-nad-1-3-miliarda-za-otbrana-161054", "text": "През последните пет години САЩ са отпуснали на Украйна над 1,3 милиарда долара за укрепване на отбранителната способност на тази страна, заяви прессекретарят на Пентагона Ерик Пахон. \"От 2014 г. (годината, когато Русия анексира украинския полуостров Крим, б. р.) Съединените щати са отпуснали над 1,3 милиарда долара в сферата на сигурността за укрепване на отбранителната способност на украинските сили и повишаване на оперативната им съвместимост с НАТО\", посочва той, цитиран от БТА. По думите на Пахон САЩ подкрепят евроатлантическите стремежи на Украйна. \"Нашата политика по въпроса за бъдещо разширяване на НАТО е политика на отворени врати. Приветстваме стремежа на Украйна към членство в НАТО и решително подкрепяме правото на тази страна свободно да избира бъдещето си и политическия си курс без намеса отвън\", отбелязва прессекретарят на Пентагона. Решаването на кримския териториален проблем остава \"важно обстоятелство\", засягащо евентуалното влизане на Украйна в Алианса, допълва той.", "date": "2019.03.29", "title": "САЩ дали на Украйна над 1,3 милиарда за отбрана"}
{"url": "https://www.monitor.bg:443/bg/a/view/tervel-kak-taka-se-otnema-licenz-zaradi-celuvka-161053", "text": "Не съм тук да коментирам някакви журналистки. На мен ми е безразлично, че ме питате за нея. Не знам за никаква журналистка и какви са ѝ намеренията. Това заяви по-малкият брат Пулев - Тервел в предаването \"Здравей, България\" по Нова телевизия. Той визира отнемането на лиценза на Кубрат заради целувката му с репортерката Джени Суши.  \"Не трябва да падаме на нейното ниво, явно целта ѝ е да попадне в емисиите. Оттам-нататък нямам коментар. Тя твърди нещо, нека да го докаже. Някой някого е целунал и да му отнемат лиценза. Това малко ми звучи като в детската градина. Питайте Кубрат дали това ще се отрази на кариерата му. Кое да обсъждаме с него? Утре 20 такива желаещи ще заведат такива дела да упрекват Кубрат, с тях ли да се занимаваме? Не мога да коментирам някой, който си е наумил да си направи нещо. Нека свърши с иск за много пари, нека стане факт и ще го коментираме. Постфактум ще говорим, нека коментираме реалните факти. Не се занимавайте с жълти новини, не занимавайте аудиторията с жълти неща. Нека има нещо и ще коментираме\", заяви Тервел.", "date": "2019.03.29", "title": "Тервел: Как така се отнема лиценз заради целувка?"}
{"url": "https://www.monitor.bg:443/bg/a/view/stotici-jalbi-sreshtu-poroshenko-i-timoshenko-za-kupuvane-na-glasove-v-ukrajna-161055", "text": "Стотици жалби за опити за купуване на гласове са били подадени срещу щабовете на президента Петро Порошенко и бившата премиерка Юлия Тимошенко в навечерието на първия тур на президентските избори в Украйна в неделя, съобщи министърът на вътрешните работи Арсен Аваков, цитиран от Асошиейтед прес. В изявление, публикувано късно снощи, Аваков уточни, че около 60 процента от сигналите са срещу кампанията на Порошенко, а останалите - срещу тази на Тимошенко. И от двата щаба отричат да предлагат пари на избиратели срещу гласа им. Според проучванията на общественото мнение двамата опитни политици изостават от комедийния актьор Володимир Зеленски, новак в политиката. Зеленски играе в хитов телевизионен сериал учител, който става президент.", "date": "2019.03.29", "title": "Стотици жалби срещу Порошенко и Тимошенко за купуване на гласове в Украйна"}
{"url": "https://www.monitor.bg:443/bg/a/view/dnes-london-trjabvashe-da-napusne-es-161057", "text": "Днес бе денят, в който първоначално бе планирано Великобритания да напусне Европейския съюз. Разводът бе отложен, след като британският парламент отхвърли на два пъти договореното от премиерката Тереза Мей споразумение с ЕС, а следобед предстои трето гласуване на сделката. Докато членовете на британския парламент безуспешно опитваха в сряда да намерят изход от \"тресавището на Брекзит\", ние приканихме нашите читатели да дадат своя отговор на въпроса какви да бъдат занапред връзките между Обединеното кралство и ЕС, пише днес в. \"Файненшъл таймс\". Отзовалите се в анкетата над 7600 читатели е трябвало да подберат измежду всички варианти за Брекзит онези, които смятат за \"приемливи\". Над 70 на сто от респондентите са се обявили за отменяна на действието на член 50 (тоест за оставане в ЕС) - опция, която бе пета по популярност сред т. нар. индикативни гласувания на депутатите със 184 гласа \"за\" при 293 \"против\". Вторият по популярност избор на читателите на деловия вестник е нов референдум с 65 на сто подкрепа, който вариант събра най-много гласове в Камарата - 268 \"за\" срещу 295 \"против\". Излизането от ЕС по схемата \"Единен пазар 2.0\" (тоест оставане на митническия съюз и единния пазар на ЕС) е сметнато за приемливо от 38 на сто читателите, докато парламентаристите отхвърлиха това с 188 срещу 283 гласа. А планът на лейбъристите и вариантът Брекзит без сделка имат одобрението на едва 7 и 11 процента от анкетираните. Камарата на общините също отхвърли Брекзит без сделка със 160 \"за\" и 400 \"против\", припомня \"Файненшъл таймс\". В друга публикация на вестника се посочват четирима най-вероятни кандидати за поста лидер на Консервативната партия след обещаната оставка на Тереза Мей. Това са бившият външен министър Борис Джонсън, бившият министър за напускането на ЕС Домиинк Рааб, настоящият външен министър Джереми Хънт и министърът на околната среда Майкъл Гоув. Според \"Файненшъл таймс\" мнозинството от консерваторите в парламента предпочитат прагматичния Гоув, а в надпреварата за лидерския пост след излизането от ЕС може да се намесят и други политици, вкл. Елизабет Тръс, главен секретар на хазната. В. \"Дейли телеграф\" признава, че Брекзит е бъркотия, но прогнозира, че нови избори биха влошили нещата още повече. Вместо да сияе в триумф, премиерът Тереза Мей ще прекара днешния ден в отчаяни молби към членовете на парламента да гласуват още веднъж по нейната версия за напускане на ЕС. Някои привърженици на Брекзит неохотно обещаха подкрепа, но един депутат заяви, че ще гласува за сделката на Мей, само ако му пъхнат дуло на пистолет в устата, пише изданието. В. \"Таймс\" предрича, че на Великобритания предстои да прекара още една година в ЕС, ако членовете на Камарата на общините откажат днес да одобрят централната част от сделката на Мей, тоест само споразумението за оттегляне. В случай че днес - датата, на която кралството трябваше да излезе от ЕС - мнозинството от депутатите гласува \"за\", това е необходимо условие за удължаване на процеса по активирания член 50 от Лисабонския договор. Демонстранти, водени от Найджъл Фараж, обаче ще се съберат около сградата на парламента, лидерът на лейбъристите Джереми Корбин и северноирландските юнионисти са против подобно развитие, така че гласуването едва ли ще бъде успешно. А лидерите на страните от ЕС са готови да принудят Лондон да приеме още до една година отсрочка или да напусне без сделка, отбелязва \"Таймс\". \"Гардиън\" пише саркастично, че заради поредния хаотичен ден около Брекзит европейският печат и коментаторите сякаш са включили телевизорите, взели са пуканки и са седнали да гледат следващия нелеп епизод от британската психодрама с примеси на неверие и покорство.", "date": "2019.03.29", "title": "Днес Лондон трябваше да напусне ЕС"}
{"url": "https://www.monitor.bg:443/bg/a/view/bylgarija-otbeljazva-15-godini-ot-prisyedinjavaneto-si-kym-nato-161043", "text": "На 29 март 2004 г. България става пълноправен член на НАТО.  Присъединяването на България към Алианса преминава през продължителен интеграционен процес, започнал през 90-те години на миналия век. През 1990 г. България приема отправената към нея покана за установяване на дипломатически връзки с НАТО. На 14 февруари 1994 г. страната ни подписва Рамковия документ и се присъединява към програмата на НАТО „Партньорство за мир”. През март 1997 г. правителството приема Национална програма за подготовка и присъединяване на България към Северноатлантическия съюз и постановление на Министерския съвет, с което се създава правителствен механизъм за координация на усилията за подготовка и присъединяване към НАТО - Междуведомствен комитет за интегриране в НАТО. През май 2000 г. страната ни се включва в създаването на Вилнюската група като процес на политическа солидарност и сътрудничество между страните-кандидатки за членство в НАТО. България получава покана за членство в НАТО на 22 ноември 2002 г. на срещата на върха в Прага.  На 18 март  2004 г. Народното събрание ратифицира Северноатлантическия договор, а на 29  март 2004 г., заедно с още шест страни (Естония, Латвия, Литва, Румъния, Словакия и Словения), става пълноправен член на Алианса. Няколко дни по-късно – на 2 април 2004 г. е официалната церемония в Главната квартира на НАТО в Брюксел по отбелязване на присъединяването на новоприетите седем страни към Северноатлантическия договор. Националните знамена на България, Естония, Латвия, Литва, Румъния, Словакия и Словения бяха издигнати по азбучен ред. С това приключи най-голямото разширяване на НАТО.   Присъединяването на България към НАТО беше един от основните  приоритети на външната политика на страната ни през 90-те години на XX век. Активното участие в програмата „Партньорство за мир“ допринесе значително за готовността на българските въоръжени сили и структури за членството в Алианса. Тази стратегическа цел беше постигната на 29 март 2004 г.", "date": "2019.03.29", "title": "България отбелязва 15 години от присъединяването си към НАТО"}
{"url": "https://www.monitor.bg:443/bg/a/view/solskjaer-objavi-celite-pred-unajted-161041", "text": "Новият постоянен мениджър на \"Манчестър Юнайтед\" Оле Гунар Солскяер сподели плановете си за близкото и по-далечното бъдеще на отбора под негово ръководство. Норвежецът смята, че \"червените дяволи\" имат сили да завършат в топ 4 в Премиър лийг и дори да спечелят Шампионската лига още през тази кампания. След това тимът отново ще се цели в титлата.  Ето по-интересните акценти от първата пресконференция на норвежеца като постоянен мениджър на \"Манчестър Юнайтед\".  За предизвикателствата пред него:  Просто ще бъда себе си. Знам какви са очакванията към този клуб и искам да имам успех, разбира се, но едно от големите предизвикателства пред мен е да се опитам още повече да развия тази група от страхотни играчи и този състав, пълен с потенциал. Работим от три месеца и подобрението вече може да бъде видяно. Когато започнах работа, изоставахме на 11 точки от четвъртото място, но сега имаме страхотна възможност да го достигнем, а защо не и да завършим в топ 3.  Разбира се, че имаме шанс да спечелим и Шампионската лига. Ще бъде много трудно, но и преди сме преодолявали такива големи трудности.  За плановете през лятото:  Всичко по реда си, стъпка по стъпка. Няма нужда от това да правим радикални промени. Нямам търпение да проведем предсезонна подготовка с тези играчи по различни методики. Това е огромен клуб с богати традиции. Стъпка по стъпка трябва да бъдат взимани точните хора на точните позиции.  За шампионските амбиции:  Да вдигнем титлата отново е нещо, което очакваме, с което сме свикнали и което сме постигали много пъти. Отново трябва да работим стъпка по стъпка. Няма за една нощ да настигнем топ отборите.  За това дали Майк Фелан ще остане в щаба:  Разбира се, Майк е ключова част от разговорите, които водехме. Аз вече изразих мнението си и се надявам, че той ще се разбере с клуба. Не искам промени и се надявам, че щабът ще остане същият.  За дългосрочните цели:  Искам, когато дойде денят, в който трябва да си тръгна, да го направя с усмивка на лицето и да съм осигурил на феновете добри моменти. Винаги ще бъда оптимистичен и позитивен.\" ", "date": "2019.03.29", "title": "Солскяер обяви целите пред \"Юнайтед\""}
{"url": "https://www.monitor.bg:443/bg/a/view/otneha-licenza-na-kubrat-pulev-v-kalifornija-161049", "text": "Българският боксьор Кубрат Пулев остана без лиценз в щата Калифорния, поне временно. Това става след решение на Атлетическата комисия в щата Калифорния. Институцията е преценила, че за момента правата на българина трябва да бъдат отнети, заради целувката, която той си позволи по време на интервюто си с репортерката Джени Суши. Кобрата няма право да провежда мачове в американския щат, а следващото заседание на комисията е на 14 май. \"Щатската спортна комисия на Калифорния е ангажирана в одобряването на събитията където хората от всеки пол се уважават като състезатели, репортери и фенове. Ние приемаме този инцидент много сериозно. Във вторник Пулев беше уведомен, че преди да може отново да получи лиценз да се бие в Калифорния ще трябва да се яви пред комисията и да демонстрира, че той се съобразява с този принцип на респект\", се казва в изявлението на комисията. Новината беше обявена от личния импресарио на британеца Еди Хърн. Българинът е задължителен претендент в тази версия и може да загуби този статут единствено при поражение в някой от следващите си мачове до провеждането на сблъсъка.  Хърн коментира какви са плановете на клиента му за предстоящите около 12 месеца след боя му с Джарел Милър на 1 юни в \"Медисън Скуеър Гардън\". Очаква се Джошуа да проведе две защити на световните си титли.  Първата от тях ще е във версия WBO и ще е с украинеца Олександър Усик, като се очаква да се проведе през ноември тази година, само ако не се уреди мач с Уайлдър, каквито са 99.9% от очакванията. След това идва ред и на втората защита, която ще е с Пулев и е гласена за началото на 2020 г.  Засега Хърн не дава конкретен срок за такъв мач, но се очаква той да е в края на март или началото на април. Така че на практика може да започне обратното отброяване на мач на Кобрата за световната титла на Антъни Джошуа.  Интересното е, че в лагера на британеца изобщо не са притеснени от извънспортните проблеми на Пулев, който сега е подложен на шокиращ съдебен процес и репортерката Джени Суши. Така че по всичко изглежда, че мач ще има, стига дотогава Кобрата да записва само победи на ринга.", "date": "2019.03.29", "title": "Отнеха лиценза на Кубрат Пулев в Калифорния!"}
{"url": "https://www.monitor.bg:443/bg/a/view/parlamentyt-prekrati-pylnomoshtijata-na-cvetan-cvetanov-kato-deputat-161052", "text": "Парламентът прекрати пълномощията на Цветан Цветанов като депутат. С това Цветанов вече не е и председател на парламентарната група на ГЕРБ. За оставката гласуваха 121 народни представители, 7 бяха против, а трима се въздържаха. Начело на групата ще застане Даниела Дариткова. Цветанов остава зам.-председател на ГЕРБ и председател на предизборния щаб на партията. На мястото на Цветанов в Народното събрание като депутат ще влезе 27-годишният състезател по мотокрос Георги Недев. Лидер на младежката организация на ГЕРБ във Велико Търново, той е следващият по ред в търновската листа. Велико Търново избра трима депутати от ГЕРБ - Цветан Цветанов, Станислава Стоянова и Клавдия Ганчева. Георги Недев, при когото работи принципът с преференциите, заради съвпадението 11/11, размести листата и стана четвърти. Днес депутатите ще разгледат на първо четене промени в Гражданския процесуален кодекс и ще изслушат министъра на културата Боил Банов за държавната подкрепа в сферата на изкуствата. В парламентарния контрол ще участват министрите Красимир Вълчев и Кирил Ананиев. Решението на Цветан Цветанов да подаде оставка като председател на ПГ на ГЕРБ в парламента дойде след скандала, че е купил апартамент с частен асансьор на цени под пазарните. Антикорупционната комисия вече започна проверка.   Това е четвъртата оставка след избухването на скандала с апартаментите на властта. Преди него заради евтини апартаменти постовете си освободиха подадоха министърът на правосъдието Цецка Цачева, зам.-министърът на спорта Ваня Колева и зам.-министърът на енергетиката Красимир Първанов.", "date": "2019.03.29", "title": "Парламентът прекрати пълномощията на Цветан Цветанов като депутат"}
{"url": "https://www.monitor.bg:443/bg/a/view/djon-ledjynd-producira-rialiti-za-zapoznanstva-161016", "text": "Следващата цел на Джон Леджънд е да стане продуцент на успешен риалити формат за запознанства. Компанията му Get Lifted Film Co и тази на Саймън Литго Legacy Productions заедно са закупили правата на виетнамското предаване „Любов от първа песен“, което се превърна в голям хит миналата година. В шоуто непознати изпълняват дуетно балада и се проследява дали ще усеща химия помежду им. След това двамата прекарват няколко часа заедно в репетиции и се опознават. Няколко от сформираните двойки се изправят в дуели във всеки епизод, докато накрая не остане само една. Всички двойки ще живеят под един покрив по време на снимките и имат право да се разменят \"Работейки по едни от най-големите музикални формати в света като American Idol, мога да заявя, че това предаване е първото през последното десетилетие, което е уникален хибрид между всички важни съставки за международен хит“, сподели тв продуцент Саймън Литго. Той допълни, че се очаква от шоуто да се появи нова иконична двойка като Сони и Шер или Бионсе и Джей Зи. Засега няма информация за кога е планирана премиерата на предаването в САЩ.", "date": "2019.03.29", "title": "Джон Леджънд продуцира риалити за запознанства"}
{"url": "https://www.monitor.bg:443/bg/a/view/daimler-ag-i-kitajskata-geely-holding-group-s-obshta-firma-za-smart-161050", "text": "Германският автомобилен концерн Daimler AG и китайската фирма Geely Holding Group обявиха създаването на смесено предприятие, съобщи „Синхуа”. Целта на смесеното дружество е трансформация в целия свят на бренда на автомобили от особено малък клас Smart. Седалището на  общата фирма ще е в Китай и всяка от страните ще има дял от акциите в него от по 50%.", "date": "2019.03.29", "title": "Daimler AG и китайската Geely Holding Group с обща фирма за Smart"}
{"url": "https://www.monitor.bg:443/bg/a/view/dnes-otvarjat-cenovite-oferti-za-chast-ot-trybite-na-hyb-balkan-161045", "text": "Днес ще бъдат отворени ценовите предложения на тримата участници в търга за разширението на газопреносната мрежа на България, което ще бъде част от бъдещия газов хъб „Балкан”, съобщиха от „Булгартрансгаз”. Единият от участниците е ДЗЗД Консорциум - Газово развитие и разширение в България ГРРБ, с участници Консорцио Варна 1 (учредено от Бонатти С.П.А и Макс Щрайхер С.П.А) и Комплишънс дивелъпмънт С.А.Р.Л-клон България. За италианско-германския консорциум има слухове за скрито руско участие. Вторият участник е от унгарски фирми - Обединение от Industries Fovallalkozo Zrt и Industries-KVV Kivitelezo Zrt, която по непотвърдена информация е с най-малки шансове да продължи надпреварата, заради документални пропуски. Третият е Обединение Консорциум Аркад с участници Аркад Ей Би Би С.п.А и Аркад Енджиниъринг енд Констръкшънс Къмпъни. Групата от Саудитска Арабия има голям опит в изграждането на енергийни обекти. Търгът е  за закупуване на необходимите материали и изграждането на 474-километров газопровод и компресорни станции до българо-сръбската граница в района на Зайчар, което трябва да приключи до 1 януари 2020 г. Според експерти обаче реалният срок за завършване на строителството е с година по-дълъг. Трасето на практика дублира това на проваления проект „Южен поток”.", "date": "2019.03.29", "title": "Днес отварят ценовите оферти за част от тръбите на хъб „Балкан”"}
{"url": "https://www.monitor.bg:443/bg/a/view/sandra-bylok-prodava-vilata-si-za-6-5-miliona-160978", "text": "Холивудската актриса Сандра Бълок пусна на пазара една от вилите си, като се надява да спечели от нея сумата от 6, 5 милиона долара. 54-годишната красавица, която притежава много имоти, е готова да се раздели с жилището си на брега на Тайби айлънд в щата Джорджия. Имотът се състои от две самостоятелни жилища, като едното е от 264 квадратни метра, а другото - 312 квадратни метра. Вилата разполага с общо седем спални и шест бани, като се намира само на няколко метра от плажа и предлага голяма градина с плувен басейн. Звездата от „Мис таен агенг“ е похарчила 4,5 милиона долара в поредица от сделки между 2001 и 2002 г., за да си позволи този имот. Бълок е собственик на дузина къщи в Съединените щати, повечето от тях са в околностите на Остин, Тексас. Основният й дом се намира в Бевърли Хилс, където живее в къща, закупена през 2011 г. За 16, 2 милиона долара.", "date": "2019.03.29", "title": "Сандра Бълок продава вилата си за $6, 5 милиона"}
{"url": "https://www.monitor.bg:443/bg/a/view/pak-glasuvane-na-brekzit-dnes-161047", "text": "Председателят на Камарата на общините на британския парламент Джон Беркоу даде зелена светлина за трето гласуване по сделката на Тереза Мей за Брекзит, която тя договори през ноември в Брюксел с ЕС, предадоха световните агенции. \"Предложението на правителството на Мей за трети вот по сделката е ново и съществено различно\", заяви Беркоу, който миналата седмица отхвърли искането на кабинета за трети парламентарен вот с мотива, че британските депутати не могат да гласуват отново по нещо, което вече са отхвърлили. Сега според предложението на правителството на гласуване ще бъде подложена част от сделката за Брекзит, а именно Договорът за излизане от ЕС. Няма да се гласува по Политическата декларация за бъдещите отношения с ЕС, съгласно предложението на правителството. Британските депутати на два пъти вече отхвърлиха цялостната сделка на Мей за Брекзит, съставена от два елемента - Договор за излизане от ЕС и Политическа декларация за бъдещите отношения. Договорът за излизане дефинира условията на раздялата на Обединеното кралство с ЕС. Политическата декларация дефинира дългосрочните отношения, към които ще се стремят двете разделили се страни.", "date": "2019.03.29", "title": "Пак гласуване на Брекзит днес "}
{"url": "https://www.monitor.bg:443/bg/a/view/severin-krasimirov-zastava-pred-syda-na-22-april-161046", "text": "Обвиненият в убийството на Виктория Маринова – Северин Красимиров, застава пред съда на 22 април. В Окръжния съд в Русе в 10.00 часа е насрочено разпоредителното заседание по делото срещу 21-годишния мъж. Северин бе предаден на съд на 19 март т.г., когато бе внесен обвинителният акт след продължило пет месеца разследване, по което работиха окръжният прокурор на Русе Георги Георгиев и прокурор Кремена Колицова. Младият ром ще отговаря пред съда по три обвинения – за извършване на блудство, изнасилване и убийство. За докладчик по делото е определен съдия Юлиян Стаменов. Съдебният състав ще е разширен – с двама съдии и трима съдебни заседатели. На първото заседание ще стане ясно дали обвиняемият ще се възползва от процедурата на съкратеното съдебно следствие, за да намали присъдата си с една трета. Ако делото тръгне по общия ред с разпит на свидетели, Северин може да лежи зад решетките до края на живота си. Административният директор и водещ в русенската телевизия ТиВиЕн Виктория Маринова бе открита мъртва на 6 октомври м.г. до крайбрежната алея в Русе. Четири дни след престъплението в Германия бе задържан Северин Красимиров и върнат у нас. Той е единственият обвиняем по делото за извършване на тежкото престъпление. Разследването е установило, че друго лице не е участвало в престъплението, нито пък е било подбудител на Северин. Не са събрани доказателства, че убийството е свързано с професионалните ангажименти на Виктория в телевизията, каквито внушения тръгнаха в първите дни след престъплението. В хода на разследването е установено, че в нощта преди убийството Северин се е веселил с приятели в ромския квартал „Селеметя“, където е употребил алкохол. Сутринта на 6 октомври е тръгнал пеша да се прибира към дома на леля си в квартал „Тракция“. Срещнал е на крайбрежната алея Виктория, която спортувала, изпитал сексуално влечение и за да сломи съпротивата й, й нанесъл жесток побой. В резултат на тежките травми младата жена е починала. В хода на разследването 21-годишният мъж е признал за извършените престъпления. В момента той се намира в затвора в Белене.", "date": "2019.03.29", "title": "Северин Красимиров застава пред съда на 22 април"}
{"url": "https://www.monitor.bg:443/bg/a/view/kioveshi-bez-pravo-da-napuska-rumynija-osven-ako-ne-pita-prokuror-161048", "text": "Нови проблеми се струпаха над известната румънска прокурорка Лаура Кьовеши. Тя е един от основните кандидати за главен прокурор на ЕС. Лаура Кьовеши беше обвинена и поставена под съдебен контрол. Това стана ясно след повече от 6 часа съдебно заседание по дело, заведено от прокурор Адина Флореа, съобщи в. \"Зиаре\". Това също така означава, че Лаура Кьовеши няма право да напуска родината си без одобрението на прокурора, отговарящ за нейното дело. Също така й е забранено да работи като прокурор. През 2018 година властите в Румъния започнаха разследвания за корупция срещу Лаура Кьовеши. През февруари румънският правосъден министър Тудорел Тоадер се закани, че ще предотврати нейното избиране за главен прокурор на ЕС. Между 2013 година и 2018 година, като главен прокурор на вече известната в Европа Национална дирекция за борба с корупцията (DNA), Лаура Кьовеши бе една от основните причини за множеството осъдени политици от висшия ешелон в Румъния, включително министри и депутати. В края на февруари Европейският парламент предпочете Лаура Кьовеши пред Жан-Франсоа Бонер и Андрес Ритер за новосъздадения пост на Европейски главен прокурор. Бонер обаче беше избран от представителите в Европейската комисия. До месец май Европейският парламент и Европейската комисия трябва да договорят кой от двамата кандидати ще бъде предпочетен.", "date": "2019.03.29", "title": "Кьовеши без право да напуска Румъния, освен ако не пита прокурор"}
{"url": "https://www.monitor.bg:443/bg/a/view/hasan-ademov-16-hil-otlojiha-pensionirane-za-da-poluchat-realnite-si-pari-161011", "text": "При отпадане на тавана 2000 човека щяха да получават над 3000 лв., каза в интервю пред \"Монитор\" Хасан Адемов, председател на социалната комисия в Народното събрание - През 2015 г. започна т.нар. реформа Калфин, според която трябваше да отпадне таванът на новите пенсии през 2019 г. Освен това при пресмятането на парите беше заложено премахването на трите златни години с най-висок осигурителен доход от последните 15 г. преди 1997 г. Аргументите на вносителите бяха, че преди 2000 г. няма максимален осигурителен доход, а липсата на регистър на осигурените преди 1997 г. позволява манипулиране на трудовата биография за осигурителен стаж. Опасенията бяха, че фалирали предприятия, в които вече не се труди никой, може да фабрикуват т.нар. фалшиви удостоверения за получаване на пенсия. Целта на реформата беше подобряване на адекватността между осигурителния принос и размера на пенсията, защото, съгласете се, че само 3 години, колкото и добри да са те – те са само един епизод в живота на човека. Затова се прие идеята да се зачитат всички години след 1997, когато в НОИ има регистър на осигурените лица. В края на миналата година обаче отпадането на тавана за новоотпуснатите пенсии беше прието като грешно решение. Затова се прие размерът на максималната пенсия да бъде 1200 лв., т.е. беше определен нов по-висок таван. В последния момент отпадна и зачитането на годините между 1997 и 1999, защото се твърдеше, че регистърът на осигурените лица е бил непълен. Какво означава да е непълен? Или го има, или го няма. И на следващо място - в този период все още няма максимален осигурителен доход. Стана ясно, че ръководители на фалирали предприятия са се осигурявали върху огромни суми, което на практика прави размера на бъдещата пенсия смущаващ за българското общество. - Страхът дойде от това, че се получават размери от рода на 2000 лв., 3000 лв., 4000 лв. Една пенсия беше 17 000 лв., като ги сравниш с минималния размер на пенсията от 1 юли, която е 209 лв., разликата е огромна. Затова в хода на бюджетната процедура се прие и друга мярка, която ограничава ръста на пенсията над максималния размер – индивидуалният коефициент да не е по-висок от съотношението между максималния осигурителен доход, който се определя всяка година с бюджета на ДОО и средния осигурителен доход за страната. Максималният осигурителен доход е в числителя, той се променя трудно. Средният осигурителен доход за страната пък расте всяка година, т.е. има още едно ограничение на тавана освен другия таван. И още нещо – това, което беше предвидено 2015 г., процентът за година стаж да се увеличава постепенно, докато достигне през годините 1,5%, беше замразен на 1,2%. Това допълнително ограничава ръста на пенсиите, т.е. от една страна имаме плавно увеличаване на минималния размер на пенсията, от друга страна имаме притискане отгоре, ако мога да използвам тази дума. - Доколкото си спомням около 2000 човека имаха изчислени пенсии над 3000 лв. и единични пенсии с екзотични размери от рода на 12 000-15 000 лв. - Отпадането на тавана е политически въпрос, който има пряко отношение върху усещането за справедливост. За тези, за които е ограничен, е адски несправедливо това решение. За тези, които са далеч от тавана, е справедливо. В изпълнение на закона около 16 хил. човека отложиха пенсионирането си след 2019 г., за да могат да получат реалния размер, и се оказа, че те, спазвайки закона, са финансово санкционирани, а логиката е да те санкционират, когато не спазваш закона. Страхът не е добър съветник в осигурителната система, защото ако искаш да бъдеш принципен, последователен, не трябва да си променяш решенията прибързано и под натиск. Според мен единственият начин е честно, коректно да се каже на пенсионерите, на тези, които се трудят в момента, какво представлява пенсионната система. Изказвания от рода на това, че със 700 млн. лв. е намален дефицитът в НОИ, не са коректни. Да, това е така, но е резултат от увеличените през последните две години осигурителни вноски за Фонд „Пенсии“ с по 1% за 2017-2018 г. - от там идват поне 600 млн. лв., така че трансферът към бюджета на НОИ е намален в резултат на комплексни причини. - Първо, някак си на коляно бяха приети тези промени в края на миналата година без разчети. Тогава министърът на труда и социалната политика и експерти от НОИ заявиха, че ще има единични случаи на намален размер на пенсиите. Разчетите от преди около месец на база симулация върху 47 500 пенсионери, които предстои да се пенсионират, показаха друго - в тази кохорта с увеличение на индивидуалния коефициент са близо 22 000 българи, което представлява 56,8%. Без промяна са 4600 или 11,9%, за 12 000 бъдещи пенсионери, или при 31% се очаква намалението на индивидуалния коефициент. Искам дебело да подчертая, че индивидуалният пенсионен коефициент е само един от компонентите във формулата за определяне на размера на пенсията. Намаляването му по новия начин на изчисляване не означава, че непременно ще бъде намален и размерът на пенсията. Това може да бъде компенсирано от останалите елементи във формулата. Очевидно ще има хора с намален индивидуален коефициент, но колко от тях ще бъдат с намален размер на пенсията според мен е най-точно да се отговори в края на годината, когато ще имаме информация колко души са се пенсионирали по новите правила. Има и нещо друго – в рамките на тези 31,3%, които се очакват да бъдат с намален индивидуален коефициент, по-голямата част са хора, които са се осигурявали върху високи доходи преди 1997 г., или между 1997 и 2000 г., а след това или имат периоди, в които не са осигурявани, или внасяните осигуровки са върху минималния доход. Това рязко намалява коефициента. - Публичната псевдодискусия и страховете, които бяха породени от тълкуването на симулацията на НОИ, доведоха до спешно предложение за промени в Кодекса за социално осигуряване, така че хората да може да избират по кой начин да се пенсионират. Очакванията са на страницата на НОИ да са налични двата калкулатора и всеки, който може да вкара коректна информация, ще прецени кой е по-благоприятният размер. Аз мисля, че това е по-трудният начин. Смятам, че това трябва да бъде изчислено по административен път и по-благоприятният размер, изчислен от НОИ, да бъде размерът на бъдещата пенсия. Това всъщност беше и предложението на премиера Борисов. Има и други проблеми, които могат да затруднят приложението на текстовете, които предстои да бъдат приети. - Има хора, които са си подали документите за изчисляване по новия ред. И тук възниква въпросът - сега те наново ли трябва да подават документи с 3-те златни години, за да могат да ги сравнят? Това трябва да бъде уредено в преходна разпоредба. - Ето това е големият проблем – няма гаранция, ако има случаи на умишлено, виновно поведение. През гратисния период все още ще има възможност за манипулиране. Да се надяваме, че тази възможност ще бъде минимизирана след акциите на прокуратурата. В противен случай ще има изкривяване, тъй като 3-те златни години са само част от трудовия живот и не трябва да доминират над останалите 20 г. Знаете ли, в социалната сфера, когато общественият натиск влезе в заседателната зала, справедливостта бавно и сигурно излиза, защото справедливостта за един е несправедливост за друг. В социалната сфера справедливостта минава през солидарност, доверие и адекватност между осигурителния принос и размера на пенсията, който получаваш. Когато има прибързани решения без разчети, винаги се стига до такъв тип проблеми. Идеята, която беше заложена 2015 г. с приличен консенсус, на практика на този етап е дискредитирана. -Трябва да се спазва законът. Винаги някой се изкушава да направи някакво нарушение. Вратички винаги могат да се затварят, но знаете ли, ако има 100 начина за ограничаване, има 101 начина за нарушаване и 102 начина за залавяне на нарушителя. - Документите минават през човек, който ги приема, който ги верифицира, който ги сравнява, който ги одобрява. Все пак искам да обърна внимание, че това са нарушения, които трудно се доказват, защото фирмите са фалирали, няма ведомости или документи, с които да се докаже легално стажът. -Трябва да се променят само правила, но по кохорти, примерно за родените между 50-та и 60-та, между 40-та и 50-та. По този начин ще има по-голяма предвидимост. И всичко трябва да се прави на базата на актюерски разчети и широка публична дискусия. - След гратисния период няма как да има ощетени, защото вече ще има 25-годишен период. Разбирам за какво намеквате, че след всяко едно удължаване на срока започва да се коментира дали да не се продължи. Според мен 25-годишен период е съвсем достатъчен, за да може той да доминира над какъвто и да е доход преди 1997 г. Освен това едва ли ще има хора, които ще се пенсионират след 5 г. и ще имат стаж само около 1997 г. - Не само е малка. Минималният осигурителен доход понякога не е достатъчен да покрие и минималния размер на пенсията и тогава се налага преразпределение. Това е изключително сериозна дискусия, която продължава през последните 20 г. Минималният осигурителен доход е гаранция за осигурителни права от една страна. От друга страна, той има и регионално, и браншово измерение. В някои от регионите както минималният осигурителен доход, така и минималната заплата са трудни за реализиране. -Роден е на 24 януари 1953 г. в Исперих -През 1979 г. завършва Медицинския университет във Варна и специализира анестезиология и реанимация -Депутат от ДПС седми мандат -Председател на парламентарната комисия по труда и социалната политика в периода 2001-2009 г. и 2014-2018 г. -Зам.-председател на 41-вото НС -Министър на труда и социалната политика в правителството на Пламен Орешарски", "date": "2019.03.29", "title": "Хасан Адемов: 16 хил. отложиха пенсиониране, за да получат реалните си пари"}
{"url": "https://www.monitor.bg:443/bg/a/view/menidjyryt-na-pulev-predstoi-leka-drama-izvyn-ringa-161039", "text": "Мениджърът на Кубрат Пулев Ивайло Гоцев коментира пред NOVA възможността професионалният лиценз на Кубрат Пулев да бъде отнет. Според Гоцев шансът това да се случи е 0%.  Както е известно, репортерката Джени Суши заведе дело срещу българския боксьор за целувката след победата му над Богдан Дуни в Калифорния. Тя нае един от най-добрите адвокати отвъд океана в областта на защитата правата на жените - Глория Олред, която заяви, че с клиетката искат лицензът на Кобрата да бъде отнет.    „Опасността повече да не видим Кобрата на ринга е 0%, според мен. Но както всяка битка, и тази ще има рундове. Сега ще изживеем лека драма извън ринга. Това е шоубизнес, ние сме в Америка, всеки иска да е звезда, явно това момиче е тръгнало по този път, но просто тя излиза много неподготвена. Има неща, които ще излязат наяве и ще се разбере кой откъде е “, каза Гоцев.  ", "date": "2019.03.29", "title": "Мениджърът на Пулев: Предстои лека драма извън ринга"}
{"url": "https://www.monitor.bg:443/bg/a/view/premieryt-borisov-na-sreshta-s-balkanskite-lideri-v-bukuresht-161038", "text": "Четиристранната среща на високо равнище между България, Гърция, Румъния и Сърбия ще се проведе в Букурещ в петък. Лидерите на четирите балкански държави се събират в този формат по инициатива на министър-председателя Борисов, като това ще бъде седмата им среща, домакинствана по ред от Румъния. Премиерите Бойко Борисов, Алексис Ципрас, Виорика Дънчила и президентът Александър Вучич ще обсъдят напредъка по общите проекти в региона в сферите на транспорта, инфраструктурата и енергетиката. Фокус на срещата ще бъде задълбочаването на регионалното сътрудничество и развитието на добросъседските отношения. В рамките на днешния ден ще се състои и съвместно заседание на правителствата на България и на Румъния. Разговорите между двете делегации включват теми от сферата на икономиката, транспорта и сигурността. Развитието на търговско икономическото сътрудничество ще бъде акцент с оглед на нарастването на стокообмена с Румъния с близо 7% през изминалата година и на изразения от двете страни интерес за насърчаване на взаимодействието в областта на малките и средни предприятия. Ще се разгледат възможностите за задълбочаване на връзките между румънския и българския бизнес, по-специално в сферата на иновациите и високите технологии. Подобряването на условията за корабоплаване в общия българо-румънски участък на река Дунав, както и транспортната свързаност между двете страни ще бъде друг акцент от двустранните разговори в Букурещ. Разширяването на транспортните връзки по р. Дунав е от съществено значение за улесняването на трафика, активизирането на  контактите между бизнеса и хората от двете страни, както и на туристическия обмен. Акцент в разговорите ще бъде и сътрудничеството в областта напревенцията, готовността и реагирането при извънредни ситуации, природни и причинени от човека бедствия и пожари. България и Румъния ще обсъдят също така енергийни теми и въпроси от европейския дневен ред.", "date": "2019.03.29", "title": "Премиерът Борисов на среща с балканските лидери в Букурещ"}
{"url": "https://www.monitor.bg:443/bg/a/view/glasuvat-ostavkata-na-cvetanov-161037", "text": "В последното за седмицата пленарно заседание в петък депутатите подлагат на гласуване оставката на председателя на групата на ГЕРБ Цветан Цветанов. Цветанов напуска Народното събрание, след като името му бе замесено в имотен скандал, причина за който стана придобит от него имот в столицата на цени, далеч по-ниски от пазарните. Той обаче запазва зам.-председателското си място в партията и остава начело на предизборния щаб. На мястото на Цветанов в парламента влиза 27-годишният Георги Недев от Велико Търново, който трябва да положи клетва като народен представител. На парламентарните избори преди 2 години той е бил едва 11-ти в листата на партията, но е спечелил около 2 900 преференциални гласа. Вече стана ясно, че начело на парламентарната група на ГЕРБ застава председателят на Комисията по здравеопазване д-р Даниела Дариткова. Все още не се знае обаче кой ще замести Цветанов в комисиите, в които той участва.  В рамките на пленарното заседание ще бъде изслушан министърът на културата Боил Банов, който ще обясни каква е държавната подкрепа в сферата на изкуствата.", "date": "2019.03.29", "title": "Гласуват оставката на Цветанов"}
