{"url": "https://www.monitor.bg/bg/a/view/specialistka-razvencha-populjarni-mitove-za-jenskite-gyrdi-171197", "text": "Британската специалистка по онкопластика и естетична хирургия Жаклин Луис развенча някои от най-популярните митове за женските гърди - като например този, че физическите упражнения дълготрайно ги укрепват, пише вестник \" Дейли мейл\". По нейните думи стегнатостта на бюста зависи от качеството на кожата и количеството мазнини, натрупани в гръдната тъкан. Ако млада дама редовно прави коремни преси, гръдта й действително се стяга. Но с възрастта кожата губи своята еластичност, връзките й се разтягат, а мастната тъкан замества твърдата. Следва неизбежно провисване. Друг мит - че сутиенът помага да се съхрани формата на гърдите. В случая горното бельо само визуално коригира формата, но веднага след като то е свалено, гърдите отново заемат естествения си вид. Луис развенча и трети мит - че гърдите спират да растат след 17-годишна възраст. Това не е така. Бюстът расте по време на бременност и кърмене и губи стегнатостта си по време на климактериума.", "date": "2019.07.22", "title": "Специалистка развенча популярни митове за женските гърди"}
{"url": "https://www.monitor.bg/bg/a/view/agrometeorologi-ch-nite-uslovi-ja-prez-perioda-22-28-uli-2019-g-171081", "text": "Първата половина на предходния период се характеризираше с поднормени температури и валежи, а втората с нормализиране на температурите и по-сухо време. Средните денонощни температури на въздуха през периода бяха между 17.6ºС в София и 21.8ºС в Лом. Не бяха отчетени никъдв средни денонощни температури на въздуха по-високи от 25ºС. Отклоненията на средните денонощни температури от нормата за периода бяха отрицателни и варирха между -0.7ºС в Бургас и -3.6ºС в Бургас, което свидетелства за по-хладно в сравнение с климатичните норми време, фиг.1. Средното отклонение е -2.5ºС, като най-ниски са стойностите на отклоненията по Черноморието, в Югоизточна България и в района на Лом. Тези температурни условия слабо забавиха темповете на развитие на земеделските култури. Акумулираните суми от активни температури са от 1885ºС в София и Софийското поле, до 2420ºС в Сандански. Освен в Сандански, високи температурни суми са акумулирани още в Северозападна България и по поречието на р. Дунав - Свищов, Оряхово, Русе и Силистра а най-ниски са стойностите на сумата от активните температури в Кюстендил, Казанлък, Карнобат, Добрич, Разград и Шумен. Тези суми са по-високи от нормата за периода с от 96ºС в Сандански, до 369ºС в Добрич. През периода се промени тенденцията и отклоненията в някои райони, характеризиращи се с по-високи стойности през този период намаляха, например Сандански. Така температурните условия през периода останаха малко под нормата, а при тези условия вегетационните процеси протичаха с леко забавени темпове. Това беше много благоприятно при растенията, които бяха в етап на опрашване. През периода при посевите със слънчоглед ще се наблюдава наливане на семената. При царевицата в полските райони на страната, в зависимост от хибридите ще се наблюдават различни фази – от цъфтеж и изсвиляване при късните хибриди до фаза млечна зрелост при ранните хибриди. През третото десетдневие на юли при полския фасул ще протича фаза узряване, при памука ще се наблюдава начало на фаза цъфтеж. При овощните видове ще продължи наедряването на плодовете и узряване при праскови, сливи, кайсии, круши и ябълки. В началото на периода 22-28 юли се прогнозира температурите да се повишат и максималните през втория ден ще бъдат предимно между 31º и 36ºС. Във вторник и сряда отначало над Източна България, по-късно и в други райони из страната ще се развива купеста и купесто-дъждовна облачност. Ще има превалявания, придружени с гръмотевици и временно усилване на вятъра, възможни са и градушки, а на места в Източна и Централна Северна България явленията ще бъдат интензивни. В западната половина от страната от северозапад, в източната - от североизток, ще проникне сравнително хладен въздух. В четвъртък ще преобладава слънчево време, но все още в следобедните часове в източните и планинските райони ще има краткотрайни валежи. В Западна България вятърът ще отслабне и ще започне повишение на температурите. В петък вероятността за валежи е малка, и в източните райони вятърът ще отслабне. Температурите ще се повишат още до края на седмицата. Сумата на измерените валежи до 18 юли варираше в широки граници, като най-големи валежни количества са измерени в Благоевград - 90 l/m² , Сливен – 75 l/m² ,Кюстендил - 68 l/m², Пловдив - 62 l/m², Казанлък и Чирпан - 58 l/m². В тези райони валежните количества са най-големи и бяха с най-голяма интензивност, нанасяйки щети на земеделските култури, фиг. 3. В Северозападна и Югоизточна България падналите валежи бяха без стопанско значение. Най-малко валежи са паднали в районите на Враца, Лом, Оряхово, Свищов, Силистра, Добрич и Елхово – 1-3 l/m². Поради неравномерното разпределение на валежите, състоянието на водните запаси в почвата се различават в различните райони на страната. В Северозападна България са отчетени 15 безвалежни дни и ако тази тенденция се запази в тези райони започва период на суша. Прогнозата за топло, но променящо се време в средата на периода няма да препятства работата на полето, прибирането на реколтата и извършването на сезонните агротехнически мероприятия – почвообработки и пръскания.  ", "date": "2019.07.22", "title": "АГРОМЕТЕОРОЛОГИЧНИТЕ УСЛОВИЯ ПРЕЗ ПЕРИОДА 22-28 ЮЛИ 2019 г."}
{"url": "https://www.monitor.bg/bg/a/view/agrometeorologichna-prognoza-za-perioda-22-28-07-2019-g-171079", "text": "През следващия седемдневен период развитието на земеделските култури ще протича с ускорени темпове, при наднормени температури, а в част от южните райони - и при наличие на добри влагозапаси в 50 и 100 cm почвен слой. Падналите валежи през второто десетдневие на юли надвишиха на места в Южна България 30-40 l/m² (Благоевград - 41 l/m², Пловдив - 34 l/m², Сливен - 56 l/m², Бургас - 40 l/m², Кърджали - 41 l/m² и Чирпан- 33 l/m²). Тези валежи се отразиха благоприятно на пролетните култури, които са в репродуктивни фази от развитието си и имат повишено водопотребление.  През периода при слънчогледа ще протича наливане на семената. При царевицата ще се наблюдават различни фази – от цъфтеж и изсвиляване при късните хибриди до фаза млечна зрелост при ранните хибриди царевица. През третото десетдневие на юли  при полския фасул ще протича фаза узряване, при памука ще се наблюдава фаза цъфтеж. През следващия период в по-голямата част от страната се прогнозира относително сухо време и подходящи условия за провеждане на сезонните агротехнически мероприятия, най-важното от които – приключване жътвата на пшеницата. Изключения се очакват в централните и източните райони, където в средата на периода се прогнозират валежи. Не се изключва вероятността за градушки и риск за разпиляване на неприбраната от полето зърнена реколта. Към момента получените добиви от пшеница в агрометеорологичната мрежа на НИМХ са между 420 kg/dka, Долни чифлик и Карнобат и 650 kg/dka в Главиница. През периода растителнозащитните пръскания трябва да се провеждат през хладните часове от деня с препарати с подходящ карантинен срок, съобразен с периода на зреене на културите. Честите валежи през първата половина на юли повишиха инфекциозния фон от някои гъбни патогени: мани по зеленчуковите култури, късно кафяво гниене по ранните сортове овошки (праскови, нектарина, слива, круши). През третото десетдневие на юли при овощните култури не трябва да се подценява борбата срещу второто поколение плодови червеи. При лозата третирането срещу оидиума може да се комбинира с това срещу акарите и гъсениците от второто поколение на шарения гроздов молец. Срещу оидиума (брашнеста мана) при лозата са регистрирани фунгицидите; Фалкон 460 ЕК (14 дни) – 0,03%, Флинт Макс 75 ВГ-0,016% (14 дни), Топаз 100 ЕК -0,015% (28 дни), Строби ДФ-0,02% (35 дни); Бампер 25 ЕК -0,02% (30 дни), Байфидан 250 ЕК – 0,01% (30 дни), Байфидан 312 СК – 0,01% (14 дни десертни сортове; 21 дни- винени), Фоликур 250 ЕБ / Хоризонт/ – 0,04% (21 дни), Колис СК – 0,04% (28 дни). Срещу шарения гроздов молец са подходящи инсектицидите; Авант 150 ЕК – 0,025% (10дни), Децис 2,5 ЕК – 0,3% (7 дни), Вазтак Нов 100 ЕК – 0,0125% (14 дни), Карате Зеон – 0,02% (10 дни),  Релдан 40 ЕК – 0,12% (14 дни), Сумицидин 5 ЕК – 0,025% (14 дни), Ранер 240 СК – 0,04% (7 дни десертно, 14 дни винени сортове), Циперфор 100 ЕК – 0,04% (7 дни) и др.         ", "date": "2019.07.22", "title": "Агрометеорологична прогноза за периода 22-28.07.2019 г."}
{"url": "https://www.monitor.bg/bg/a/view/nashi-uchenici-s-6-medala-ot-olimpiada-po-matematika-vyv-velikobritanija-171196", "text": "С пет сребърни и един бронзов медал се завръща тази вечер българският отбор от 60-та Международна олимпиада по математика (IMO2019), която се проведе в град Бат, Великобритания, съобщиха от министерството на образованието.   Сребърните медалисти са: Евгени Кайряков, Иво Петров и Къонг До от Софийската математическа гимназия, Борислав Кирилов от Първа частна математическа гимназия - София, и Кристиан Минчев от Профилирана природоматематическа гимназия „Акад. Никола Обрешков“ - Бургас.  Бронзовият медал бе за Кристиян Василев от Първа частна математическа гимназия в София. В състезанието, което се проведе от 11 до 22 юли,  621 ученици от 112 страни решаваха по 6 задачи. В отборното класиране България е в световния топ 20, заемайки 19-то място със 152 точки. Българските ученици запазиха и лидерските си позиции в рамките на ЕС, където са четвърти.    ", "date": "2019.07.22", "title": "Наши ученици с 6 медала от олимпиада по математика във Великобритания  "}
{"url": "https://www.monitor.bg/bg/a/view/vyzstanoviha-licenza-na-kubrat-pulev-v-kalifornija-171194", "text": "Спортната комисия на Калифорния премахна забраната на Кубрат Пулев да се боксира професионално на територията на щата. Това се случи на насроченото събиране днес, на което самият Кубрат отговори на няколко въпроса на членовете на комисията. На заседание в Сан Диего бе преразгледано решението за отнемане на състезателните права на Кобрата заради целувката с репортерката Дженифър Равало (Джени Суши) на 23 март след победата над румънеца Богдан Дину. Пулев се яви на събирането в присъствието на своя адвокат Джон Уърт и мениджъра Ивайло Гоцев. От другата страна беше репортерката Равало заедно с адвоката си Глория Олред, които още веднъж заявиха своята позиция и настояваха не само за наказание на българина, но и за негоия промоутър Боб Аръм от Top Rank. Кобрата трябваше да отговори на кратки въпроси пред заседателите на английски език без преводач. Той сподели, че съжалява за дейстията си и обяви, че е взел поука от грешката, която е направил. Комисията се произнесе с пълно единодушние 6-0 гласа в полза на българина и премахване на забраната на Кобрата да се боксира в Калифорния. Условието бе, че при следващо такова провинение лицензът на българина ще бъде отнет доживот. Сега Пулев може да насрочи спокойно дата за следващия си мач при професионалистите, като се очаква това да е отново на територията на САЩ през есента.", "date": "2019.07.22", "title": "Възстановиха лиценза на Кубрат Пулев в Калифорния"}
{"url": "https://www.monitor.bg:443/bg/a/view/tokov-udar-ili-vypros-na-planirane-na-biznesa-171186", "text": "Нещо не е наред с продажбите и покупките на ток на енергийната ни борса. Това е публично известен факт, който тормози както бизнеса, така и крайните потребители. В същото време се твърди, че на борсата има достатъчно количества електроенергия. Но на цена, която е равна или дори по-висока от тази не само в съседните държави, но и в богата Европа. В крайна сметка се получава така, че се купува ток ден напред, вместо да се използват алтернативи, като внос от странство например. Да, ама не, както казваше покойният Петко Бочаров. Защото само 5 български фирми са подали заявки за капацитет за внос на електроенергия до края на годината от наша южна съседка. Тук обаче идва друг парадокс, заявеният от фирмите дневен товар е едва 50 мегавата. При положение че на енергийния пазар у нас има 247 фирми, това е капка в морето. И е резонно да се попита: “Къде е уловката?” А тя е, че евентуалният вносител на еленергия трябва да регистрира дружество в страната, от която иска да купува тока, както и да заяви график за вноса. А това безспорно е свързано с още разходи, които товарят бизнеса. Така обаче се получава, че големи български консуматори на ток на практика избягват, вноса, за да не утежняват разходите си, а на практика купуват скъп нашенски ден за ден. По данни на Електроенергийния ни системен оператор за първите 6 месеца на търговските участници у нас са реализирали по график 1 757 953 мвтч внос на електроенергия и са изнесли 4 494 002 мвтч електроенергия. Което прави три пъти разлика в балансите в полза на експорта. Логично, щом като цената му за износ е по-висока, да се печели от продажбата му зад граница. От там идват дисбалансите на българския енергиен пазар, а от това губят предимно големите консуматори на ток. Те вече плащат 29% по-скъпо електричество в сегмента „ден напред“, ако са го купили от енергийната ни борса, в сравнение с преди 6 месеца. Едва ли такава щеше да е ситуацията, ако бяха сключени дългосрочни договори с производителите и у нас, и зад граница. Всичко е въпрос на планиране и предварително пресмятане на евентуалните енергийни разходи за една фирма, примерно за година напред. Нещо, което или не се прави, или не се прави достатъчно добре от редица фирми у нас с енергоемко производство. А то по официални данни харчи от 2 до 4 пъти повече ток в сравнение със западните конкуренти. Няма как, когато харчиш няколко пъти повече, стоката ти да е по-евтина от тази на конкурента. Дори и да цедиш в юмрук перата за материали и за заплати. Изходът е един - сключване на дългосрочни договори и тотална либерализация на пазара на електроенергия у нас. Вярно е обаче, че такова отпускане на колана може да засегне джобовете на битовите потребители. Но май по-добре е и те да избират от кое енерго да си купуват ток, вместо да са с вързани ръце пред доставчик монополист и не винаги точните сметки на енергийния регулатор.", "date": "2019.07.22", "title": "Токов удар или въпрос на планиране на бизнеса "}
{"url": "https://www.monitor.bg:443/bg/a/view/strojat-naj-golemija-parnik-v-evropa-171074", "text": "Грижата за околната среда отдавна е станала неразделна част от политиките на много държави. Осъзнаването, че проспериращата екологична ситуация е най-важният компонент на високия жизнен стандарт, съчетан със закономерното изчерпване на природните ресурси, стимулира развитието на зелената енергетика и програмите за рециклиране, и ни заставя да се откажем от бензиновите и дизеловите автомобили. Следващата стъпка е създаването на така наречените еко градове. Унгария наскоро обяви намерението си да реализира такъв проект, съобщава лента.ру. Немският разработчик FAKT AG планира да инвестира милиард € в изграждането на така наречения градински център в северозападната част на Унгария. Това е на няколко километра от унгаро-австрийската и словашката граница. На тази територия той възнамерява да построи предприятие за преработка и логистика, оранжерия с площ 30 хектара за отглеждане на домати, чушки, патладжани и билки. Към това и открита площ от 50 хектара за отглеждане на аспержи и меки плодове, както  и център за тяхната обработка на 15 хектара. Те ще включват складове, хладилни и замразяващи инсталации за преработка на плодове и зеленчуци от цяла Унгария.   Определението за \"градинарски център\" е твърде скромно за проекта, наречен Hegyeshalom-Bezenye. FAKT AG и партньорите им  - най-голямата немска енергийна компания EON и унгарската KEZS - планират да построят цял град от 330 ха, с жилища и работни места за най-малко 5 хил. души. Обявено е строителството на жилищен район с училище, детска градина и магазини. В плановете на влизат и конферентен център, хотел, ресторант, търговски център, камп за туристи и жп гара. Главната особеност на Hegyeshalom-Bezenye е че, ще сбъде град с нулеви въглеродни емисии. Предвижда се за неговата работа да се използва предимно енергията на слънцето и биогаза. Авторите искат да покажат как може да се създаде еко бизнес и широкомащабна общност на парче земя от нулата. Според министъра на земеделието на Унгария Ищван Наги, това ще е най-големият и най-сложен проект в селското стопанство и хранителната индустрия  през последните няколко десетилетия и е уникален за Централна Европа. \"Надяваме се, че това ще стане един от ориентирите за ЕС\", подчерта министърът. Докато някои гледат към бъдещето, други въплъщават зелените иновации днес. Германският град Фрайбург е от шампионите на световното еко движение и е без промишлено производство. Цели квартали в центъра са затворени за автомобили, така че можете да се движите само пеша или с велосипед. В града покривите блестят от солари, с общ капацитет от поне 4,3 мегавата, което съответства на около 21 вата чиста енергия на жител.   Еко центърът на града е квартал Вобан и е построен през 2000 г. на мястото на френската военна база. Той е своеобразен тест за зелено строителство. Основната работа е осъществена в областта на енергоспестяването и на алтернативните енергийни източници. Предвижда се до 2040 г. районът да бъде захранен със слънчева енергия. Използват се специални системи за изолацията на всяка сграда, преработката на “използвания” топъл въздух, соларни панели за електричество, соларни колектори за нагряване на водата и термопомпи, с които се „вади“ енергията от земните недра. Очаква се до 2046 г. целият град самостоятелно да се снабдява с енергия и евентуално да споделя излишъка със съседите си. Целият доход от програмата е насочен към инсталирането на соларни панели на покривите на сградите, като вече има над 1 млн. инсталирани в цяла Германия.", "date": "2019.07.22", "title": "Строят най-големия парник в Европа   "}
{"url": "https://www.monitor.bg:443/bg/a/view/bivsh-lejar-ot-vidin-lekuva-zamlyknali-kulni-chasovnici-171160", "text": "Бивш майстор леяр и шеф на леярски цех във видински завод от години се е специализирал в „лечението“ на отдавна замлъкнали часовници, отброявали времето от камбанарии на черкви и кулички на читалища из цялата страна. На пръстите на едната ръка се броят специалистите в тази област. Единици се захващат с поправката на механизмите при това срещу скромно заплащане, разказва кметът на село Долно Сахране Христо Христов. Бившият армейски офицер стигнал до брега на Дунав в търсене на майстор за ремонта на часовник, създаден и монтиран преди половин век от Тотю Ранков, автор на единствения по рода си учебник у нас „Времеизмерване“ от 1962 година. През вече далечните 1980-а и 1981-а , 60 –годишният тогава преподавател в образцовия техникум по фина механика и оптика „Ломоносов“ създал уникални времеизмерващи механизми за жителите на Долно Сахране и съседното Габровница, но след кончината му нямало кой да ги поддържа и те един след   друг  „онемели“. Никой от съвременните часовникари не се наел да им вдъхне нов живот, след като дълго оглеждали чарковете. Единствено 60-годишният инж. Стоян Иванов още след първоначалния оглед отсякъл: „Ще заработят!“ и запретнал ръкавите не работната си престилка. След месеци на упорит труд хората от Габровница вече сверяват ръчните си часовници със стрелките от кулата в читалището, а на 18 юли долносахраненци чули отново забравения глас на специално отлятата някога бронзова камбана. До няколко дни ще светнат и лампичките, чийто светлина според старите хора някога се виждала чак от връх Свети Никола в Балкана. „Още като видях часовника разбрах , че е дело на Тотю Ранков, личи си неговият почерк, всичко е компактно събрани, изчислено с ювелирна точност. Щеше да е непростим грях такава майсторска работа да стои потънала в паяжини и да не се използва по предназначение…“, коментира инж. Стоян Иванов. Възпитаникът на някогашното ВМЕИ „Ленин“ в София разказва, че се влюбил в часовникарството още като първокурсник по специалността „Технология на металите и металообработващите машини“. От преподавателя си проф. Михаил Константинов научил ,че първите машини за обработка на метал са създадени за нуждите на часовникарския бранш и решил да навлезе в дълбоките води на тази професия, за която рядко се шуми. Не предполагал, че две десетилетия по-късно тя ще му стане основна, защото почти веднага след дипломирането през 1981-а му възложили да ръководи 350 души в леярския цех на някогашния завод за помпи „Георги Димитров“  в родния му Видин. Под формата на хоби още като студент поправял първо будилници, а в последствие и ръчни часовници, като започнал от собствения си „Слава“, подарен му за завършването на средното образование от родителите.“Уроци“ взел от улични разбирачи, с часове заничал в ръцете един стар арменец, чийто работилничка била до автобусната спирка край института. Във Видин пък „откраднал“ нещичко от уменията на местния майстор Симеон, но междувременно старите механични времеизмервачи отстъпили пред вълната от кварцовите, постепенно цените на „китайчетата“ паднали до нивото „5 за лев“ и рядко някой носел за ремонт внезапно спрелия часовник. Така се завъртели обаче нещата, че след 1989-а на инженера се наложило да дири допълнителни занимания, за да си помогне в издръжката на 5-членното си семейство. През 2000-а напуснал завода и регистрирал своя фирма, кръстил я „Хронос“ и отворил първия си магазин за часовници. Покрай търговията разкрил и сервиз, много скоро славата му се разнесла, защото правел-струвал , но в крайна сметка уж обречени за боклука часовници отново затиктаквали. След почти 2 десетилетия в новото си амплоа инж. Стоян Иванов има цялостна концепция за ръчните часовници: категоричен е , че за мъжете те са задължителен делови атрибут, докато при нежната половина на човечеството са част от класическата тройка  аксесоари  на красотата. През ръцете му са преминали хиляди часовници от стотици марки: и много скъпи и евтини, но не винаги най-скъпите били най-точни. От доста време носи „Сейко“, но не е захвърлил и първия „Польот“, който си купил като студент, след като забравил „Слава“-та на една чешмичка в София по време на голямата водна криза на 14 юли 1982-а.Руската кварцова машинка издържала с оригиналната си батерия цели пет години без да избърза или изостане с повече от две-три секунди. С първия „кулен“ часовник се сблъскал в село Ново село, видинско . Поканила го ме кметицата, механизмът бил в отчаяно състояние, струвало му се, че ремонтът е обречен, но стиснал зъби и всеки свободен час прекарвал край монтирания в камбанарията на местната черква „Свети Николай“ механизъм. В крайна сметка успял да го „надхитрил“ и 70-годишната тогава машина проработила. Ядосва се че така и не намерил данни за създателя му , запомнил само че на корпуса имало гравирани анкерно колело и сова. След новоселската „авантюра“ последвали още много, започнали да го търсят откъде ли не „да побае“ на часовници/електрически и механични/  из цялата страна. Не ги е броил, но наскоро попаднал на едно изследване, дело на отдавна живеещия във Франция режисьор и оператор Ивайло Иванов, който е описал и илюстрирал  над 50 специално изградени часовникови кули и около 180 сграда с монтирани на фасадите им часовници от различни времена и марки.Каква част от тях са действащи в момента – не се наема да каже, но при пътуванията си из България  винаги се отбивал да види механизмите отблизо.Същото прави и по време на екскурзиите в чужбина, с часове престоял неотдавна в специализирания виенски музей на часовниците, където са изложени над 3 000 експоната, за да си изясни някои детайли. От няколко години в ремонта на механизмите помага и съпругата му, д-р Мая Бориславова, която е завеждащ инфекциозното отделение на болницата в Лом. С усмивка уточнява, че покрай нея вече можел дори да назначи „терапия“ за някой пациент на отделението й. Само дето не му давали да облича бялата престилка и да пише диагнози. На финала на „акцията“ в Долно сахране инж. Иванов освен гаранция за поне 6-месечна безотказна работа на кулния часовник дава и указание: да се изпълняват безпрекословно предписанията на майстор Тотю Ранков, описани в нарочен протокол от 28 август 1980 година. Документът открили в архивите на читалище „Иван Вазов“. На финалната четвърта страница ясно личали подписите на тогавашния селски кмет Теньо Дечев и още трима членове на нарочната приемателна комисия. Само дето през изминалите десетилетия така и не се намерило кой да ги прочете и изпълни. Сегашният кмет на Долно Сахране о.з. Христо Христов  е категоричен: поне докато той е управник: наставленията ще бъдат изпълнявани  така, както новобранците спазват устава. За по-нататък не иска да дава напразни обещания, но за всеки случай е записал в главната книга телефона видинския магьосник.", "date": "2019.07.22", "title": "Бивш леяр от Видин „лекува“ замлъкнали кулни часовници"}
{"url": "https://www.monitor.bg:443/bg/a/view/decata-ot-krajnite-kvartali-po-rano-mahat-pelenite-171188", "text": "Децата от периферните квартали на София по-рано махат пелените и се научават да ползват тоалетна. При тези от центъра пък по-късно се научават да ходят във WC-то на яслата. Това са установили докторите по време на безплатните профилактични прегледи, проведени тази година в 24 детски ясли в града по програма на Столичната община. Прегледани са общо 1255 малчугани на възраст от 3 до 5 години. Освен това, тези от покрайнините на столицата са много по-активни от живеещите в центъра, Това се дължи на по-добрата активност на родителите им, които ги държат по-продължително време сред природата и да играят в градинките и парковете, коментира председателят на Столичната колегия на Българския лекарски съюз д-р Асен Меджидиев. По време на профилактичните прегледи малчуганите са били посетени от специалисти по уши, нос, гърло, ортопед, кардиолог, офталмолог и педиатър. Лекарите са били от различни лечебни заведения. „Впечатлени сме от доброто състояние на децата в яслите. Не сме открили тежка патология или заболявания, които да правят силно впечатление“, каза още д-р Меджидиев. Офталмологът от „Пирогов“ д-р Лариса Пенева поясни, че по време на прегледите най-честите случаи са били астигматизъм, кривогледство и мързеливо око. Това са състояния, които при навременна лекарска намеса се коригират с подходящи очила към 5-6-ата година. „Около милион лева сме отпуснали за скрининговите програми и в момента увеличаваме и таргентните групи. В бъдеще се надяваме да увеличим и обхвата на скрининга с друг вид заболявания“, каза председателят на здравната комисия към Столичния общински съвет д-р Веселин Милев. „Децата имат достъп до високоспециализирана апаратура и със специалисти, които си разбират от работата. Второто, което много важно е, че е икономически изгодно за близките на детето. Прегледите се случват на един ден и на едно място“, обясни той. От тази есен ще бъдат преглеждани и хлапетата в детските градини, съобщиха от столичното кметство.", "date": "2019.07.22", "title": "Децата от крайните квартали по-рано махат пелените"}
{"url": "https://www.monitor.bg:443/bg/a/view/otkriha-shest-novi-ulici-v-blagoevgrad-171189", "text": "Кметът на Благоевград д-р Атанас Камбитов официално откри шест новизградени улици в IV микрорайон. Лентата прерязаха още евродепутатът от групата на ЕНП Андрей Новаков, народният представител Даниела Савеклиева и зам.-областният управител Антоанета Янчева. На откриването присъстваха и председателят на Общински съвет Радослав Таков, общественият посредник доц. д-р Валентин Василев, заместник-кметовете на Благоевград, жители на кв. „Освобождение“ . „Това е един от най-тежките, най-трудните и най-чакани проекти. Преди да стартираме дейностите, група граждани, обединени в Инициативен комитет, идваха през месец и питаха кога ще бъде благоустроен квартала. Сега, самят квартал придоби европейски облик. Изградихме улици, подпорни стени. Тук е мястото да обявя един неофициален конкурс за изрисуване на подпорната стена на ул. „Славянска“, каза кметът д-р Атанас Камбитов. По време на церемонията беше отслужен и водосвет за здраве. В  рамките на реализирането на обекта бяха рехабилитирани и реконструирани улиците „Ветрен“, „Роден край“, „Черно море“, „Съединение“, „Независимост“ и „Руен“. Бяха изградени шест подпорни стени, които осигуряват безопасността на преминаващите автомобили, пешеходци. Изградени бяха нови тротоари и LED осветление. Обособени бяха общо 38 паркоместа. В рамките на проекта беше засадена нова растителност. В квартала са поставени нови пейки, кошчета и кашпи. Обектът е част от проект „Благоустрояване на градската среда“, чрез който беше ремонтиран пл. „Георги Измирлиев“, улица „Марица“, бяха изградени и велоалеи, свързващи основни улици и булеварди в Благоевград. Общата стойност на проект „Благоустрояване на градската среда“ е  12 921 190,60 лв.", "date": "2019.07.22", "title": "Откриха шест нови улици в Благоевград"}
{"url": "https://www.monitor.bg:443/bg/a/view/opasnijat-serovyglerodyt-ot-himko-veche-e-izvyn-stranata-171187", "text": "Серовъглеродът, съхраняван в потенциално опасни контейнери на площадка на територията на бившия химически завод \"Химко\", успешно е транспортиран извън границите на страната, като крайната точка е Сърбия. Това съобщи управителят на фирмата \"Балкан ресурс\" Емил Иванов. Фирмата бе наета от собственика на площадката край Враца и на химическия продукт - \"Камибо-Хименерго\", да извърши дейностите по изпразването на контейнерите, претоварването на серовъглерода и транспортирането му извън страната до крайната точка. На пресконференция, организирана от областния управител, той каза, че операцията по извозването извън града е извършена в събота, предаде БТА. Количеството на продукт, натоварен на автоцистерни, е било 108 тона. Същото количество е потвърдено от митническите власти при напускането на цистерните границите на страната, уточни той в отговор на въпрос. Автоцистерните са били конвоирани от полицейски екипи при напускането територията на Враца. Те са достигнали до интермодалния център в Пловдив, където са натоварени на железопътни платформи, а след това откарани до предприятието в Сърбия. Там серовъглеродът ще бъде допълнително пречистен и вложен в производство на други продукти. Операцията по изпразването на контейнерите и извозването на продукта е извършен в планирания едноседмичен срок. Сега предстои водата в басейните, където са били потопени контейнерите, да бъде изследвана. В зависимост от резултатите ще бъдат предприети действия по деактивиране на водата и нейното източване. Кметът на Враца Калин Каменов обеща да настоява тези дейности да бъдат извършени в кратки срокове. Според него, въпреки професионалната работа по подготовката и изпразването на серовъглерода от контейнерите, това е станало бавно, което е довело до допълнително напрежение сред обществото, не само във Враца.", "date": "2019.07.22", "title": "Опасният серовъглеродът от „Химко“ вече е извън страната  "}
{"url": "https://www.monitor.bg:443/bg/a/view/nap-spira-shest-elektronni-uslugi-171190", "text": "6 електронни услуги на НАП могат да са временно недостъпни, съобщиха от агенцията за приходите. За подобряване на информационната сигурност екип от експерти изследва уязвимостта на всички електронни услуги, предоставяни от НАП на бизнеса и гражданите. Възможно е в този процес временно да се ограничава достъпът до е-услуги. Всички е-услуги за деклариране и плащане на данъци и осигурителни вноски функционират нормално.  В момента функционалността на следните услуги е ограничена: 1.   Справка за лица, неоткрити на адрес, на които се връчват документи чрез прилагане към досието (чл.32 ДОПК); 2.   Списъци на длъжници със задължения над 5000 лв.; 3.   Тестово подаване на данни от фискални устройства към сървър на НАП. Важно! Услугата в реална среда функционира без ограничения, т.е фискалните устройства в страната подават безпроблемно данни към НАП в реално време, засегната е само услугата за тестване; 4.   Услуга за регистриране на SIM карти от производителите на фискални устройства чрез интернет. Важно! Аналогична услуга съществува за производителите на касови апарати чрез мрежата на мобилните оператори и тя функционира без прекъсване; 5.   Възстановяване на ДДС на данъчно задължени лица, неустановени в държавата-членка по възстановяване, но установени в друга държава-членка на общността /VAT refund/; 6.   Портал за продажби, организирани от НАП; Извиняваме се за временните затруднения. Всичко, което предприемаме в момента е за подобряване на информационната сигурност, се казва в съобщението на приходната агенция.  ", "date": "2019.07.22", "title": "НАП спира временно шест електронни услуги "}
{"url": "https://www.monitor.bg:443/bg/a/view/svyrzani-firmi-pompat-cenata-na-toka-na-edro-temata-171192", "text": "Свързани фирми помпат цената на тока на едро. За това предупредиха в свое писмо в понеделник от работодателските организации. Те сезираха Комисията за защита на конкуренцията (КЗК) и поискаха да се разследва действията на група участници на свободния пазар на електрическа енергия. Бизнесът счита, че въпросните дружества с поведението си по недопустим начин нарушават принципите на свободно договаряне и конкуренция, залегнали в българското законодателство. Съществена част от електрическата енергия, произвеждана от мощности частна собственост на територията на страната, е под прекия или косвен контрол на субекти, които са смятат работодателите. В тяхното писмо до КЗК са визирани следните дружества: „Топлофикация - Бургас“ ЕАД, „Топлофикация-Перник“ АД, „Топлофикация - Плевен“ ЕАД, „Топлофикация - Русе“ ЕАД, „Топлофикация - ВТ“ ЕАД, „Топлофикация-Враца“ ЕАД, „Топлофикация-Сливен“ ЕАД, „Топлофикация Габрово“ ЕАД, „Брикел“ ЕАД, „ТЕЦ - Бобов дол“ ЕАД и „ТЕЦ Марица 3“ АД. Голяма част от въпросните производители на ток се свързват с бизнесмена Христо Ковачки. Американският ТЕЦ „Марица 3“ пък продава скъп субсидиран ток по договор, подписан по времето на кабинета на Иван Костов. Общо 11 дружества, посочени в искането на работодателите, са Работодателите подчертават, че електрическата енергия, произведена от тях, се продава на свободния пазар на електроенергия от дружеството търговец „Гранд Енерджи дистрибюшън“, свързано със субектите - производители. Следва да изтъкнем и факта, че търговецът „Гранд Енерджи дистрибюшън“ по силата на договор представлява „Топлофикация София“ ЕАД при продажба на електрическата енергия, произведена от когенерацията на дружеството с обем 186 мегавата. Наличието на свързаност между собствениците на производствени мощности и субекта - търговец на свободния пазар представлява концентрация, която обективно създава условия за манипулиране на пазара. Налице са и условия за изкуствено създаване на дефицит на електрическа енергия чрез ограничаване на собственото производство и едновременно с това изкупуване чрез свързани търговци на цялото предлагано от държавните дружества – производители количество електроенергия на борсата. Отделно от това под контрола на собствениците на производствените мощности е и застрахователно дружество, което издава застрахователни полици като форма на гаранционно обезпечение при закупуване на електрическа енергия преимуществено на групата търговци, свързани с производителя, което Това обстоятелство подсказва, че е възможно и закупената енергия да не бъде платена и подсилва непазарното предимство, се казва още в писмото подписано от шефовете на АИКБ, БСК, БТПП и КРИБ. Една от причините за колебанията и скоковете на тока на борсата. Само 5 фирми са подали заяви за капацитет за внос на електроенергия до края на годината, като всички те са за доставки на електроенергия от Турция, сочат данни от сайта на Електроенергийния системен оператор (ЕСО) за резултатите от годишните търгове за преносни способности за 2019-та. Едната фирма със заявки е на клона в България на швейцарската „Алпик енерджи“ СЕ. Втората - „Груп транс енерджи“ ООД е собственост на гражданин на Белгия. Компанията е подала заявки и за експорт от България за Турция на ток. Друга фирма със заявка за пренос на ток от югоизточната ни съседка е Danske Commodities A/S, регистрирана в датския град Орхус. GEN-I d.o.o. от град Кршко, Словения, също е сред подалите заявка в ЕСО да импортират електроенергия от Турция. Петата фирма в списъка е „ЧЕЗ трейд България“ ЕАД, собственост на чешката ЧЕЗ С.А. Иначе списъкът в ЕСО сред които са най-големите производители на електроенергия и консуматори на ток. 33 от всички дружества са производители на ток. Преобладаващата част обаче са със статута на привилегировани консуматори, други 58 са търговци. 43 от тях са доставчици на балансираща енергия, а 70 - координатори на стандартни балансиращи групи. 17 пък са координатори на комбинирани балансиращи групи, а 20 са координатори на специални балансиращи групи. НЕК ЕАД е със статут на обществен доставчик. Според енергийния експерт проф. Атанас Тасев причина вносителите от частния бизнес да са малко е необходимостта да се регистрира дружество в страната износител и да се наеме там брокер, да се запазва и плаща капацитет за пренос на енергията, който е десетина евро на мегават отгоре, да се дават и часови графици на износа и вноса. По думите му, цифрите за България за количествата за износ и внос са големи, защото през страната ни преминава и немалък транзит на електроенергия. конкретно за наши потребители, като основно това става, когато Румъния има излишък от евтин ток, основно произведен от водните им централи, обяснява той. „По-рано не го внасяха, защото се плащаха различни добавки като „Задължение към обществото“. Сега паднаха ограниченията и би трябвало да се внася повече. Дори става опасно да не би пазарът у нас да не бъде залят от евтин ток от Азербайджан, минаващ през Турция. Количествата не са големи, но пазарът ще тръгне, защото Турция намали потреблението си и се получават излишъци. В един определен момент може да се наложи да има законова промяна и за трети страни да се въведе митническа тарифа“, смята той. По думите му, от 19 ноември, когато се очаква да българската енергийна борса да се свърже с румънската, може да се очаква стабилизация на цените на електроенергията на свободния пазар. По данни на ЕСО, предоставени на „Монитор“, за първите 6 месеца на търговските участници са реализирали по график 1 757 953 мвтч внос на електроенергия и са изнесли 4 494 002 мвтч електроенергия. Внос и износ има на всички граници със съседните държави. За първото полугодие на 2019 г. най-високи са количествата внесена електроенергия от Турция, Румъния и Сърбия. При износа на електроенергия най-високи са стойностите в посока Гърция, Северна Македония и Сърбия. За вчера и днес преносните способности за внос на електроенергия в България са в размер на 1500 мвтч. ", "date": "2019.07.22", "title": "Свързани фирми помпат цената на тока на едро (ТЕМАТА)"}
{"url": "https://www.monitor.bg:443/bg/a/view/viktorija-bekym-poluchi-ostra-kritika-ot-slujitelite-si-171143", "text": "Певицата преквалифицирала се в дизайнер Виктория Бекъм бе подложена на остра критика от страна на британските си служители. Причината - назначаването на европейци на високи постове в нейната компания. Недоволните британци отбелязват, че през последната половин година бившата спайска е поверила най-малко четири ключови поста на французи и италианци, а миналата седмица е подписала договор и с испански мениджър. „Предани на работата си, на които им плащат огромни шестцифрени заплати“, заяви човек от обкръжението на семейство Бекъм пред в. The Sun. Анонимният източник допълни, че Виктория се гордее, че е английска бизнес дама и навсякъде работи за интересите на своята страна. добави той.", "date": "2019.07.22", "title": "Виктория Бекъм получи остра критика от служителите си"}
{"url": "https://www.monitor.bg:443/bg/a/view/treska-i-zachervjavane-sa-priznaci-na-chumata-171071", "text": "Инкубационният период на Африканската чума по свинете (АЧС) в природата обикновено е между 4 и 19 дена, но в острата й форма, той е само 3-4 дни.  За целите на Кодекса за здраве на сухоземните животни инкубационният период в Sus scrofa се приема да е 15 дни, се обяснява на сайта на Българската агенция по безопасност на храните.   При перакутната форма (силно вирулентен вирус) е характерна внезапна смърт с няколко клинични признака. При акутната форма пък имаме треска (40,5-42 ° C), ранна левкопения и тромбоцитопения (48-72 часа). Характерен признак е зачервяване на кожата (бели прасета) – по върховете на ушите, опашката, задните крайници, вентралните страни на гръдния кош и корема. Други признаци са анорексия, отпустаност, цианоза и липса на координираност в рамките на 24-48 часа преди смъртта. Животните също така имат повишени пулс и учестено дишане. Възможни са повръщане, диария (понякога кървава) и сълзене от очите. Смъртта настъпва в рамките на 6-13 дни или до 20 дни. Възможни са аборти при бременни свине. Преживелите са носители на вируси за цял живот. При домашните прасета смъртността често достига до 100%. При субакутна форма (умерено вирулентен вирус) има по-слабо интензивни признаци, лека треска, намален апетит и депресия. Продължителността на заболяването е от 5 до 30 дни. Възможно са аборти при бременни свине майки. Смърт настъпва в рамките на от 15 до 45 дни. Смъртността е в по-малка честота (напр. между 30% и 70%, като варира значително). При хроничната форма (умерено или слабо вирулентен вирус) има разнообразни клинични признаци: загуба на тегло, нерегулярни повишения на температурата, респираторни признаци, некроза в области от кожата, хронични кожни язви, артрит. Характерни са перикардит, адхезии на белите дробове, подувания на ставите. При тази форма заболяването се развива в продължение на от 2 до 15 месеца. Смъртността е ниска.   За болестта са характерни и редица увреждания (лезии), някои от които обаче не са видими. При острата форма има ясно изразени кръвоизливи в гастро-чернодробните и бъбречните лимфни възли. Има също петехиални кръвоизливи в бъбречната кора, също и в медулата и пелвиса на бъбреците. Характерна е застойна спленомегалия. Друг признак са еодематозни области на цианоза в безкосместите части, както и кожни екхимози на краката и корема. Признак също така е излишък от плеврална, перикардна или перитонеална течност; Получават се и малки кръвоизливи в лигавиците на ларинкса и пикочния мехур и на вътрешните повърхности на органите. Възможен е оток в мезентериалните структури на дебелото черво и в близост до жлъчния мехур, също на стената на жлъчния мехур. При хроничната форма е въможна фокална некроза и минерализация на белите дробове. Лимфните възли се увеличават.     Предаването на вируса става чрез контакт между болни и здрави животни; хранене на боклук, съдържащ заразено месо (вирусът може да остане инфекциозен в продължение на 3-6 месеца при продукти от свинско месо, които не са подготвени); чрез меки кърлежи от рода Ornithodoros. Фомитите (т.е. поразени от заразни организми и способни да бъдат средство за тяхното предаване) включват: помещения, превозни средства, инструменти, дрехи. Източниците на вируса са кръв, тъкани, секрети и екскрети на болни и мъртви животни. Животните, които са се възстановили от остри или хронични инфекции, могат да станат устойчиво заразени и да играят ролята на приносители на вируси.", "date": "2019.07.22", "title": "Треска и зачервяване са признаци на чумата"}
{"url": "https://www.monitor.bg:443/bg/a/view/cenata-na-ednata-e-40-evro-parcheto-171068", "text": "Температурните амплитуди през месец юли оказват силно отрицателно влияние върху оптималното развитие на  зеления фасул. Очакваните  високи дневни температури над 300 C води до силно смущение на растежа и развитието на растенията, окапват цветовете, деформират се младите завръзи и се влошава качеството поради образуване на  пергаментов слой, който обшива младите шушулки. За намаляване тези негативни проявления се прилага дъждуване на посевите по време на обедните часове. Така се повишава относителната влажност на въздуха и се понижава въздушната температура. Навременната беритба се извършва на 40-50 ден след засяването в зависимост от сорта и сезона на отглеждането, добри де се бере зеления фасул през по-хладните часове на деня. Набраната продукция да се постави в сенчесто място със сравнително по-ниски температури и бързото предлагане на пазара. Бере се през 4-5 дни. Местните сортове понасят по-добре неблагоприятните климатични условия, но повечето от тях са чувствителни на антракнозата, болест която се принася в посевния материал. Оптималната температура  съхранение да е  5-7 0C. Така свежата продукция може да се съхранява 20- 25 дни. Охлаждането на свежата продукция под 1-2.50C, намаляване на периода до половината поради замръзването на част от младите бобове.   За да се събира сухия фасул, добре беритбата да се извърши след 125-130 дни от засяването, тогава листата окапват, променя се оцветяването на бобовете, зърната се повъртяват. Събраната реколта се поставя на слънце за три четири дни за постигане на влажност в семената 9 - 10%.       Борбата с вредителите по фасула гарантира получаване на висока и качествена продукция. Тези практики са лятна дълбока почвена обработка, която ограничава популациите на нематода  и други почвени патогенни. Намалява семената от плевели и коренища. Провеждане на фитосанитарни практики на площите. Унищожаване на заразените растения. Срещу листните мухи засейте около растенията манголда или листно цвекло. Засяването на  царевица около зеления фасул пък ще повищи относителната влажност на въздуха, съдържанието на въглеродния диоксид и ще ограничи летежа на листните въшки. Важно е да въведете подходящ сеитбооборот със зърнени култури. Да използвате здрав посевен материал. В междуредието особено в малките стопанства да се прилага мулч, като подходящ е от листата на евкалипт. Важно е също така да спазвайте оптимална гъстота на посева в зависимост от сорта, сезона и местоположение на насажданията.   Площите се подготвят и за втората сеитба за осигуряване на  пресни бобове през есента. Избират се сортове с кратка вегетация подходящи и за консервиране. В по-хладните райони на Родопите продължава беритбения период на увивните сортове зелен фасул от местните популации и сортове .  Фасулът се сее от първи до двадесети юли. Когато липсва почвена влага, се полива преди сеитбата. При условията  на дъждуване и на площи, чисти от плевели, фасулът се засява на четириредови ленти и по схемата 70+30+30+30/5-8 cм. Сеитбената норма е 8-10 кг/дкa. Зеленият фасул се засява на дълбочина 5-6 cм със сеялка за точна сеитба СПЧ-6. Основните грижи по време на вегетацията включват редовно поливане, окопаване и при необходимост водене на борба с болестите и неприятелите. Посевът се подхранва с минерални торове  при доказана необходимост. Внасянето на голяма доза  азотен тор се избягва, тъй като  вегетацията се удължава  и се нарушава дружното узряване на бобовете, което е особено важно за  вторите култури, като се скъсява денят и се понижават нощните температури. Тези условия обуславят по-голямо натрупване на нитрати в свежата продукция.", "date": "2019.07.22", "title": "Царевицата дава влага на фасула"}
{"url": "https://www.monitor.bg:443/bg/a/view/poveche-pari-za-turisticheska-reklama-prez-2020-ta-171191", "text": "През следващата година ще бъдат увеличени парите за туристическа реклама на България, съобщи днес след заседание на Националния съвет по туризъм ресорният министър Николина Ангелкова. Националната програма за туристическа реклама през 2020 г. е била обсъдена на днешното заседание на съвета. Тя уточни, че размерът на парите ще стане ясен в края на август. Министърът уточни, че разчетите още не готови, но министерството иска около 50 процента повече в сравнение с парите за тази година, които са 11 милиона лева. Ангелкова съобщи още, че в момента се провеждат индивидуални срещи по пазари, които включват и тези в топ 10 за нашата страна. Освен това ще бъдат разгледани и пазарите в топ 30, както и перспективните пазари като САЩ, Индия, Китай, Близък изток, каза още министърът. Тя коментира, че в края на месеца се очакват официалните данни за юни от летния туристически сезон. Тя припомни данните от началото на година до края на май, според които страната ни в този период е посетена от 2.4 милиона чуждестранни туристи, което е минимален ръст от 1 процент. Ангелкова съобщи още, че от 1 октомври ще заработи на пълни обороти единната система за туристическа информация. Мартин Захариев, който е член на УС на Националния борд по туризъм, коментира, че ще бъде предложено да бъде преразгледан визовият режим по отношение на туристите от Турция, които идват за почивка на планина, и тези от Русия. Той запита защо на тези туристи не се издават многократни визи и допълни, че цената на самите визи се вдига заради посреднически фирми. Захариев попита още защо на туристите от тези две страни не се издават визи на входа. От бранша очертаха още като проблем и сезонността на туризма.", "date": "2019.07.22", "title": "Повече пари за туристическа реклама през 2020-та"}
{"url": "https://www.monitor.bg:443/bg/a/view/avtobus-s-deca-se-vrjaza-v-kamion-171177", "text": "Автобус с 50 деца се блъсна в аварирал камион в село Пробуда, Търговище. Три деца и една жена са откарани в болница, съобщиха от ОДМВР - Търговище. Сигналът за произшествието е подаден около 13.11 часа на тел. 112. Веднага към мястото на инцидента са изпратени екипи на сектор „Пътна полиция“ и на РУ - Търговище, както и линейки на Центъра за спешна медицинска помощ към МБАЛ - Търговище. По първоначални данни автобус, превозващ деца, се е блъснал с предна дясна част в намиращ се в същата лента за движение аварирал товарен автомобил с полуремарке. По предварителна информация в инцидента няма тежко пострадали хора. За преглед в МБАЛ - Търговище са откарани три деца и една жена. Временно движението на МПС в участъка е преустановено, като на пътуващите в посока София МПС се предлага обходен маршрут с. Буховци – с. Мировец – гр. Лозница – гр. Търговище, а на пътуващите в посока Варна – през същите места в обратен ред.", "date": "2019.07.22", "title": "Автобус с деца се удари в камион, четирима в болница "}
{"url": "https://www.monitor.bg:443/bg/a/view/bylgarska-studentka-se-obesi-na-dyrvo-ujno-ot-milano-171183", "text": "Пожарникари свалиха от дървото трупа на обесилата се на него 22-годишна българска студентка от университета на намиращия се южно от Милано град Павия. Огнеборците и няколко полицаи се озовават на лобното място на нашето момиче, след като им се обажда по телефона собственикът на нивата, където се извисява „бесилото“. Стопанинът с увисналата под дървото безжизнена млада жена. За последен път момичето било видяно живо в събота сутринта. След това българката излязла от общежитието, минавайки през рецепцията. Предполага се, че е изминала няколкостотин метра по пътя, успореден на кампуса, след което е пристигнала до горичката в дъното на пътя \"Кампеджи”, близо до автобусния гараж. Българската студентка носела със себе си въже, което според властите означава, че вече била решила да сложи край на живота си. и съквартирантът й, след като не могли да я открият вечерта в събота. На следващата сутрин тялото, увиснало на едно дърво, било открито от земеделеца, след което на мястото дошли и пожарникарите. Властите вече са започнали да разпитват познати на момичето, за да стигнат до мотивите за самоубийството. Тялото на студентката се намира в Съдебна медицина, където ще бъде направена аутопсия. Ако се вярва на излизащите в Павия вестничета „Ла Провинча павезе“ и „Джорнале ди Павия“, следователите са убедени, че става дума за самоубийство и вече работят по две версии за причините за кончината на момичето. Първата е нещастна любов и разлъка с гадже, а втората – слаб успех в университета Студентката живеела в общежитието на висшето учебно заведение, като нейни съквартиранти я били видели за последен път там в събота сутринта. Когато вечерта тя не се връща в стаята си, разтревожените й познати звънят в полицията и служителите на реда започват да я издирват. А земеделският терен с дървото, където е намерен трупът на българката, според медиите в Павия се намира само на 500-600 м от общежитието.", "date": "2019.07.22", "title": "Българска студентка се обеси на дърво южно от Милано"}
{"url": "https://www.monitor.bg:443/bg/a/view/kokoshki-snasjat-po-340-jajca-godishno-171069", "text": "Австралийска порода кокошки, която отскоро е истински хит сред турските фермери, вече навлиза и у нас. Това е породата „Австралорп“, съобщава Агролайф. Така е, защото кокошките от нея са генетично устойчиви на болести. Това е особено важно за фермерите, защото им дават по-малко антибиотици. Това пък намалява значително разходите по отглеждането им, а оттук пада цената на яйцата и месото. Важно е и за потребителите, които търсят „чисто“ и здравословно месо. Другото предимство на „Австралорп“ е, че снасят около 340 яйца годишно. За сравнение средната носливост на Старозагорската червена кокошка, която е разпространена в България, е 200 яйца годишно при добро хранене. Австралийските кокошки могат да се отглеждат и за месо. И за капак - представителите на тази порода ядат малко. Нормата е по около 50 грама фураж на ден. Всичко това увеличава доходността. Според турски фермер, който има вече 500 кокошки от тази порода в стопанството си, ползата от 20 бройки е колкото от една крава. Австралийските красавици са най-вече черни, но има бели и сиви. Яйцата им са кафяви и според фермерите това се харесва на потребителите, които търсят „яйцето на баба“. Не са претенциозни, но искат повече място за отглеждане, защото за тях е важно да се разхождат и да си ровят свободно по двора.   Носливостта на кокошката се определя от времето за образуване на яйцето в нея. Ако тя образува яйце за по-малко от 24 часа, кокошката снася по едно яйце на ден. Когато за образуването на яйце са нужни повече от 24 часа, кокошката снася с прекъсване, защото по правило в следобедните часове не се наблюдава овулация при пернатите.   Големината на сериите е индивидуална за всяка една кокошка, като тези серии имат и сезонен характер. През есента сериите стават по-къси, а интервалите - по-дълги. Най-висока носливост се наблюдава при кокошки, при които овулацията протича равномерно, тъй като от нея завися всички процеси по образуване на яйце. Важно е да се знае, че светлината стимулира овулацията, а тъмнината я задържа. Носливостта при кокошките зависи също от дневната температура, като високата температура или твърде ниската температура на околната среда намалява скоростта на овулацията, а прохладната - я стимулира. Обикновено през зимата до пролетта (от 1 ноември до 1 март) кокошките престават да носят, защото влизат в  зимна пауза. Кокошките вероятно са най-популярните птици сред фермерите – едни ги гледат за месо, а други зради  яйцата. Именно последните веднага стават неспокойни, ако усетят, че птиците са започнали да снасят по-рядко, и започват се питат как да отстранят проблема, че и да не допускат да се повтори в бъдеще. За избягване на разреждането в снасянето на яйца стопаните могат да се придържат към следния режим на хранене. Първото се прави веднага след събуждането. За закуска както влажни смеси от варени картофи и смляно зърно, така и кухненски отпадъци със сол или счукано зърно със стрити на прах яйчни черупки. Вечерното хранене се извършва час преди птиците да се настанят за спане от цели зърна. Яйцата са с високо качество и много, ако храната им съдържа протеини, въглехидрати, мазнини, минерални соли и витамини. Препоръчва се също така тя да бъде приготвяна предварително с използване на методите на ферментация, стриване и покълване. За ферментацията в дажбите за вечерта се добавя разтворена мая, която трябва да престои 7 часа, а покълването се прилага спрямо зърната на пшеницата, овеса или ечемика. Едно от най- старите и изпитани храни, които дават силни, здрави жълтъци са тревите, наскубани от двора. Една от тях е щира. Доскоро той се смяташе за досаден плевел, но храненето с него дава силни и здрави яйца. Също така копривата особено в ранна пролет, дава много сила и енергия на птиците. От нея те черпят желязо и това се отразява на носливостта и цвета на жълтъка на яйцата. Копривата се дава и за силна имунна система на птиците. Породата Араукана се слави с голяма издръжливост. Те са известни с това че снасят синьозелени яйца, които са изключително здраволсовни. Една от отличителните характеристики за тези птици е, че се приспособяват по-лесно към промените в околната среда. Могат да оцелеят в условия, при които други породи ще се разболеят или загинат. Смята се, че името на кокошките идва от индианското племе Араукан. То отглеждало такива птици още преди откриването на Америка от европейците.   Едно от първите сведения за кокошки, снасящи сини яйца, е от 1526 година. Те били описани от испанския генерал и натуралист Кабот. За кокошки, които снасяли синьо-зелени яйца, споменават даже и холандските пирати, нападащи испанските кораби. През 1880 г. кокошките Араукана били разпространени в Аржентина, Бразилия, Парагвай и Уругвай. Аристократичните дами ги развъждали като екзотични домашни любимци. Необичайните яйца са от екзотичен вид мексикански кокошки Араукана, които са рядкост в България. Големи са колкото нормалните кокоши яйца и имат същата здравина на черупката и същите вкусови качества. Твърди се, че са изключително здравословни, поради това че имат ниско съдържание на холестерол.   Снасят малко по-рядко от другите кокошки – на два-три дена веднъж, около 100-150 яйца годишно.  Цветът на черупката на яйцата не зависи от храната на птиците, а се дължи на пигмент в самия им организъм.  ", "date": "2019.07.22", "title": "Кокошки снасят по 340 яйца годишно"}
{"url": "https://www.monitor.bg:443/bg/a/view/bylgarska-kotka-v-stenata-sys-svetovna-premiera-v-lokarno-171178", "text": "Дебютният игрален филм „Котка в стената“ на Мина Милева и Весела Казакова, известни с провокативните си документални заглавия „Чичо Тони, Тримата глупаци и ДС“ и „Звярът е още жив“, ще има световна премиера в международния конкурс на престижния кинофестивал в Локарно, Швейцария (7-17 август). „Политически некоректният“ им филм е заснет в Лондон и представя сблъсък между българи и местни в бурята на Брекзит заради една изоставена котка. Двете авторки разглеждат и още един наболял за Лондон проблем – т.нар. „джентрификация“, която принуждава хората, живеещи на социални помощи, да бъдат изтикани в покрайнините, за да бъдат построени луксозни апартаменти за заможни купувачи в центъра. Филмът е копродукция между България, Великобритания и Франция. Сред българските участници в него е синът на незабравимия Антоний Генов – актьорът Ангел Генов, познат с ролите си в театър „София“. Преди няколко години той замина да учи режисура на Острова и се установи там.  ", "date": "2019.07.22", "title": "Българска „Котка в стената“ със световна премиера в Локарно"}
{"url": "https://www.monitor.bg:443/bg/a/view/djo-djonas-i-sofi-tyrnyr-platiha-po-10-000-na-den-za-medenija-si-mesec-171170", "text": "По 10 хиляди долара на вечер – толкова плаща светската двойка Джо Джонас и Софи Търнър за престоя си в един от най-оборотните хотели в Малдивите. Певецът и звездата от „Игра на тронове“ акостираха на екзотичната дестинация малко, след като си казаха заветното „да“ за втори път на пищна церемония във Франция. През последните седмици младоженците не спираха да радват почитателите си с кадри от медения си месец, а като локация отбелязват резорта Soneva Fushi. Според източници на сп. People, апартаментът, в който са настанени Джонас и Търнър се котира за 10 702 долара на вечер. Предполага се, че двойката се е спряла именно на този хотел заради обещанието за максимална изолация от външния свят и гарантиране на личното пространство. Кадърът на Jonas Brothers и булката му вдигнаха втората си сватба в началото на месеца. Преди това те подписаха и на тайна церемония в Лас Вегас, като обясниха двойната разходка до олтара с факта, че искат сватбата им във Франция да е легитимна.", "date": "2019.07.22", "title": "Джо Джонас и Софи Търнър платиха по $10 000 на ден за медения си месец"}
{"url": "https://www.monitor.bg:443/bg/a/view/cine-libri-ni-prenasja-v-petoto-izmerenie-171179", "text": "Петото юбилейно издание на Международния кино-литературен фестивал CineLibri ще продължи цели 15 дни - от 5 до 20 октомври, и ще предложи бляскави премиери, срещи с изключителни личности от света на киното и литературата, грандиозни юбилеи, филмови ретроспективи и безценни образователни събития. CineLibri 2019 ще се проведе в София, Пловдив, Варна, Бургас, Габрово, Велико Търново и Стара Загора под мотото „Петото измерение”. Фестивалът предвижда 50 филма, разпределени в конкурсна и паралелна програма, в т.ч. завладяващи адаптации на литературни творби, създадени през последните 2 години, биографични драми за световноизвестни артисти, анимационни филми по книги, нови интерпретации на класически произведения и специално селектирани документални филми. Традиционен фокус са галавечерите в знак на почит към различни култури, филмовите ритуали и чествания. През 2019 година се навършват 50 години от кацането на Луната, 500 години от смъртта на ренесансовия гений Леонардо да Винчи, 250 години от рождението на германския естествоизпитател и пътешественик Александър фон Хумболт и 120 години от рождението на Хорхе Луис Борхес – великия аржентински майстор на кратка проза. Все имена, които предизвикват страхопочитание. И тъй като във физиката и геометрията петото измерение се свързва с шестоъгълник, каквато е формата на библиотеката според Борхес, тази есен CineLibri ще ни изстреля директно в космоса. Не без помощта на един от най-взискателните режисьори, които киното познава – визионера Стенли Кубрик (\"2001: Космическа одисея\"). За първи път в рамките на фестивала ще се състои международен уъркшоп на тема „Изкуството на адаптирания сценарий” с участието на истински светила в тази област: Линда Сийгър и Джулиан Фрийдман. Към тях ще се присъедини и българският продуцент, сценарист и режисьор Димитър Коцев-Шошо. Уъркшопът ще се проведе изцяло на английски език и вече привлича участници от всички краища на света.", "date": "2019.07.22", "title": "CineLibri ни пренася в петото измерение"}
{"url": "https://www.monitor.bg:443/bg/a/view/satirichnijat-teatyr-otkriva-nova-scena-naesen-171176", "text": "Постановката на Сатиричния театър „Шеги на любовта“ по миниатюри на Чехов под режисурата на Йосиф Сърчаджиев спечели голямата награда за най-добър спектакъл на Международния театрален фестивал Actor of Europe в Македония. Събитието се организира на брега на Преспанското езеро от 2003 г., в сегашното издание са участвали театри от Португалия, Франция, Северна Македония и България, а председател на журито е бил именитият македонски режисьор Мето Йовановски, ученик на легендарния български театрален педагог проф. Боян Дановски, научи „Монитор“. Сатирата обаче няма за лежи на тия лаври, а вече е подготвила амбициозна програма за своите верни почитатели за първата половина на следващия творчески сезон. Театърът ще открие трета нова сцена – „Хепи“, на мястото на някогашния ресторант в подземието на сградата. Нейното бойно кръщение ще се състои през ноември с премиерата на която ще постави Ивайло Ненов. Нюйоркчанката – последователка на митичната Кари Брадшоу от „Сексът и градът“, е сред редовните автори на престижни женски списания като „Космополитън“, „Гламър“ и др., а в първата родна версия по неин текст ще участват актьорите Елена Атанасова, Рада Кайрякова, Кирил Бояджиев и Мартин Гяуров – досега сред младите асове на театър „София“, а от идния сезон в трупата на комиците. Голямата сцена ще вдигне завеса на 28-29 септември с проекта „Абе, много любов“. В основата му е комедията на Шекспир „Сън в лятна нощ“, но в тъканта на представлението ще бъдат включени още много любовни двойки от драматургията на гения от Стратфорд на Ейвън. Постановката е на Димитър Еленов и в нея ще участват малчуганите от неговата детска студия „Дефисто“ и актьори от театъра. Подготовката е започнала с около 50 начинаещи артисти, от които в завършения вариант ще останат двайсетина. Сред известните имена са Стефан Рядков като гост-звезда, Теодор Елмазов, който сменя дългогодишната си месторабота в Народния театър със Сатиричния, носителят на последния „Икар“ за водеща мъжка роля младок Боян Арсов, Мартин Каров, Пламен Великов, Асен Мутафчиев – синът на Христо Мутафчиев, който блесна в партньорство с баща си в „Трима мъже и една Маргарита“, и др. В началото на октомври голямата актриса със спектакъла „Ветрилото на лейди Уиндърмиър“ по Оскар Уайлд на камерна сцена. Авторската музиката ще е на Теодосий Спасов, а сценографията – на Чавдар Гюзелев. В главната роля ще видим младата и много талантлива Стефания Кочева, а, освен нейни връстници, в комедията ще й партнират опитните Добрина Гецова, Иван Панев, Красимир Куцупаров и др. На 9 и 10 октомври на основната сцена ще излезе премиерата на пиесата „Без задръжки“ от един от най-играните съвременни европейски драматурзи, каталунеца Жорди Галсеран. В нея като гост-актьор ще гастролира симпатягата Александър Кадиев, а за пръв път на столична сцена ще работи и доайенът на Пловдивския театър Стефан Попов. Нежното присъствие осигуряват красавиците Стела Ганчева и Рада Кайрякова. Режисьор ще е Антон Угринов. През октомври стартира и проектът „Глобална комедия“ по изявяващия се във Франция македонски автор Йордан Плевнеш, а режисьорът ще е автентичен французин – Патрик Вершуерен. Ролите са поверени на Йорданка Стефанова и Тео Елмазов. Премиерата е на 2 декември. „Глобална комедия“ има сценичен аналог в Париж, догодина предстоят разменени гостувания. Черешката на тортата ще е постановката на майстора на комедии и мюзикъли Андрей Аврамов, който ще реализира на голяма сцена култово заглавие – „Телевизионна мрежа“ по едноименния филм на Сидни Лъмет. Спектакълът у нас ще се роди на 19 20 декември – само 2-3 месеца след бродуейската премиера. Кастът е многолюден, а в него блестят имената на Малин Кръстев (гост) и на директора на Сатирата Калин Сърменов. След Нова година се задава поредно издание на любимия на поколения зрители формат „Кукер кабаре“ със смешни миниатюри и скечове. Спектакъл ще прави и ексцентричната Лилия Абаджиева.", "date": "2019.07.22", "title": "Сатиричният театър открива нова сцена наесен"}
{"url": "https://www.monitor.bg:443/bg/a/view/zabranjavat-braneto-na-mursalski-chaj-171182", "text": "Започнаха проверките на най-големите естествени находища на мурсалски чай в страната. Те се извършват съгласно заповед на министъра на околната среда и водите Нено Димов, с която за поредна година се въвежда забрана за събиране на лечебното растение, съобщи БНР. Регионалната екоинспекция в Смолян проверява състоянието на най-големите находища на мурсалски чай, които се намират в землищата на град Девин и село Мугла. Екоинспекцията е изпратила писма до Регионалната дирекция по горите в Смолян, горските и ловни стопанства, на чиято територия има находища от вида, за осъществяване на контрол. Забраната не важи за продажбата на билки от култивиран мурсалски чай, която се разрешава след издадено удостоверение на общинската администрация с данни за местонахождение, площ и количество на произведените през годината билки. Според разпоредбите на Закона за лечебните растения лицата, които в нарушение на заповедта събират, изкупуват, извършват първична обработка и търговия с билки и лечебни растения под специален режим на опазване и ползване, се санкционират.", "date": "2019.07.22", "title": "Забраняват брането на мурсалски чай "}
{"url": "https://www.monitor.bg:443/bg/a/view/student-zashtiti-diplomna-rabota-za-shekspir-rapirajki-171184", "text": "Английският чернокож студент Никълъс Узока изкара дисертацията си от 10 хиляди думи на рап, като получи отлична оценка, съобщава в. \"Метро\". Двадесет и две годишният Никълъс се явил пред комисията професори в университета \"Ийст Ингланд\" с албум, съдържащ 21 парчета. Девет от тях били рапове, а 12 - поетични пародии. Темата на дисертацията на Узока била текстовете на Шекспир. \"Аз съм си рапър по природа и благодаря на ръководството на университета, което ми позволи да се изразя чрез моя любим художествен похват\", заяви Узока", "date": "2019.07.22", "title": "Студент защити дипломна работа за Шекспир, рапирайки "}
{"url": "https://www.monitor.bg:443/bg/a/view/djado-se-udavi-v-kladenec-171166", "text": "Старец сложи край на живота си като се удави в кладенец. Трагедията се разиграла в стражишкото село Сушица. От известно време животът на 85-годишния бай Йордан бил омръзнал и той търсел как да се самоубие. Опитал да се промуши смъртоноснос нож, но не успял. В неделя сутринта след като не го открила, съпругата видяла чехлите на стареца до кладенеца и нещо я жегнало. Тя се обдила на спешния телефон. На място пристигналипожарникари спасители, които веднага се спуснали в герана и извадили оттам трупа на дядото.", "date": "2019.07.22", "title": "Дядо се удави в кладенец"}
{"url": "https://www.monitor.bg:443/bg/a/view/georgieva-pokri-normativ-za-tokio-2020-171169", "text": "Габриела Георгиева покри норматив \"Б\" за олимпиадата в Токио през 2020 година. Българската плувкиня се класира 33-а на 100 метра гръб на световното първенство в Кванджу (Република Корея). Георгиева записа време 1:01,85 минути. Норматив \"А\", който единствено ще гарантира на националката участие на игрите догодина е 1:00,25. Габриела ще опита да се доближи максимално до норматив \"А\" и в другата дисциплина, в която участва - 200 метра гръб. Тя има европейски полуфинал в дисциплината. Друга българка - Екатерина Аврамова, която се състезава за Турция, завърши на 35-о място в дисциплината. Аврамова е национална рекордьорка на България в тази дисциплина с 1:01,10 мин. Сега тя даде време 1:02,24. Най-бърза в сериите 100 метра гръб бе канадката Кайли Масе с време 58,91 секунди. На шампионата в Република Корея участват петима български плувци. Четирима мъже - Антъни Иванов, Любомир Епитропов, Светлозар Николов, Лъчезар Шумков, както и Габриела Георгиева, която е единствената ни представителка при жените.", "date": "2019.07.22", "title": "Георгиева покри норматив за Токио 2020"}
{"url": "https://www.monitor.bg:443/bg/a/view/zagubihte-rabotata-si-koga-imate-pravo-na-parichno-obezshtetenie-za-bezrabotica-171172", "text": "Уволнен, съкратен или просто ви е омръзнало от шефовете ви и сте решили да си вдигнете шапката далече от работата в търсене на ново място. На всеки се случва да си смени работата, но ето какво трябва да знаете как ви помага държавата в различните случаи, за да си осигурите поне малко спокойствие преди да се върнете отново на коня. Ако едно лице е осигурено поне 12 месеца през последните 18, то има право на обезщетение за безработица, дори и в минимален размер за срок от 4 месеца. За да получава обезщетение в размер на 60% от среднодневното му възнаграждение и за срок по-дълъг от 4 месеца, освен лицето да е било осигурено във фонд „Безработица”, то не трябва договорът му да бъде прекратен по негово желание или с негово съгласие, или поради виновното му поведение, като срока на обезщетението зависи от осигурителния стаж на лицето от началото 2002г. Редът за отпускане и изплащане на паричните обезщетения за безработица е разписан в глава четвърта „Обезщетения“ на Кодекса за социално осигуряване (КСО) и в Наредбата за отпускане и изплащане на паричните обезщетения за безработица. В началото на 2018 год. влязоха промени в КСО, затова и правото, срока и размера на обезщетението зависят от това кога е прекратено трудовото правоотношение. За лицата, чието трудово правоотношение е прекратено преди края на 2017 год., изискването е да са били осигурени във фонд „Безработица” най-малко 9 месеца през последните 15 преди прекратяване на осигуряването, а от началото на 2018 год. лицата трябва да бъдат осигурени най-малко 12 месеца през последните 18 преди прекратяване на осигуряването. Подаването на документите в пълнота ще ви спести разкарване до Агенцията по заетостта, следващите редове са бумащината, която трябва да подготвите (заредете се и с търпения, необходимо ще ви е за дългите опашки). Лицата, които отговарят на условията изброени по-горе, следва да се регистрират като безработни в Агенцията по заетостта в срок от 7 работни дни от датата на последното прекратяване на осигуряването/ правоотношението. Като следваща стъпка, в срок от три месеца, пак от датата на прекратяване, следва да се подаде заявление до териториалното поделение на НОИ или по електронен път чрез електронен подпис или персонален идентификационен код на подателя. При подадено заявление с нередовни или липсващи документи НОИ изпраща на лицето уведомително писмо на адрес посочен от лицето, или по електронен път на посочен електронен адрес, или по телефона, в едноседмичен срок от приемането на документите, като му дава необходимите писмени указания за отстраняване на нередностите. След като лицето е подало всички необходими документи, в срок от 14 дни, с разпореждане на длъжностното лице, на което е възложено ръководството на осигуряването за безработица, се отпуска или отказва изплащането на обезщетение за безработица. Разпореждането се връчва лично на лицето срещу подпис чрез писмо с обратна разписка на посочен от него адрес или по електронен път на посочен от лицето електронен адрес. Паричните обезщетения за безработица се изплащат от НОИ на одобрените лица по декларираните от тях лични банкови сметки. При промяна на банковата сметка лицата са длъжни в срок от 7 работни дни да уведомят НОИ. Обезщетението за месеца се изплаща от НОИ до 15-то число на следващия месец. Месечният размер на обезщетенията за безработица се определят на дневна база, т.е. ако през един календарен месец има 21 работни дни, то лицата получават обезщетение за 21 дни. Дневното парично обезщетение е в размер 60% от среднодневното възнаграждение или среднодневния осигурителен доход, върху който лицето е осигурено за последните 24 календарни месеца, преди да бъде прекратено осигуряването, и не може да бъде по-малко от минималния и по-голямо от максималния дневен размер на обезщетението за безработица. Определените за 2018г. минимален и максимален размер на обезщетението са съответно 9,00 лв. и 74,29 лв. Изключение за размера на обезщетението има за безработните лица, чиито правоотношения са прекратени по тяхно желание или с тяхно съгласие, или поради виновното им поведение, както и безработните лица, придобили право на обезщетение преди изтичане на три години от предходно упражняване на правото на обезщетение. Те получават минималния дневен размер на обезщетението за безработица за срок 4 месеца. В изключението не попадат лицата, които са прекратени с изтичането на срочния им трудов договор, както и случаите, в които работникът има право да прекрати договора си без предизвестие. Лицата, наети на работа на непълно работно време през периода на изплащане на паричното обезщетение и получаващи възнаграждение по-малко от минималната работна заплата, установена за страната, получават обезщетение в размер 50 на сто от полагащото им се парично обезщетение за оставащия период на изплащане. Срокът, за който безработните лица имат право на обезщетението зависи от продължителността на осигурителния стаж на безработните лица, като за осигурителен стаж се зачита времето след 31 декември 2001г., през което лицата са осигурени за безработица. Минималният период, през който се изплаща обезщетение е 4 месеца. Този период е за лицата, които имат до три години осигурителен стаж. За всеки два месеца допълнително обезщетение, до края на 2017г. лицата трябваше да имат по още три години осигурителен стаж. От 2018 година обаче, за всеки следващи два месеца са необходими 4 години осигурителен стаж. Така например лицата със стаж между 3 и 7 години ще получават обезщетение за срок от 6 месеца, а за да могат безработните лица да получават обезщетение за срок от 12 месеца вече трябва да имат 15 години осигурителен стаж.", "date": "2019.07.22", "title": "Загубихте работата си: кога имате право на парично обезщетение за безработица"}
{"url": "https://www.monitor.bg:443/bg/a/view/fermer-vyzrodi-zabravenija-konop-171066", "text": "Земеделски производител от Плевен отглежда индустриален коноп. Пренебрегваната  култура у нас в последните години, е засята на площ от около 50 дка в землището на село Къртожабене. На външен вид растението много прилича на марихуаната, известна още като индийски коноп, използвана за производство на дрога и това предизвиква доста противоречиви реакции у местните жители. Досега в полицията вече са получени не един и два сигнала, а цели 50 жалби за това. Нивите са посещавани от полицията, която е установила, че насаждението не е забранено за отглеждане у нас. Производителят Валентин и съпругата му Поля притежават небходимите разрешителни от земеделското министрество. Трябва да отбележим, че контролът върху отглеждането на растението е изключително строг. Инспекторите от Изпълнителната агенция по сортоизпитване, апробация и семеконтрол, проверяват вида на всяко едно семе, което предстои да бъде засято в земята. Засаденият в землището на Къртожабене коноп няма нищо общо с марихуаната, която е основна суровина за производство на най-разпространената лека дрога. За справка, в марихуаната активното вещество, което носи дългото и сложно име Тетрахидроканабинол, е от 6-7 и може да достигне до 20%, при индустриалния коноп то е под 0,02 - 0,03%. Като това намаляване е постигнато генетично и не може да се увеличи от производителя. Освен това в него се съдържа още веществото канабидиол, който се използва за лечение на много болести. От няколко години много онкоболни у нас водят борба да се разреши отглеждането на канабис за медицински цели, тъй като той доказано облекчава болките им. Досега обаче държавата отказва да даде разрешение за това. За сметка на това, индустриалният коноп е разрешен за отглеждане, тъй като той не става за пушене. Или по-точно, дори и да се пуши, от него няма да има никакъв наркотичен ефект. Засега той още не е изобщо популярен в България и затова и Валентин и Поля се сблъскват с големи трудности при отглеждането му. Обнадеждаващото е, че държавните служители са им разрешили отглеждането на тази забравена култура, която преди десетилетия се е отглеждала доста широко у нас.   Конопът край плевенското село Къртожабене е засят рано през пролетта със сеялка за пролетници. Тъй като дупките на сеялката не са пригодени за този вид семена и са по-тесни от тях, това води до неравномерно падане и засаждане на семената в нивата. Индустриалният коноп не е капризно растение. Иска само много вода. Третиран е  веднъж с хербицид. Жъне се с комбайн. Не се нуждае от сеитбороот поне пет години.     Преди да се захванат с отглеждането на конопа, Валентин и Поля посетили европейски изложения. Установяват, че в ЕС от коноп вече се произвеждат не само лекарства, но козметични кремове, хранителни добавки, чиято продажба си е напълно свободна в търговската мрежа на стария континент. А конопеното олио в Западна Европа тръгва от 40 евро за литър нагоре. По света се произвеждат дори и конопени тухли, които се използват за строеж на т.нар. дишащи къщи. Конкретно за своя коноп семейството от Плевен, имат договор със западна фирма, която се е ангажирала да купи цялото произведено семе.   Хората от село Къртожабене са раздвоени в мнението си за непознатото за тях насаждение. Едни признават, че досега не са виждали такова и са чували само от телевизията, че било се използвало за наркотици. Според други пък, след като държавата е разрешила то да се отглежда, значи в него няма нищо опасно. „Всяко ново нещо отначало се приема малко на нож и с недоверие. В България новото трудно пробива път. Така в миналото е било и с картофите и с царевицата, пък виж, днес, без тях никой на село не може.   Плевенските земеделци не са първите българи, които се сблъкват с неразбиране и с трудности при отглеждане на индустриален коноп. Преди две години подобна дискусия имаше и в Самоковско, където двама местни производители решиха да се занимават с отглеждането на тази култура. Заради родното законодателство тогава се наложи те да я изнасят и обработват в съседна Румъния, чийто закони са доста по-либерални към конопа. Големият проблем у нас е, че законодателството ограничава дори и при конопа за индустриални цели, пълноценното му използване. В ЕС се използват пълноценно три компонента: семена, цветове и стъбла. Най-скъпи са цветовете, чийто етерични масла широко се прилагат в козметиката, в  парфюмерията и дори в хранителната индустрия. Тук обаче преработката на цвят не се позволява и това води до нереализирани печалби за земеделците.     Отглеждането на индустриален коноп у нас става по строго определена процедура. Разрешителното се подписва от министъра на земеделието. Необходимите документи са: за регистрация като селстостопански производител, за произхода и качеството на семената, свидетелство за съдържанието на тетрахидроканабинол, свидетелство за съдимост на производителя и документ от следствената служба, че срещу него няма образувано предварително производство за извършено умишлено престъпление от общ характер. Иска се и декларация, че няма да се прибират и обработват разделно части от растението. Могат да се садят само одобрени сортове, от които няколко пъти в хода на растежа се вземат проби. Всеки случай, при който се констатира надвишаване на допустимите норми на тетрахидро канабинол, се докладва направо в Европейската комисия. До 10 дни след прибирането на конопените растения производителят трябва да подаде и декларация за полученото количество и за какво ще се използват те: за семена или за влакно. След като реколтата бъде продадена, в МЗХ задължтелно трябва да се представи фактура за сделката.     Преди повече от сто години индустриалният коноп у нас е известен просто като коноп, или гръсти. Смята се, че в нашите земи той съществува и се отглежда още от времето на траките. Известно е, че от него са се правели въжета и дрехи. Дали се е използвал и за други ясновидски цели от тракийските шамани, не е ясно. Наред с това конопът тогава, а и сега се отглежда като индивидуално растение по селските ниви за прогонване на гризачи и други подпочвени вредители по растенията и зеленчуците. В полицейската практика съществуват немалко случаи на открити засети растения коноп от възрастни жени, които споделят, че са го боднали на нивата или в градинката си за да прогонят сляпото куче, поповото куче и къртицата и да си спасят реколтата от изяждане. Наред с тези земеделски ползи, конопът е полезен и в много други сфери. От него се прави олио, което е използвано като автомобилно гориво още преди да се появи нафтата. Първата европейска Библия, също е напечатана на хартия, направена от коноп. Конопената хартия се използва и при печатането на банкнотите в някои страни по света. днес в света най-големи производители на индустриален коноп са Канада, Франция и Китай. А най-големият вносител на коноп са Съединените Американски щати.", "date": "2019.07.22", "title": "Фермер възроди забравения коноп  "}
{"url": "https://www.monitor.bg:443/bg/a/view/zelenski-moje-da-upravljava-i-bez-koalicija-171174", "text": "Партията на украинския президент Володимир Зеленски \"Слуга на народа\" вероятно ще получи 237 места в парламента и ще може да управлява самостоятелно. Това показват данните при обработени 50 процента от протоколите. Партията на президента може да спечели 115 места от общо 199, които се разпределят по мажоритарен принцип, и 122 места от вота по пропорционалната система. На второ място остава \"Опозиционна платформа\" с 43 мандата. Партията на бившия президент Петро Порошенко - \"Европейска солидарност\" е на трето място с 27 депутати. \"Отечество\" на бившия премиер Юлия Тимошенко е на четвърто място с 25 места, а новосъздадената партия \"Глас\" на музиканта Святослав Вакарчук получава 20 места. Избирателната активност е била 49,84 процента. В парламента на Украйна има общо 450 места. Медиите коментират, че ако се наложи обаче евентуалният коалиционен партньор на Зеленски би бил Вакарчук. Вакарчук се възползва от нарастващото настроение против украинския елит – същото настроение, което издигна телевизионния комик Владимир Зеленски на президентския пост през април с безапелационна изборна победа. И двамата обещават да се придържат към програмата на Международния валутен фонд „помощ срещу реформи“.", "date": "2019.07.22", "title": "Зеленски може да управлява и без коалиция"}
{"url": "https://www.monitor.bg:443/bg/a/view/levski-vzima-krilo-za-chetvyrt-milion-evro-171168", "text": "„Левски“ е на финалната права да закупи 25-годишния играч на „Хакен“ Насиру Мохамед, като според изданието „aftonbladet“ „сините“ ще платят около 250 хиляди евро за услугите на ганаеца. Новината излезе първо от спортния директор на шведския клуб Сони Карлсон, който разкри, че преговорите са в напреднала фаза. Днес Насиру пристигна в София и проведе среща със спортния директор Ивайло Петков. „Синият“ щеф разговаря с крилото и мениджърите му, като се очаква днес ганаецът да премине медицински прегледи, преди да подпише своя договор. Мохамед играе като полузащитник, но също така може да се подвизава на двете крила и като централен нападател. Футболистът има 136 шампионатни мача за „Хакен“, в които е Ако се стигне до сделката, ръководството на „Левски“ ще удовлетвори едно от желанията на треньора Петър Хубчев, който изрази поиска да бъдат привлечени още двама или трима футболисти на ключови позиции. „Знам, че има развитие по темата за нови футболисти. Надяваме се скоро да има новини. В детайли още не сме гледали отбра на АЕК (Ларнака), но ще трябва да сме пределно мотивирани”, коментира Хубчев в навечерието на гостуването в Кипър. В лагера на съперника пък ще могат да разчитат на национала Матия Шполярич. Натурализираният сръбски атакуващ халф, който е ново попълнение в състава, пропусна началото на сезона, тъй като за игра след трансфера си от „Алки“ в началото на месеца. „Шполярич ще бъде на линия. Има още две тренировки до мача, но смятам, че срещу „Левски“ ще бъдем с най-доброто“, коментира говорителят на клуба Кириакос Деметриу. Шполярич, който е преминал през школата на „Атлетико“ (Мадрид), записа 8 гола и 2 асистенции в 34 мача през миналия сезон. В същото време с цел да улесни пътуването на привържениците си до Ларнака, ръководството на „Левски“ организира пътуване с отбора с чартърен полет.", "date": "2019.07.22", "title": "„Левски“ взима крило за четвърт милион евро"}
{"url": "https://www.monitor.bg:443/bg/a/view/ehoto-ot-edin-probiv-171173", "text": "Едва ли е случайно съвпадение, че дни след теча в НАП, водещите туроператорски фирми се обявиха срещу въвеждането от 1 октомври на Наредба 18. Тя трябва да свърже техните касови апарати с агенцията. Веднага ще отбележим - свързването трябваше отдавна да се случи. Най-малко поради две причини: Първата е, че държавата губи милиарди от сивия сектор в туристическия бизнес. Според експерти, той достига 70%. Втората е свързана с националната сигурност. Заради липсата на координация между бранша и институциите, има опасност да станем свидетели на нови терористични атаки, каквато беше с взривения автобус израелски туристи в Бургас. От друга страна още през пролетта браншът установи, че софтуерът, който им се предлага няма нищо общо с този, който те ползват. Техният съответства на евростандартите и се прилага в повечето страни от ЕС. Освен, че софтуерът на НАП ще ги затрудни, ще оскъпи туристическите услуги. Тогава от агенцията не се вслушаха в предупрежденията и не проявиха сговорчивост, служейки с мъглявото обяснение, че вече се били консултирали с експерти. През последните дни обаче става ясно, че туроператорите не само няма да приемат Наредба 18, но са започнали данъчна емиграция в други страни. Ще последват съкращаване на работни места, затваряне на офиси и други мрачни сценарии. И това се случва на фона на спад на туристите, скандални цени по курортите и издънката с данните от масивите на НАП. Всъщност няма нужда от наливане на допълнително масло в пламналия пожар. Държавата трябва да овладее ситуацията. Но не с извиване на ръце, а с разумно и приемливо за всички страни решение. Не може да се предприемат дайствия, които да подлагат на риск не само бизнеса, но и сигурността на гражданите", "date": "2019.07.22", "title": "Ехото от един пробив"}
{"url": "https://www.monitor.bg:443/bg/a/view/pirati-sybuha-pleneni-morjaci-v-ujnokitajsko-more-171167", "text": "Пирати нападнаха рано тази сутрин товарен кораб под южнокорейски флаг в Южнокитайско море и откраднаха хиляди долари в брой и дори обувките на моряците, съобщиха южнокорейските власти, цитирани от Ройтерс. Двама души са получили леки наранявания, когато седмината пирати се качили на борда на \"Си Кей Блубел\" и избягали с 13 00 долара и лични вещи на 22-членния екипаж, между които мобилни телефони, дрехи и обувки, съобщиха представители от министерството на морското рибното стопанство в Сеул. По-строгите полицейски действия през последните години доведоха до по-редки пиратски атаки по стратегическия маршрут, посочва Ройтерс. Товарният кораб \"Си Кей блубел\" беше тръгнал от пристанище в Сингапур в събота следобед към североизточното южнокорейско пристанище Инчон. Корейските власти съобщиха, че след обира корабът плава в нормален режим. Инцидентът е станал близо до Сингапурския проток - натоварен морски маршрут, който преминава покрай Индонезия, Малайзия и Сингапур, предаде южнокорейската агенция Йонхап. Сингапурските морски и пристанищни власти съобщиха, че инцидентът е станал в Южнокитайско море, близо до островите Анамбас.", "date": "2019.07.22", "title": "Пирати събуха пленени моряци в Южнокитайско море"}
{"url": "https://www.monitor.bg:443/bg/a/view/moreto-izryfa-koncert-na-djovanoti-171165", "text": "Отнетите от Лигурско море 12 метра плажна ивица край курортния град Албенга провалиха концерта на популярния италиански рокер Джованоти.  Музикалният купон трябваше да се състои в събота на 27 юли и бе част от лятното турне по плажовете на Италия на обичания от милиони певец, наречено от самия него “Jova beach party“. Преди две седмици Джованоти събра на плажа на намиращия се източно от Венеция курорт Леняно близо 50 хиляди фенове, които се кефиха няколко часа с музиката му. Така трябваше да бъде и в Албенга в събота, продадени са дори повече билети отколкото в Леняно, но организаторите установиха, че през последните месеци причиненото от лошото време силно вълнение е „изръфало“ пясъка и стеснила неимоверно плажната ивица. Нещо, което прави невъзможно и дори опасно събирането върху нея на мераклиите да пеят и танцуват с Джованоти под звездното небе. Така концертът бе отложен, сега се търси спешно друго близко място за неговата организация, а ако то не бъде намерено - ще бъдат върнати парите за билети.", "date": "2019.07.22", "title": "Морето „изръфа“ концерт на Джованоти"}
{"url": "https://www.monitor.bg:443/bg/a/view/kysmet-za-cska-i-ludogorec-malshans-za-levski-i-loko-pd-171171", "text": "Любопитни съперници за четирите български отбора в Лига Европа отреди жребият за трети кръг на надпреварата. ЦСКА, „Левски“, „Лудогорец“ и „Локомотив“ (Пд) научиха имената на отборите, с които ще мерят сили, ако успеят да преминат предстоящия втори кръг. Безспорно най-доволни могат да бъдат в „Лудогорец“. Ако „орлите“ успеят да се справят с исландския „Валур“, ще срещнат загубилия от двойката „Дъ Ню Сейтнс“ - „Копенхаген“. Почти сигурно това ще бъде уелският тим, който е далеч по-слаб от датския шампион. Жребият определено може да бъде определен като късметлийски и бе приет с радост в лагера на „Лудогорец“. Преди години „Дъ Ню Сейнтс“ игра с ЦСКА и бе разгромен. „Армейците“ също могат да са доволни от жребия, който им отреди абсолютно приемлив съперник. Ако ЦСКА успее да елиминира „Осиек“, ще играе с победителя от двойката „Будучност“ (Подгорица) - „Заря“ (Луганск). Интересното е, че ако се стигне до мач с черногорския отбор, това ще е втора визита в тази страна от началото на сезона, след като в първи кръг играчите на Люпко Петрович се справиха с „Титоград“. Добрата новина за ЦСКА е, че тимът се размина със съперници от ранга на „Спарта“ (Прага) и „Еспаньол“. Междувременно от клуба обявиха, че по желание на новия треньор Люпко Петрович всички тренировки до мача с „Осиек“ в четвъртък на „Армията“ ще бъдат закрити за фенове и журналисти. Ако успеят да отстранят кипърския АЕК (Ларнака), „сините“ ще играят с белгийския „Гент“ или румънския „Виторул“. Интересното е, че само до преди дни не беше ясно дали “Гент” изобщо ще участва в евротурнирите. Тимът от Източна Фландрия загуби с 1:2 финала за Купата на страната през миналия сезон и трофеят отиде в ръцете на втородивизионния “Мехелен”. Впоследствие обаче тръгна разследване за уредени мачове срещу носителя на трофея и в крайна сметка УЕФА включи в квалификациите за ЛЕ и “Гент”. Колкото до “Виторул”, той напълно резонно завоюва правото си за участие, печелейки Купата на Румъния. Най-тежка изглежда задачата на четвъртия ни участник в Лига Европа - „Локомотив“ (Пд). Ако „смърфовете“ успеят да отстранят словашкия „Спартак“ (Търнава), ще имат далеч по-тежка задача и ще премерят сили с победителя от двойката „Страсбург” (носител на Купата на Франция) и израелския “Макаби” (Хайфа). Първите мачове са на 8 август, а реваншите на 15 август.", "date": "2019.07.22", "title": "Късмет за ЦСКА и „Лудогорец“, малшанс за „Левски“ и „Локо“ (Пд)"}
{"url": "https://www.monitor.bg:443/bg/a/view/treti-den-dirjat-izbjagal-ot-katastrofa-171159", "text": "Трети ден продължава издирването на водач, който причинил тежко произшествие по трасето на автомагистрала \"Марица\" по обяд на 20 юли, след което избягал от местопроизшествието. Сигналът за катастрофа, при която товарно „Ивеко“, карано от 32-годишен столичанин е било блъснато отзад от движещо се с бясна скорост „Ауди“ е бил подаден към 12,00 часа от транзитни пътници, при пристигане на място пътните полицаи установили, че лекият автомобил е изгорял в аварийната лента, а камионът се спрял в предпазната мантинела и товарът му е бил разпилян наоколо. Наоколо нямало и следа от виновника, който изчезвайки отнесъл и регистрационните табели на аудито. В хода на проверката не са установени данни шофьорът на камиона да е употребил алкохол, образувано е досъдебно производство за престъпление по чл. 343а от НК. Рано заранта в понеделник по трасето на АМ „Тракия“ в участъка преди  Чирпан е станала верижна катастрофа, при която са пострадали 7 автомобила по случайност се е разминало без смъртен случай и тежко ранени. Причината е заспиването на шофьор в лека автомобил, пътуващ в посока към Бургас и неспазена дистанция. Движението в участъка е било затруднено в продължение на близо 4 часа, образувала се е дълго почти 7 км опашка .    ", "date": "2019.07.22", "title": "Трети ден търсят избягал от катастрофа"}
{"url": "https://www.monitor.bg:443/bg/a/view/kardi-bi-tatuira-kraka-si-s-psevdonima-na-myja-si-snimka-171146", "text": "Хип-хоп сензацията Карди Би се сдоби с нов татус. За това се похвали бащата на детето й – рапърът Offset, като публикува снимка на любимата си в социалните мрежи. Кадърът е заснет по време на видеочат между двамата, като на него изпълнителката на Bodak Yellow смело представя новата си придобивка, разположена отзад, в горната част на крака й. гласи краткият коментар на Киари Кендръл Сефъс, както е името на Offset по паспорт. Мастиленият надпис под дупето на Карди Би е в отговор на подобен жест, направен от рапъра преди това. Самият той също е посветил татуировка на връзката им, като според източници, близки до двойката и цитирани от сп. People, той е изписал името на любимата си на врата си. Припомняме, че двамата посрещнаха първата си рожба – дъщеричката си Кълчър, преди година, а оттогава насам връзката им се развива на приливи и отливи.", "date": "2019.07.22", "title": "Карди Би татуира крака си с псевдонима на мъжа си (СНИМКА)"}
{"url": "https://www.monitor.bg:443/bg/a/view/nerde-jambol-nerde-stanbul-i-peevski-tam-171161", "text": "Защо българската секция на DW прилича на „прецакан сайт“? И защо „Дневник“ точи лиги по държанките на банкера беглец Цветан Василев? И в двата случая отговорът е един – обединяващата брънка е споменаването ни в клин ни в ръкав на името на депутата и издател на „Телеграф медиа“ Делян Пеевски. Някои псевдожурналисти могат и да се пенсионират с пошлото творчество в стил „Една жена каза“. Видели са, че номерът минава и бичат текстове на конвейр – еднакви като вурстчета. Няма значение по какъв повод са препасали престилката. Щом вътре в „гозбата“ фигурира вълшебната думичка, успехът е гарантиран. Както им е гарантирано и препечатването от сродните медии, които както изискват опорните точки. „Анализаторката“ Емилия Милчева е осъзнала тази азбучна истина и през ден яхва любимата тема – без значение дали приготвя специалитет за Костинбродската афера или тюрлюгювеч за хакерския пробив на НАП. Каквато и тема да стои на дневен ред, каквото и да е планирала да сготви, въпросната авторка на българската секция на \"Дойче веле\" неизменно изсипва всички продукти в тавата и бърка с лъжицата, докато не стане на пихтия. Сред продуктите, които този журналистически мастер шеф неизменно насипва има нарязани на едро мигранти, отстреляни от патриоти без потури, чернобилски вятър, киберсигурност, сол, захар, оцет, както и универсалната подправка - щипка Истанбулска конвенция за разкош. Накрая кулинарният бъркоч се плейтва в пластмасова чиния за еднократна употреба и се сервира за дегустация от непридирчивата аудитория на DW, защото в крайна сметка всичко отива на едно място – на софрата на задкулисието. Какъв е мотивът готвачката на немски специалитети да забърка за пореден път Пеевски в сладко-кисел сос, ще разберем в следващите епизоди. В този знаем, че Емилия Милчева е насипала на око някакви фрази за НАП, но към края на текста е забравила какво готви (старост нерадост!) и се е прехвърлила на НСО. То е почти едно и също, госпожа! Нерде Ямбол, нерде Станбул. Важното за автора и компания е Пеевски да е там. И ако шефовете на българската секция на \"Дойче веле\" ревниво пазят тайната какъв личен мотив имат да мразят толкова Пеевски, то Емилия Милчева е достойна само за съжаление, защото не я е срам да поставя името под такива странни манджи, които се харесват само на извратения вкус на подсъдими олигарси като Иво Прокопиев. Като заговорихме за булмачите по вкуса на олигасите Прокопиев и Василев, не може да не разлистим и менюто на „Дневник“. Там откриваме точно този специалитет, който търсим. На табелката пише, че бъркочът е взет от сайта „Трансмедия“ на личния медиен слуга на банкера беглец Цветан Василев – Миро Иванов. За да се знае кой е както готвачът, така и съдържателят на пивницата, в която всичко се сервира обилно полято с алкохол. Има ли значение за какво става въпрос в текста, след като вътре фигурира името на Пеевски? Очевидният отговор е, че не, няма значение. Достойнствата на булмачите, взети от чужди кръчми, се ограничават до този критерий. Има ли го вътре Пеевски, все нещо се е получило. Този път обаче авторката – Рени Нешкова, е надминала себе си. В коментар, посветен уж на избора на главен прокурор, тя е омешала „черни овце, случайно застанали до добродетелните си бели посестрими“. Чула-недочула, чела-недочела, авторката е пропуснала да забележи опровержението на прокуратурата по повод инсинуациите на „Дневник“ и „Капитал“ за обучения на български обвинители в Русия. И щедро насипва от манипулациите на псевдомедиите, които пък й връщат жеста като авторитетно я препечатват, все едно са открили някакъв дълбоко скрит смисъл в написаното. Защото олигархът Прокопиев и банкерът беглец Цветан Василев неизменно си поръчват един и същ специалитет, който никога не им омръзва. Звучи като виц. Ама не е.", "date": "2019.07.22", "title": "Измислиците срещу Пееевски на принципа нерде Ямбол, нерде Станбул"}
{"url": "https://www.monitor.bg:443/bg/a/view/shef-manchev-gushna-treto-dete-171157", "text": "Един от най-любимите телевизионни кулинари – chef Иван Манчев, гушна трета рожба. За щастливата новина се похвали самият той в личната си фейсбук страница. „Добре дошъл при нас! С радост ви съобщавам, че с любимата ми Цветомила станахме родители на прекрасно малко момченце – Александър“, сподели кулинарът и благодари на екипа на „Майчин дом“-Варна, както на своите семейства и приятели за подкрепата. Шеф Манчев е баща на две деца от първата си жена Марина, с която споделяха 18 години семеен живот. Заедно имат дъщеря Виктория и син Христо. Преди време обаче стана ясно, че популярният готвач се е разделил с майката на децата си и има нов любов в живота си. Сега двамата се радват и на първа рожба. Цветомила обаче предпочита да стои далеч от светлините на прожекторите. Това стана ясно и на сватбата на водещата и дъщеря на Митко Цонев – Деси, която ги покани с Манчев за кумове, но в последния момент смени половинката на готвача със своя приятелка, за да не изважда на показ новата любов на водещия на „Кошмари в кухнята“ по Нова тв.", "date": "2019.07.22", "title": "Шеф Манчев гушна трето дете"}
{"url": "https://www.monitor.bg:443/bg/a/view/obraha-plemenik-na-simeon-sakskoburggotski-171155", "text": "Крадци задигнаха голямо количество бижута на италианския принц Емануеле Филиберто Савойски, наследник на италианската корона и племенник на бившия български цар и министър-председател Симеон Сакскобургготски. Бижутата са откраднати от парижкия апартамент на италианския принц и неговата съпруга, френската актриса Клотилд Куро. Обирът е станал на 19 юли, когато двамата са отсъствали от дома си, съобщава вестник „Паризиен“. Според следствието крадците са били добре запознати с бижутата, които са били собственост на венценосното семейство. Те са откраднали най-скъпите бижута на приблизителна стойност 500 хиляди евро. Принц Емануеле Филиберто е единственият наследник на сегашния глава на династията Виктор Емануил Савойски. Той е син на последния италиански крал Умберто Втори, брат на българската царица Йоана.", "date": "2019.07.22", "title": "Обраха племеник на Симеон Сакскобургготски "}
{"url": "https://www.monitor.bg:443/bg/a/view/gorski-vryshtat-prjak-pyt-ot-dospat-za-velingrad-171063", "text": "Публична среща за представяне на инвестиционен проект на Югозападното държавно предприятие за основен ремонт на горски автомобилен път „Караманица – Превала” на територията на „ДЛС Дикчан” събра повече от 35 представители на заинтересованите страни. Събитието предизвика огромен интерес сред собственици на вили, къщи за гости и дърводобивни фирми, публични институции. Причината е огромното значение на пътя, който от години се ползва активно от местното население, бизнеса, туристи и е пряка връзка с Доспат и Велинград. По проект се предвижда поетапно асфалтиране на 16-километровото трасе от разклона за с. Плетена до м. Превала, което в момента е в много лошо състояние. Ще бъдат възстановени и всички подпорни стени и водостоци. С рехабилитацията на този участък ще завърши цялостното обновяване на пътя, свързващ Сатовча със Сърница през м. Превала.  ", "date": "2019.07.22", "title": "Горски връщат пряк път от Доспат за Велинград   \t"}
{"url": "https://www.monitor.bg:443/bg/a/view/5875-stolichni-domakinstva-iskat-da-si-smenjat-starata-pechka-171163", "text": "5875 заявления са подадени по време на първия етап на кампанията на Столична община за безплатна подмяна на стари печки от домакинства, съобщиха от кметството. Първият етап от кампанията цели да събере информация за намеренията и желанията на домакинствата да подменят стария си начин на отопление. Най-голям интерес е проявен от районите, които нямат достъп до централно отопление на ТЕЦ. Най-много заявления са подали в район „Кремиковци“ - 1 083, следва „Нови Искър“ - 886, „Панчарево“ - 735, „Красна поляна“ - 685 и „Витоша“ - 661. Повече от половината заявили желание за смяна на стария си начин на отопление са предпочели да преминат на пелети, ¼ са поискали електричество, около 500 домакинства са заявили желание за отопление на газ, останалите са пожелали да се свържат към топлофикационната мрежа. „През есента ще започне вторият етап от кампанията с подаване на заявления и разясняване на реда и процедурите, по които гражданите ще могат да заменят отоплителните си устройства“, уточняват от кметството.", "date": "2019.07.22", "title": "5875 столичани искат да си сменят старата печка"}
{"url": "https://www.monitor.bg:443/bg/a/view/arestuvaha-chirpanlija-bludstval-s-osinovenata-si-dyshterichka-171153", "text": "51-годишен жител на Чирпан се озова зад решетките след жалба от 13-годишната му дъщеричка, че в продължение на месеци чрез сила и заплахи я принуждавал да извършва блудствени действия. Работещият като ремонтчик в местна фирма Иван Д. бил заснет с мобилния телефон на жертвата как се съблича гол и я принуждава да целува члена му. На записа се чува как мъжът „напомня“ на детето, че преди два дни му дал един лев и че сега трябвало да му се отблагодари за паричките. Гнусните действия са продължили от юли 2018 година до преди десет дни, уточняват от прокуратурата, хлапето на няколко пъти се ожалило пред майката на Иван и на бившата му съпруга, но те не повярвали докато най-накрая не видели клипчетата от мобилния телефон. При задържането чирпанлията изразил недоумение от идването на полицаите, по думите му не бил направил нищо нередно. Хлапачката се държала предизвикателно, а той се възбуждал при вида й в къси панталонки. „Тя е осиновена, не ми е кръв, а втората ми жена, дето искаше дете ме напусна и сега не иска да погледне!“ твърдял преди да му щракнат белезниците мъжът. Съдът в града на Яворов постанови постоянна мярка за неотклонение „задържане под стража“, момиченцето е оставено на грижите на бабата. В понеделник отново в Чирпан бе задържан местен жител от ромски произход, който посегнал на 9 – годишното дете на съседите си.", "date": "2019.07.22", "title": "Арестуваха чирпанлия, блудствал с осиновената си дъщеричка"}
{"url": "https://www.monitor.bg:443/bg/a/view/mej-svika-syveta-po-antiterorizym-zaradi-iran-171164", "text": "Британският премиер Тереза Мей събра заседание на правителствената комисия за извънредни ситуации КОБРА във връзка със задържането от Иран на плаващия под британски флаг петролен танкер в Персийския залив, предаде ДПА. По данни на агенция Прес асосиейшън премиерът се очаква да получи актуална информация от министри и други официални лица за ситуацията и ще обсъди поддържането на сигурността на корабоплаването в региона. Британският министър на външните работи Джереми Хънт запозна и Камарата на общините с актуалните данни за ситуацията, на фона на съобщенията, че министрите обмислят да замразят активи на иранския режим. Причината е, че подкрепяни от Иран терористични клетки могат да извършат атаки във Великобритания, ако кризата между Лондон и Техеран ескалира, предупреждават източници от британското разузнаване. Според разузнаването на Обединеното кралство зад Иран стоят Русия и Китай, а Иран представлява най-голямата заплаха за националната сигурност на страната. Подчертава се, че задържането на петролния танкер Stena Impero засилва безпокойството на МИ5 и МИ6. Според разузнаването на Великобритания, Ислямската република организира и финансира спящи терористични клетки в Европа, включително и на Острова. Разузнаването смята, че Техеран може да даде зелена светлина за атаки в случай на конфликт в Персийския залив. Stena Impero беше задържан на 19 юли в Ормузкия пролив от т. нар. Корпус на стражите на иранската революция. Междувременно иранските власти са заловили 17 души, работещи за Централното разузнавателно управление (ЦРУ) на САЩ. Тази информация разпространиха ирански държавни медии, цитирани от \"Ройтерс\". Държавната телевизия на ислямската република разпространи снимки, на които уж се виждат офицери на ЦРУ, влезли в контакт с предполагаемите шпиони. \"Отдавна е известно, че иранският режим лъже. . . Бих приел с голяма доза съмнение всяко иранско твърдение за предприети от него действия\", каза държавният секретар на САЩ Майк Помпео. Помпео не навлезе в детайли за конкретни задържани американци в Иран, но каза, че \"има дълъг списък от американци, за които работим да се върнат у дома от Ислямска република Иран\". През април Иран съобщи, че е в последните години е разкрил 290 шпиони на ЦРУ в страната и извън нея. Според иранската агенция \"Фарс\", ЦРУ привлякло служители в \"критични сектори\" на ислямската република с обещание на помощи за визи или даже възможност да избягат в САЩ, да получат гражданство и добре платена работа. Не е известно дали съобщението на Техеран е свързано с новината отпреди месец, че \"шпионска мрежа\" в страната е била разбита. Иран обаче твърди, че 17-те души са арестувани \"по време на годината по иранския календар, завършваща през март 2019 г.\".", "date": "2019.07.22", "title": "Мей свика съвета по антитероризъм заради Иран"}
{"url": "https://www.monitor.bg:443/bg/a/view/sadjat-cvetja-vyrhu-avtobusnite-spirki-171077", "text": "Покривите на стотици автобусни спирки в град в Нидерландия ще бъдат засадени с цветя, като „подарък за пчелите“. Това съобщава „Индипендънт“. Общо 316 спирки в Утрехт, четвъртия по големина град в страната, са били покрити с тлъстига и други цъфтящи растения. Озеленените автобусни спирки не просто ще подпомогнат биоразнообразието в града. Те ще осигуряват прехрана за пчели, бръмбари и други насекоми. Освен това  ще улавят финия прах от автомобилното шосе и ще събират дъждовна вода, е идеята на общинарите. Поддръжката на зелените съоръжения се извършва от работници, които изминават разстоянията между тях, придвижвайки се с електрически превозни средства. Освен че ще предоставят площи за градските насекоми, спирките са снабдени с енергоспестяващи LED светлини и пейки от бамбук. Това е само една от мерките, които общината на Утрехт предприема, за да подобри качеството на въздуха. Предстои въвеждането на 55 нови електрически автобуса в градската мрежа, а амбицията е до 2028 г. градът да се похвали с „абсолютно чист обществен транспорт“. До 2028 г. холандският град планира да направи обществения си транспорт изцяло електрически.   Електричеството, което ще се използва за захранване на автобусите, ще бъде произвеждано от холандски вятърни мелници. Освен спирките на градския транспорт, всяко домакинство може да кандидатства за субсидия, за да озелени покрива на собствената си къща.", "date": "2019.07.22", "title": "Садят цветя върху автобусните спирки"}
{"url": "https://www.monitor.bg:443/bg/a/view/gybichki-sysipvat-tujata-171073", "text": "Всички, които са си посадили един или друг вид туя в двора си са се сблъсквали с неприятната гледка от покафенели клончета, обхванали малки или големи участъци, а понякога и целите растения. Често просто изкореняваме старото растение и посаждаме ново на негово място, без да се замисляме, какво причинява това изсъхване и кое погубва туите. Въпреки, че са относително устойчиви на болестотволрни поражения и нападения от вредители, те са податливи на различни заболявания, които могат да бъдат вредни за дървото, ако то не се лекува. Ето и най-честите заболявания по тези красиви растения. Антракнозата е гъбична болест, която води до появата на кухо дърво. При антракноза гъбата се намира в латентно състояние през цялата зима. Спори на гъбичките се пренасят върху дървото по време на ветровити, дъждовни периоди през пролетта, когато те заразяват новорастящите клонки и листа. По заразените туи се развиват малки, затъмнени области на техните игли. Развитието на заболяването води до пълно покафеняване. Силно заразените дървета се обезлистват, рязко намалява растежа им и започва загниване около стволовете им. Антракнозата може да се предотврати в ранен стадий, чрез третиране на заразените дървета с медно и хлороталонил базирани фунгицидни разтвори, които са ефективни при лечение на това заболяване. Фитофтора е гъбична болест в почвата. Това заболяване може да оцелее в продължение на няколко години в земята без приемник. Заболяването е особено активно по време на дълги периоди на топло, влажно време в комбинация с наситени почви. Фитофтора инфектира туята чрез кореновата система. Заразените корени стават крехки и обезцветени. Увреждането на кореновата система води до нежелани симптоми, които включват изсъхването на клони, спиране на растежа, пожълтяване на игли и силно обезлистване. Това заболяване не може да се лекува с фунгицидни разтвори. Въпреки това комбинация от химическа обработка срещу гъбични заболявания и добра резитба може да помогне за контрол на заболяването. Гангрената е слаба гъбична болест, която влиза в дърветата през рани по кората и зони на подрязване. Това гъбично заболяване заразява дървото по време на продължителни сухи периоди, като води до вдлъбнати зачервени области и загнивания. Гъбичните загнивания намаляват количеството на хранителните вещества и вода, преминаващи през дървото, което води до намален растеж, изсъхване и смърт на заразените райони. Фунгицидните терапии са неефективни за лечение на гангрена. Въпреки това, можете лесно да предотвратите болестта, като се поддържа редовен график за напояване на растенията. Разбира се туята може да изсъхне и без да е била поразена от болести и неприятели. Най-често това се случва, когато ние съзнателно или не, не полагаме достатъчно грижи за тези дървета, като пропускаме да ги поливаме и наторяваме. Профилактичното третиране срещу вредители, също е важно, за да се радваме дълго време на нашите красиви туи в градината.  ", "date": "2019.07.22", "title": "Гъбички съсипват туята"}
{"url": "https://www.monitor.bg:443/bg/a/view/chef-silvena-rou-praznuva-rojden-den-s-pohod-v-rodopite-171149", "text": "Ексцентричният майстор готвач Силвена Роу, която от години слави България по света със способностите си в кухнята и беше жури в последния сезон на кулинарното шоу Master Chef у нас, ще отпразнува наближаващия си рожден ден родолюбиво - с преходи в Родопите. Това тя сподели в интервю за bTV. Лятото на главният готвач е много активно, тъй като е стартирала специален проект за VIP персона в Кувейт и вече неколкократно е посещавала страната. Влюбена в екзотиката на Изтока, кулинарката смята, че е открила своето място за изява и успешно го съчетава с чести визити на родината. Тя издаде и няколко тайни от любимото й здравословно хранене: „Запомнете нещо – кълновете на броколите са най-противораковата храна. Направо яде раковите клетки само с две лъжици на ден. Ако сте в самолета и хората кашлят, кихат, две лъжици от тях и имунната система се вдига до върховете.“ Според нея отварянето към философията за здравословното хранене пряко рефлектира върху прогреса на нацията. „Истината в храната е: по-силно сърце, по-здрав мозък, по-здрави кости, по-щастриво либидо.“ Нейната формула е - хранене, базирано 75% на растителна основа и внимание към произхода на продуктите.", "date": "2019.07.22", "title": "Chef Силвена Роу празнува рожден ден с поход в Родопите"}
{"url": "https://www.monitor.bg:443/bg/a/view/basketbolistite-sys-seriozni-sypernici-za-evrobasket-2021-171150", "text": "Българският национален отбор по баскетбол за мъже попадна в група \"Н\" в предстоящите европейски квалификации за шампионата на Стария континент през 2021 година. Съперници на България ще са отборите на Гърция, Латвия и Босна и Херцеговина. Националите, които в момента са без селекционер, ще трябва да заемат едно от първите две места в групата си, за да се класират за финалите. Гърция и Латвия са четвъртфиналисти от последния еврошампионат. Босна и Херцеговина пък бе сред противниците на България в световните квалификации преди година, като тогава тимът ни записа победа и загуба. Евробаскет 2021 ще се проведе съвместно в четири държави - Германия, Чехия, Италия и Грузия. В групите с отбор - домакин напред продължават домакинът и двата други тима с най-предно класиране, а в останалите - първите три състава. Квалификациите при мъжете стартират през февруари 2020 година. България за последно участва на еврошампионат през 2011 година. Женският национален отбор на България също научи жребия си за европейските квалификации. Националките са в група \"А\" в компанията на Словения, Гърция и Исландия. От деветте групи за Евробаскет 2021 ще се класират лидерите и пет от най-добрите втори. Домакините Испания и Франция се класират по право. Първият квалификационен прозорец при баскетболистките е насрочен за ноември тази година.", "date": "2019.07.22", "title": "Баскетболистите със сериозни съперници за Евробаскет 2021"}
{"url": "https://www.monitor.bg:443/bg/a/view/unishtojavat-zarazenite-s-chuma-praseta-s-pjana-snimki-18-171152", "text": "Ужасяващи снимки от умъртвяването на прасетата в свинекомпекса в русенското село Николово се появиха във фейсбук групи за защита на животните. Те потвърждават неофициалната информация, че в засегнатия от африканската чума животновъден обект унищожаването на прасетата се извършва с пожарникарска пяна. Според природозащитници този начин съвсем не е хуманен, каквито са европейските изисквания за справяне със заразните болести при животните. Изключително оскъдна е официалната информация за това какво се случва зад стените на свинекомплекса, в който подлежат на унищожаване 17 000 животни на всякаква възраст. Местните ветеринарни власти не са коментирали ситуацията, след като на 20 юли бе потвърдено огнището. Единственият коментар на директора на Областната дирекция по безопасност на храните в Русе д-р Георги Дяков бе, че са силно притеснени и са започнали изпълнението на заповедта на БАБХ. От областната управа съобщиха, че умъртвяването на животните е започнало в неделя и труповете вече са загробени на голяма дълбочина в ями на територията на свинекомплекса. Тази сутрин пред журналисти заместник-областният управител Свилен Иванов каза, че умъртвяването продължава, но не пожела да отговори на въпроса как точно се унищожават животните. На помощ на ветеринарните власти са полиция, пожарна, други институции, а вече и военните, които се включват с хора и техника. За работниците, които до вчера са се грижели за животните в свинекомплекса, случващото се било истинска трагедия. Хората плачели при вида на мъртвите прасета.", "date": "2019.07.22", "title": "Унищожават заразените с чума прасета с пяна (СНИМКИ 18+)  "}
{"url": "https://www.monitor.bg:443/bg/a/view/andjelina-djoli-shte-se-snima-vyv-film-na-marvel-171140", "text": "Холивудската красавица Анджелина Джоли ще скочи в киновселената на „Марвел“. Това стана ясно, след като президентът на компанията Кевин Файги представи следващите проекти на студиата на изложението Комик Кон в Лас Вегас. Пред 65000 възторжени фенове той потвърди спекулациите, че 44-годишната звезда ще блесне в предстоящия филм The Eternals ( б. а. - „Вечните“) . Бившата половинка на Брад Пит излезе на сцената в компанията на другите попълнения в каста на предстоящата лента. Това са Ричард Мадън, Кумаил Нанджиани и Салма Хайек. Сюжетът ще се завърти около група безсмъртни извънземни. Очаква се лентата да излезе на голям екран през ноември 2020 г. Това отговори Джоли на въпрос как смята да работи.", "date": "2019.07.22", "title": "Анджелина Джоли ще се снима във филм на „Марвел“"}
{"url": "https://www.monitor.bg:443/bg/a/view/zablujdavat-ni-s-baltijski-kalkan-mente-171061", "text": "Калканът е начело по търсене на рибите от висок клас по северното черноморие в момента. Порция черноморски калкан върви между  28 до 40 лв. През последните години обаче ресторантьорите предлагат балтийски калкан, научи Телеграф. Той  е абсолютно менте, а доставната му цена е с 30 процента по-ниска от черноморския, коментираха рибари. В момента в заведенията край морето се предлагат пресни сафрид, калкан, попчета, зарган, кефал и барбуня, но рибата не стига. Барбунята заминава основно за Гръция, където цените са четири пъти по-високи от тукашните. Това каза рибарят Виктор Лучиянов от Балчик.  Този път матрапазите /прекупвачите/ са изолирани от пазара. Рибарите сами продават улова си. Най-ниската цена за кило сафрид е 10 лв. Попчетата вървят за по 5 лв/кг, кефалът – 2-3 лв., зарганът - 10 лв., а килограм калкан 22-28 лв.  Пасажите Пасажите с едър сафрид успяха да навлязат в Добруджанското море около нос Калиакра преди няколко дни, защото температурата на водата вече стана хомогенна, каза Виктор Лучиянов. Това всъщност е началото на сезона, който тази година закъсня. Според Лучиянов, се очертава добър риболовен сезон. Показателна е появата на хамсията и дребната риба, естествената храна за лефер, паламуд и чернокоп. Шоково замразяване Пресният улов отива основно в заведенията на Кранево, Албена, Балчик, Каварна и Шабла. Някои ресторантьори прилагат така наречения метод на шоковото замразяване на сафрида. Слагат рибата заедно с морска вода във фризера и така я пробутват и през август за прясна.  Кръчмари често заблуждават клиентите и със средиземноморска сардина, която пробутват за черноморска. Порция от нея не трябва да е повече от 3 лв., защото е с по-лоши вкусови качества. Черноморската върви  от 6 до 8 лв.  ", "date": "2019.07.22", "title": "Заблуждават ни с балтийски калкан менте   "}
{"url": "https://www.monitor.bg:443/bg/a/view/andrej-slabakov-pravi-rokfest-v-chelopech-171135", "text": "Режисьорът Андрей Слабаков, който отскоро се подвизава и като евродепутат, заедно с бившия кмет на Каварна и организатор на дългогодишния, вече несъществуващ фестивал Каварна Рок – Цонко Цонев, и певеца Димитър Аргиров, са се заели с благородното дело да превърнат Челопеч в новата рок столица на България. Тримата организират първия „Wolf Fest - Вълчата пътека” на 9 и 10 август в парка „Корминеш” близо до селото, където е и едноименната живописна местност, дала име на музикалния маратон. Хедлайнери на събитието са датчаните Pretty Maids и британските блекметъли Cradle of Filth, които ще закрият концертите в двата фестивални дни. На сцената ще се качат още и немските хеви метъли AXXIS, коитo скоро отпразнуваха 30 години от създаването си. Останалите групи са румънците Scarlet Aura, които са добре познати в България, както и две банди от Гърция – Silked & Stained и Wild Souls. Българските рок групи, които ще участват в мабащния проект са Конкурент и Krossfire, а публиката ще подгреят метъл бандите Sakar и Abstraction. Локацията на концертите е на по-малко от час път с кола от София, което я прави удобна и лесно достъпна. Организаторите предоставят безплатен транспорт от Челопеч и Златица до парка, където ще бъде разположен и безплатен палатков лагер. „Всички добре си спомнят Каварна Рок Фест и неговата 12-годишна история”, споделя Кметъла Цонко Цонев. „Надявам се „Вълчия фестивал” да е продължение на това, което направих в Каварна и да успеем, заедно с екипа ми, да направим Челопеч новата рок-столица на България като поканим отново всички най-големи рок и метъл имена”. Режисьорът Андрей Слабаков ще снима специален документален филм за метъл фестивала, с автентични кадри от събитието и култови интервюта с най-големите рок звезди. Певецът Димитър Аргиров договори участието на хедлайнерите във фестивала и заедно с Цонко Цонев е в основата на организацията на грандиозното музикално събитие.", "date": "2019.07.22", "title": "Андрей Слабаков прави рокфест в Челопеч"}
{"url": "https://www.monitor.bg:443/bg/a/view/otkriha-izcheznala-predi-50-g-podvodnica-kraj-tulon-171147", "text": "Останките от френската подводница \"Минерва\", изчезнала през 1968 г. с 52 души на борда, бяха открити след повече от 50 години край бреговете на френския град Тулон. Според френския министър на въоръжените сили Флоранс Парли, това е облекчение и техническо постижение. Отломките от подводницата бяха открити на 45 километра от Тулон в Средиземно море, на 2370 метра дълбочина. Мястото е било открито от американския кораб \"Сийбед констрактър\", пристигал в зоната миналия вторник. Дронове на борда му първо потвърдиха къде може да се намира \"Минерва\". Корабът е собственост на американската частна компания \"Оушън инфинити\", участваща в подобни издирвателни мисии. Именно с този кораб беше открита аржентинската подводница \"Сан Хуан\", потънала с 44 души на борда през 2018 г. край бреговете на Аржентина. Военната подводницата \"Минерва\" потъна само за четири минути на 27 януари 1968 г. и въпреки предприетите незабавно операции, така и не беше открита. Миналия октомври семействата на изчезналите членове на екипажа поискаха подновяване на издирвателните операции. В началото на годината Флоранс Парли обяви, че искането им е удовлетворено. Няколко са причините сочени за потъването - от авария, до сблъсък с кораб, взрив на ракета или на торпедо или инцидент с вентилационната система.", "date": "2019.07.22", "title": "Откриха изчезнала преди 50 г. подводница край Тулон "}
{"url": "https://www.monitor.bg:443/bg/a/view/valeri-simeonov-turistite-sa-po-malko-no-prihodite-sa-narasnali-171136", "text": "Броят на туристите това лято е по-малко в сравнение с 2018 г., но има ръст на приходите. Това заяви във Варна депутатът Валери Симеонов след заседание на Областния съвет по туризъм. Срещата бе на тема „Летен туристически сезон‘ 2019 в контекста на измененията в нормативната уредба“. Според Симеонов твърденията за криза в сектора са силно преувеличени. Освен, че гостите от чужбина са по-платежоспособни, се отчита ръст и в посещаемостта на културните и исторически забележителности на Варна, каза още депутатът. Той посочи, че това лято няма сериозни проблеми с шума от заведенията в курортите около и във Варна. По думите му новият закон за шума е започнал да действа още преди официално да влезе в сила, благодарение на засиления контрол през последните 3 години. Служители на МВР ще поемат изцяло контрола върху шума в заведенията и търговските обекти в интервала от 14 до 16 часа и от 23 до 8 часа, уточни още той. „Новината е, че Законът за защита на околната среда от шума е вече в действие. Изискванията по отношение на МЗ в светлата част на денонощието остават същите. Промяната е единствено в частта, касаеща новооткритите заведения и търговски обекти или такива, които променят предназначението си. Те ще трябва да минат шумоизмерване на изолацията си. Новият момент в закона касае предимно нощните часове. В този интервал контролът се поема изцяло от служители на МВР“, обясни Симеонов. Проверките, извършвани съвместно от служители на НАП, РЗИ и полицията през 2017 г. и 2018 г. са дали резултати и според неговите наблюдения особено в Бургас рязко са намалели сигналите на тел. 112 за високи децибели от заведенията. Намалели и нарушенията, касаещи провеждането на празници на открито, като цигански сватби и кръщенета. Те според Симеонов вече били изнесени предимно по села и махали. Очаква се министърът на вътрешните работи Младен Маринов да подпише тази седмица заповедта и промените да влязат официално в сила. „Досега имаше разминаване на отговорностите, промените ще облекчат съществено институциите, ще спестят излишно размотаване и съгласуване. Служители на РЗИ и НАП ще си спестят и сблъсъците с недобросъвестни ползватели на заведения. Нещата вече са максимално опростени“, уточни Симеонов. По време на срещата шефът на отдел „Охранителна полиция“ във Варна, комисар Илиян Илиев съобщи, че и за Варна сигналите за нарушаването на нощната тишина са намалели. За сметка на това общо 79 сигнала са подадени от началото на годината за шум на детски площадки и пред жилищни блокове. Изготвени са 260 предупредителни протокола, издадени са 16 разпореждания. От РЗИ-Варна пък съобщиха, че от 1 юни досега в инспекцията са подадени 9 жалби за нарушаване на шума в заведения и на открито. Една от жалбите засяга заведение във „Владиславово“, а останалите са за крайбрежните заведения „Пунта кан“, „Хоризонт“ и дискотека „Порте“ на Морска гара. От РЗИ-Варна допълниха още, че тази година от началото на сезона пробите на морската вода по варненските плажове е добро и няма повод за притеснения сред плажуващите. По време на срещата стана ясно, че вече действат законови промени, които прецизират и правилата за поставяне на преместваеми търговски обекти в големите курортни комплекси. Контролът ще се осъществява от дирекцията за строителен контрол, а не от общините, което Симеонов отчете като много положителен фактор. Той посочи, че групата на обединените патриоти е направила и предложения за промени в законодателството за дивото къмпингуване.", "date": "2019.07.22", "title": "Валери Симеонов: Tуристите са по-малко, но приходите са нараснали "}
{"url": "https://www.monitor.bg:443/bg/a/view/real-vkluchva-bejl-v-oferta-za-nejmar-171148", "text": "“Реал” (Мадрид) е отправил оферта за Неймар, твърди каталунското издание \"Ел Мундо депортиво\". Според информацията на ежедневника, \"белият балет\" е предложил на ПСЖ зачеркнатия Гарет Бейл и доплащане на 90 милиона евро. Припомняме, че предния ден друго испанско издание - \"Марка\", съобщи, че за уелсеца е пристигнала мегаоферта от Китай. Ако “Реал” действително получи шанс да привлече Неймар, като го отмъкне под носа на бившия му тим и отколешен враг “Барселона”, то това би бил много сериозен удар по реномето на „блаугранас”. Желанието на футболиста е да се махне от ПСЖ, а в “Барселона” сякаш вратите за него са затворени след привличането на Антоан Гризман, за когото бе изтеглен кредит. Бъдещето на Бейл пък със сигурност е извън „Реал“, след като треньорът Зинедин Зидан публично го обяви за ненужен.", "date": "2019.07.22", "title": "„Реал“ включва Бейл в оферта за Неймар"}
{"url": "https://www.monitor.bg:443/bg/a/view/stolichnata-obshtina-se-vkluchva-v-tyrga-za-kyshtata-na-javorov-171151", "text": "Столичната община ще се яви през септември на търг за придобиването на къщата на поета Пейо Яворов в центъра на София. Решението трябва да бъде одобрено от Столичния общински съвет в четвъртък. Междувременно зам.-кметът по култура Тодор Чобанов също обяви, че кметството възнамерява да вземе къщата на поета. „Тя е знакова за всички българи, в столицата, за нашата страна, тъй като това е обект с огромни измерения. Десетилетия наред той се прехвърля от едни собственици на други. Има специфични проблеми, свързани със самата постройка, която е доста необмислена. Като станем един отговорен стопанин, тогава ще предприемем нужните действия за нейното конструктивно укрепване“, коментира Чобанов. Зам.-кметът провери и ремонтните дейности в Столичната библиотека. До 30 септември се очаква да приключи обновяването на фасадите на сградата. За следващата година е планирам основен ремонт, които включва подмяна на инсталацията, дограмата и вътрешната фасада. „Подготвяме цялостен ремонт на всичко. Обществената поръчка за проектирането е доста напреднала. След това се надяваме един добър проектант да подготви цялостния ремонт. Докато това се случи обаче сме предприели някои неотложни мерки“, каза Чобанов.", "date": "2019.07.22", "title": "Столичната община ще участва в търга за къщата на Яворов"}
{"url": "https://www.monitor.bg:443/bg/a/view/bivsh-roten-obleche-kamata-s-vojnishka-uniforma-171139", "text": "С оригинална войнишка униформа от времето на новобранството му изненада Христо Стоичков някогашният му първи ротен командир, о.з. Атанас Ангелов на среща по повод второто издание на биографичната му книга в Стара Загора.  Видимо приятно изненадан от подаръка Камата с известна доза умиление си припомни, че на два пъти му се е налагало като млад войник да изпробва твърдите дъски на нара в гарнизонния арест: веднъж заради загубен шомпол на автомата „АК-7-62“ и три дни заради закъснение от отпуск. “Бях мотострелковак, но и прислуга на гаубица, носил съм катюшка на гърба като линейчик, копал съм окопи в скалите над Аязмото и какво ли не още съм правил, докато ме пратят да ритам футбол в школата „Чавдар“, припомни си Модерния ляв за времето от есента на 1985-а и лятото на 1986-а. С невиждан, достигнал 50 000 бройки тираж е вече книгата на Стоичков след второто издание, близо 2 000 книги са заминали за Англия, още толкова се похарчили при представянето й в Чикаго, уточни авторът Владимир Памуков. До края на годината тя ще бъде представена в Канада (Торонто) и Испания (Барселона), преведена е на испански, португалски и полски, водят се преговори за продажба на права в чужбина, споделиха издателите. Приходите от продажбата в Стара Загора Стоичков е решил да предостави за лечението на страдащата от раково заболяване 32-годишна Камелия Добрева. На младата жена й предстои присаждане на стволови клетки след прегледа в Германия, за целта са необходими 328 000 евро, които семейството й не е в състояние да събере. Точно 10 секунди били необходими на Стоичков да вземе това решение, уточни формалният домакин на срещата в Стара Загора, футболистът Виктор Драголов. За представянето на книгата си Стоичков донесе със себе си и „Златната топка“, трофеят от паметната 1994-а година бе пренесен в специално изработен блиндиран куфар след злополучно изтърване и нараняване на 24-каратовото покритие преди време.", "date": "2019.07.22", "title": "Бивш ротен „облече“ Камата с войнишка униформа"}
{"url": "https://www.monitor.bg:443/bg/a/view/lideri-sme-po-broj-organichni-kosheri-i-lozja-171059", "text": "От 2015 година насам, България заема едно от челните места по площи с лозя отглеждани по методите на биологичното земеделие в ЕС. Страната ни  е сред лидерите в Европа по отношение на брой биокошери. Към 2011 г. броят им е 58 855, а през 2018 г. нараства четири пъти и достига до 265 069. В периода от 2016 г. до 2018 г. се отчита ръст и при засадените площи с роза и лавандула, съответно към 2018 г. те са 2255 ха и 7 021 ха.  България е най-големият производител на биологично розово и лавандулово масла в света. Това определя страната като ключов производител с традиции в производството на суровини за био козметиката, според статистика на Министерство на змеделието,  През тази година ще бъде създадена дирекция „Билогично производство“ в Министерство на земеделието. Това предвижда част от Националния стратегически план, който бе изготвен за развитие на биосектора до 2027 г., съобщиха от МЗХГ.  Сред целите му са създаване на условия за устойчивост на малките и семейни биологични стопанства, чрез насърчаване сдружаването на производителите.  Също така включване на био продукти в схемите „Училищен плод“ и „Училищно мляко“. Предвижда се ежегодно участие на биологични стопанства в схемите за времена заетост на работници в тях. Създават се възможности и за безплатни консултантски услуги и професионално обучение за биофермери по мерките по ПРСР в началото на новия програмен период.    ", "date": "2019.07.22", "title": "Лидери сме по брой органични кошери и лозя   "}
{"url": "https://www.monitor.bg:443/bg/a/view/osuetiha-hakerska-ataka-sreshtu-komisijata-za-zashtita-na-lichnite-danni-171138", "text": "Имало е опит за хакерска атака е направен в Комисията за защита на личните данни, потвърди за БНР председателят й Венцислав Караджов. Опитът е направен през безжичната Wi-Fi мрежа на комисията, което означава, че извършителят физически е бил в района на сградата ѝ, за да се опита да извърши хакерска атака в системата. Караджов подчерта, че атаката е спряна и затова не може да каже дали целта е бил сайтът на комисията или базата данни. Според него това е целенасочен опит за саботаж на работата на комисията.", "date": "2019.07.22", "title": "Осуетиха хакерска атака срещу Комисията за защита на личните данни "}
{"url": "https://www.monitor.bg:443/bg/a/view/kalin-vrachanski-podkara-tir-za-divi-i-shtastlivi-video-171141", "text": "В ролята на шофьор на тир ще видим Калин Врачански в новия филм на Яна Маринова „Диви и щастливи“. Звездата от „Стъклен дом“ и „Господин Х и морето“ вероятно ще се разпише с малка роля, като зрителите имаха шанса да го видят още от първия официален трейлър, излязъл преди дни. Той се появява на паркинг за тежкотоварни автомобили, а сюжетът вероятно ще го вкара в опит за флирт с героинята на Маринова. Неговото участие не е единственото, което изненада приятно любителите на българското кино. От краткия промо клип стана ясно, че пред камерата за „Диви и щастливи“ е застанал и Асен Блатечки. Като царици на дегизировката пък виждаме главните лица в лентата – Яна Маринова и Луиза Григорова-Макариев. Двете се впускат в приключение тип „Телма и Луиз“, а по време на филма ще „дефилират“ в разнообразни перуки и костюми. В причина за това се оказва опитът им да избягат от полицията, след като отвличат млад британец (Базил Айденбенц). Ще успеят ли да се измъкнат от белезниците ще разберем от 29 ноември, когато „Диви и щастливи“ ще направи официалната си премиера. Още преди да се завърти по киносалоните в родината ни пък режисираният от Мартин Макариев филм е продаден за международно разпространение. Това се случи, благодарение на кратък 10-минутен откъс, който бе заснет още миналата година и с който Маринова и компания обиколиха няколко филмови събития по света.", "date": "2019.07.22", "title": "Калин Врачански подкара тир за „Диви и щастливи“ (ТРЕЙЛЪР)"}
{"url": "https://www.monitor.bg:443/bg/a/view/ludogorec-s-lesen-sypernik-i-v-sledvashtija-kryg-na-le-171137", "text": "\"Лудогорец\" ще играе срещу загубилия от двойката \"Дъ Ню Сейнтс\" - \"Копенхаген\", ако отстрани \"Валур\" във втория предварителен кръг на Лига Европа. Това отреди тегленият днес жребий в Нион. Първата среща ще е на 8 август в Разград, а реваншът е след седмица в Уелс или Дания. \"Дъ Ню Сейнтс\" е шампион на местната Премиър лийг и за момента участва в предварителните кръгове на Шампионската лига. В първия етап от надпреварата \"светците\" елиминираха шампионите на Косово \"Фероникели\" - 2:2 и 1:0. Преди години TNS, както съкратено е името на отбора на английски език, игра с ЦСКА в Лига Европа, където претърпя поражение. От своя страна \"Копенхаген\" все още не е играл мачове в евротурнирите през този сезон. Датчаните ще дебютират в ШЛ именно срещу \"Дъ Ню Сейнтс\", като ще се прехвърлят към Лига Европа само при загуба от TNS, каквато е малко вероятна според прогнозите. Копенхаген е \"черна котка\" за българските отбори. През 1998 година датският клуб елиминира \"Левски\" за КНК, през 2017 година \"Копенхаген\" отстрани \"Лудогорец\" в елиминациите на ЛЕ, а през миналия сезон датчаните не срещнаха проблеми срещу ЦСКА в предварителните кръгове на същия турнир. ", "date": "2019.07.22", "title": "\"Лудогорец\" с лесен съперник и в следващия кръг на ЛЕ "}
{"url": "https://www.monitor.bg:443/bg/a/view/trup-na-udavnik-nameren-v-napoitelen-kanal-171126", "text": "Труп на удавен мъж на видима възраст 60-65 години е намерен в напоителен канал между пазарджишките села Звъничево и Лозен. Това съобщи говорителят на местната Областна дирекция на МВР Мирослав Стоянов. Той допълни, че не е уточнена самоличността на човека. На обърнатото по очи във водата тяло се натъкнал случаен очевидец, който към 8 ч. сутринта в понеделник минавал оттук и забелязал тялото. Той веднага се обадил в полицията и край канала до минути пристигнали екипи на Районното управление на МВР в Пазарджик, пожарната и „Спешна помощ“. Дежурните лекари само констатирали смъртта на мъжа. За де се установи кой е удавникът кметовете на съседните села Звъничево, Лозен, Братаница, Ляхово, Паталеница, Дебращица, Црънча, Ковачево и други,които са по протежението на канала, са уведомени за случилото се. След извършената аутопсия ще стане ясно дали става дума за удавяне или мъжът е бил убит и след това хвърлен в канала.", "date": "2019.07.22", "title": "Намериха труп на удавник в напоителен канал"}
{"url": "https://www.monitor.bg:443/bg/a/view/livyrpul-s-vtora-zaguba-v-kontrolite-171142", "text": "Носителят на Шампионската лига „Ливърпул“ записа втора поредна загуба в летните контроли. След като преди дни мърсисайдци паднаха с 2:3 от „Борусия“ (Дортмунд), възпитаниците на Юрген Клоп допуснаха ново поражение с 1:2 от „Севиля“. Срещата се игра на “Фенуей Парк” в Бостън, САЩ. Друг интересен факт е, че испанците стигнаха до успеха с човек по-малко на терена, след като Жорис Няньон бе изгонен в 76-ата минута. Нолито (37) и Алехандро Поцо се разписаха за андалусийци, а Дивок Ориги (44) вкара за англичаните. Въпреки поражението обаче мениджърът на „Ливърпул“ Юрген Клоп остана спокоен и не отдаде голямо значение на резултата. „Не ме притесняват загубите, въпреки че аз искам да печелим дори и в приятелските мачове. Момчетата тепърва набират скорост, целта ми е да сме във форма за официалните мачове“, сподели Клоп.", "date": "2019.07.22", "title": "„Ливърпул“ с втора загуба в контролите"}
{"url": "https://www.monitor.bg:443/bg/a/view/kyso-syedinenie-podpali-kavaci-te-171145", "text": "Пожар избухна в туристическа каравана на къмпинг Каваците край Созопол, а минути по-късно пламна и съседното бунгало. Късо съединение в елинсталацията на караваната е причина за инцидента, категорични са разследващите. Към момента няма никакви съмнения за умишлен палеж, коментираха запознати. Пожарът е избухнал в около 14 часа в понеделник, когато плажът е бил пълен с народ. Огънят е изплашил летовниците, които сами са се евакуирали на безопасно разстояние. На място са пристигнали няколко пожарни, които са потушили пламъците за минути и са предотвратили опасността огънят да се прехвърли и на съседните бунгала. От полицията съобщиха, че няма пострадали, няма и данни за взривени газови бутилки. Нанесени са единствено материални щети по караваната и бунгалото. Собственик на двата подпалени обекта е един и същи човек - бизнесмен от София, който е заявил, че няма никакви претенции за щетите. ", "date": "2019.07.22", "title": "Късо съединение подпали „Каваци“-те (ОБНОВЕНА)"}
{"url": "https://www.monitor.bg:443/bg/a/view/bombena-zaplaha-v-centralata-na-krajnolevite-v-berlin-171144", "text": "Централата на германската крайнолява партия Левите беше евакуирана днес заради бомбена заплаха, предаде ДПА. Говорителка на партията съобщи, че заплахата е била получена тази сутрин по имейл. Заради съдържанието й партията подозира, че изпращачът има връзки с крайната десница. Полицията е приела заплахата много сериозно, съобщи говорителката, заради което всички, намиращи се в сградата в центъра на Берлин, са били евакуирани. Полицията е блокирала входа на сградата.", "date": "2019.07.22", "title": "Бомбена заплаха в централата на крайнолевите в Берлин"}
{"url": "https://www.monitor.bg:443/bg/a/view/nominiraha-ivan-geshev-za-nov-glaven-prokuror-171129", "text": "Прокурорската колегия на ВСС номинира единодушно зам.-главния прокурор Иван Гешев за наследник на Сотир Цацаров. Това стана по време на второто заседание на пленума на съвета свързано с процедурата за избор на нов обвинител номер 1. След края на заседанието петима от 11-те членове на прокурорската колегия дадоха пресконференция, на която отново, след като го направиха и пред ВСС, обясниха номинацията си и отговориха на журналистически въпроси. заяви нейният говорител Даниела Машева. По закон, друг, който може да издига кандидатура, е правосъдния министър. Все още има две заседания на пленума на ВСС – на 25 и на 29 юли, на които това може да стане. „Обединихме се около кандидатурата на прокурор Гешев, като съобразихме изискванията на Конституцията, на Закона за съдебната власт и разбира се съобразихме зададения профил за бъдещия главен прокурор от професионалните организации на следователите и на прокурорите - Асоциацията на прокурорите и Камарата на следователите в страната. Считаме, че прокурор Гешев притежава висок професионализъм, много добър практически опит, високи нравствени и морални качества и изцяло отговаря на законовите критерии за главен прокурор. Водещото в нашето предложение е, че е като магистрат, започнал е кариерата си като следовател, след това е продължил като прокурор в СРП, в СГП, бил е административен ръководител на спецпрокуратурата за период, в който прокуратурата отчете много добри резултати в борбата с организираната престъпност и корупцията, които са оценени не само на национално ниво, но и на международно. По време на неговия мандат като административен ръководител на спецпрокуратурата в мониторинговия доклад са отчетни много по-позитивни резултати и положителна тенденция, която ЕК изцяло подкрепя и насърчава, това също беше водещо и определящо за нас“, обясни Машева. Преди да изготвят предложението си, членовете на прокурорската колегия са Проверките там вече са приключени и не е установено никакво неправомерно поведение на Гешев, нито конфликт на интереси, зависимости и неспазване на етичните правила. Преди да изготвят номинацията си, членовете на прокурорската колегия са се срещнали с Гешев във ВСС и са разговаряли продължително време с него преди да се съгласи да бъде предложен. „За коментара му дали битката ще бъде кална се изясни, че този коментар е бил свързан най-вече във връзка с показанията на един свидетел по делото КТБ и всъщност показанията на този свидетел касаят една предишна процедура за избор на главен прокурор. Всички членове на прокурорската колегия обсъдихме и това негово изказване, но всъщност неговата представа е, че не следва да се определя тази изборна процедура като някаква кална битка, като някакви задкулисни решения, като опит за влияние върху членовете на прокурорската колегия и като цяло на ВСС“, каза още Машева. До 17 септември двете комисии на прокурорската колегия – по атестиране и конкурси и по професионална етика трябва да изготвят свои становища, като проверят отново всички данни до 16 септември за професионалните качества и спазваните от кандидата етични правила. Тези становища ще бъдат приети на заседания на двете комисии, които ще бъдат публични и на които ще бъде поканен кандидатът. До 7 дни преди изслушването на кандидата или кандидатите за главен прокурор на 24 октомври всички неправителствени организации, професионални организации, вузове, научни организации имат право да поставят своите въпроси и да изразят становища. За избор на главен прокурор са необходими най-малко 17 гласа на членове на ВСС. „Резултатът няма как да бъде предизвестен, може да има избор, може и да няма“, каза още Машева.", "date": "2019.07.22", "title": "Номинираха заместник на Цацаров за обвинител №1 (ОБНОВЕНА)"}
{"url": "https://www.monitor.bg:443/bg/a/view/mnogo-e-lavandulata-malko-e-masloto-171058", "text": "Рекордните 644 кг. от дка е средният добив от лавандула в Добруджа това лято. Това показва справка на ОД „Земеделие“.  На места като в Генерал Тошево са постигнати – 720 кг суха маса от декар, а най-нисък е добивът в община Шабла – 490 кг/дка. За сравнение, през 2018 г. в областта е отчетен среден добив от 525 кг на декар, година по-рано резултатът е бил малко по-добър – 608 кг на декар. В същото време средният добив от декар лававндулово масло е между 5-6 кг. За сравнение, миналата година той бе 10-13 кг/дка. Кампанията по прибирането на маслодайната култура е в разгара си. До момента са ожънати близо 30 000 дка от лавандулата в областта, като общо площите с лавандула в Добруджа за 2019 г са 72 239 дка.  Справка на дирекцията показва, че през 2016 г. са били засети 6 961 дка, през 2018-а – 39 640 дка. Въпреки информацията от земеделската служба за по-високи добиви суха маса, стопанската 2019 година се оказва катастрофална за производството на лавандулово масло в Добричка област. Средният добив от декар е 5-6 кг. За сравнение, миналата година той бе 10-13 кг/дка. Причините, според агрономите, са няколко. На първо място, голямото количество суха маса не означава много масло. Това зависи от сорта лавандула. На второ, но не последно място, климатичните промени оказаха влияние върху развитието на лавандуловите растения. Липсата на дълбочинна влага и застудяването през април доведе до недобро опрашване и до нисък рандеман.  Едва ли някой може да каже колко точно са дестилериите в област Добрич. Източници на вестника твърдят, че има и доста незаконни дестилерии – без разрешителни за строеж, без сертификати и т.н. Едва ли не всеки голям производител си прави в двора дестилерия. Дали е така или не, има си органи, които да проверяват. Факт обаче е, че за всяка дестилерия има клиенти. По простата причина, че в Добруджа има над 70 хил. декара с лавандула. Анализ на ситуацията с лавандуловото масло към момента, пред  Телеграф прави изпълнителният директор на „Есетере“ Пламен Николов. „Имаме 96 фермери с различни резултати – от 2 до 15 кг масло от декар. Затова бих казал, че средният добив лавандулово масло тази година е от 6 до 8 кг от декар. Причините са липсата на дълбочинна влага през зимата, неправилно затопляне през март и застудяването през април, последвано от неритмични дъждове. Това доведе до по-малко количество зелена маса – суровината за производство на маслото. Що се отнася до цена на килограм масло – към момента няма. Тук бих искал да подчертая, че качеството на българската лавандула не може да подкрепи неприемливо високата цена, която търговците искат от международния пазар. Миналата година се получи спекулация на пазара. Ние бяхме принудени за първи път да платим висока цена за килограм масло – 180 лева, тъй като търговците предлагаха високи цени. Само че, точно заради това, у тях останаха 80 – 100 тона лавандулово масло от миналата година, тъй като  не успяха да ги продадат на цената, която искаха -  130-150 евро за кг. Това е цена, която искат производителите от френския Прованс, но те са работили стотици години, за да получат такова качество. Според мен, когато тези, които отглеждат лавандула, спрат да говорят за рафиинерии, вместо дестилерии и за килограм масло, а не литър масло – тоест, с това нещо да се занимават професионалисти, българската лавандула ще заеме мястото, което й се полага на международния пазар. Добивите отново ще бъдат по-високи, отколкото от пшеница и царевица, например, но цената ще е нормална: 60-70 евро за килограм.“ Според Пламен Николов, цената на пазара на лавандуловото масло ще стане ясна към средата на август. Българската продукция се изнася основно за САЩ и за Япония. Ако миналата година „Есетере“ е плащала по 180 лв. за килограм масло, то други дестилерии са давали по 240 лева, разкриха производители. С тази разлика, че фермерите, които имат договори с „Есетере“, получават осигурен транспорт, косачки, работна ръка, агро помощ. Останалите си плащат за всичко. За транспортиране на сухата маса до дестилерията, в зависимост от километрите, един ТИР иска 500-600 лева. Наемът на косачка върви от 40 до 60 лева на декар. 50 декара по 50 лв. средно – 2 500 лева – без договор, без данъци. Да не говорим за наемането на работна ръка, предимно от ромската общност. Без договор, разбира се. В началото им плащахме по 50 лева надник на ден. От две години вече искат по 80 лева, плюс храна да им осигурим, чуваме, че на места надникът е скочил и на 100 лева, обясняват производители. Фермерите, които имат договори с дестилерии, получават защитена цена за всеки килограм масло. На „Есетере“ тя е 60 лева, която производителите получават до няколко дни след изваряването. Останалото се изплаща след реализиране на продукцията на пазара. Тези, които нямат договори, пласират маслото си сами след преговори с търговци.     Етерично-маслените култури заемат все повече площи в Добруджа. Расте интересът към лавандула, лайка, маточина, салвия, кориандър, мента. Царицата сред тях безспорно е лавандулата. Търсенето на ароматното масло у нас и в чужбина е основната причина за интереса към тази култура. Веднъж засята, лавандулата дава цвят и масло средно в продължение на 25 години. Печалбата от декар лавандула е достигала през годините до 1000 лева, а нито едно растение в Добруджа не дава толкова бърза възвръщаемост на вложените инвестиции. Още през втората година след сеитбата ароматната билка започва да дава реколта от стопанско значение, като пикът достига на четвъртата, петата година и продължава до осмата, десета година. Другата основна причина за засиления интерес към етерично-маслодайните култури в Добруджа, която изтъкват производителите, е засушаването и високите температури през лятото и меката зима, характерни основно за региона на Средиземноморието. Безспорно най-голямата дестилерия не само в Добрич, но и в страната, е „Есетере България“, в партньорство с голямата американска компания doTERRA. Тя бе открита през 2016 г., като инвестицията бе около 5 млн. лева. През юни тази година „Есетере“ откри втора дестилерия, а общата стойност на инвестираните средства достигна 12 млн. лв. Производствената база работи в непрекъснат целогодишен режим, като екипът, използваните технологии и цялата инсталация са изцяло български. Дестилерията е най-голямата в региона и през лятото преработва основно лавандула, с до 8 зареждания в денонощието. През останалото време се извличат етерични масла от маточина, кориандър, чубрица, равнец, лайка, дафинов лист и др. Внасят се и стотици тонове тамян от Африка, главно от Африканския рог. Тъй като суровината подлежи на съхранение, тя се дестилира извън активния сезон за лавандулата. 100% от продукцията на “Есетере България” се експортира за американската компания-майка doTERRA.", "date": "2019.07.22", "title": "Много е лавандулата, малко е маслото "}
{"url": "https://www.monitor.bg:443/bg/a/view/spasitelen-ekip-izvadi-pevicata-yoana-ot-jazovir-ognjanovo-171127", "text": "Спасителен екип се наложило да се намеси по време на снимките на видеоклипа на новото парче на певицата Yoana – Fiesta. Причината – течението отнася лодката на звездата и екранния й партньор Галин Найденов на 3 километра от залива. Спасителната операция се провежда през най-горещите летни дни, като работата по заснемането на видеото отнема на екипа две денонощия. Романтика по суша и вода, изпълнена с красиви залези и латино танци, съпътстват Fiesta. В клипа феновете ще видят любимката си Yoana и на върха на 20-метрова кула в язовир Огняново. Певицата демонстрира и завидни умения зад волана. Предизвикателство се оказва не само натовареният трафик по време на снимките в движение, а и ограничената видимост заради монтираната камера на предния капак. Междувременно Fiesta ще се разпространява едновременно на български и на английски език, като втората версия ще бъде подкрепена от екипи в Швейцария, Австрия, Полша, Русия, Турция, Великобритания, Германия, Гърция и Румъния. Работата по парчето отново ме събра в студиото с талантливия Monoir, а след това с Павел Николов от Pavell & Venci Venc’ написахме българския текст“, споделя Yoana. Това е вторият съвместен проект на нашето момиче с румънския хитмейкър Monoir след дебютния й сингъл - „Да не спим“, който доби статут на химн на лято 2018.", "date": "2019.07.22", "title": "Спасителен екип извади певицата Yoana от язовир Огняново (ВИДЕО)"}
{"url": "https://www.monitor.bg:443/bg/a/view/obvinjaem-za-ubijstvo-poiska-kompanija-pred-temida-171133", "text": "Да не бъде сам на подсъдимата скамейка поиска в съдебна зала по време на заседание 25-годишният Недко Койчев, който преди 13 месеца е бил арестуван по обвинение в брутално убийство по хулигански подбуди в родното си село Долно сахране. След като пожела делото да бъде разглеждано по съкратената процедура, без разпити на свидетели и търсене на нови доказателства как е настъпила смъртта на 56-годишния Гунчо Гунчев, обвиняемият поиска от съда редом с него да застане и приятелят му  Иван Сотиров. С него  ритали вече безжизненото тяло на самотника привечер на 9 юни м.г. Според Койчев по дрехите на връстника му също имало пръски кръв от тялото на жертвата , но никой не си направил труда да ги подложи на изследвания и анализи. Искането му леко зачуди петчленният състав на съда, наложи се уточняване дали наистина Койчев си дава сметка, че привличането на нов обвиняем не може да стане в условията на съкратеното производство. В разпоредителното заседание бе конституиран като граждански обвинител братът на жертвата Дончо Гунчев, който е предявил иск за 80 000 лв за нанесени му неимуществени вреди. Същинският старт на делото ще бъде даден на 17 септември, до тогава прокурорът  ще трябва да поправи отстранима грешка в обвинителния акт. Между 10 и 20 години затвор предвижда НК за стореното от младия мъж, който ритал жертвата си под влияние на голямо количество алкохол насред селската градинка. Койчев отказал да му бъде направена кръвна проба, защото се страхувал от иглата на инжекцията, коментираха запознати с досъдебното производство, по което първоначално е бил задържан и Иван Сотиров. В крайна сметка експертите доказали, че фаталният ритник е нанесен от авера му.", "date": "2019.07.22", "title": "Обвиняем за убийство поиска „компания“ пред Темида"}
{"url": "https://www.monitor.bg:443/bg/a/view/bum-na-izbornija-turizym-v-shumen-predi-mestnija-vot-171134", "text": "5979 души са сменили настоящите си адреси в навечерието на местните избори в Шумен, сочат данните, предоставени от общинската администрация в отговор на питане от общинския съветник Иван Йонков. Предполага се, че масовата миграция е част от изборния туризъм, а с новите регистрации бъдещи кандидати си осигуряват изборно предимство в малки селища от общината. В разпоредбите на чл. 405а от Изборния кодекс е фиксирано, че кметовете на общини и областните управители 6 месеца преди избори за общински съветници и кметове проверяват всички адресни регистрации, извършени през предходните 12 месеца. В Шумен са направили проверка за периода 1 януари 2018 - 30 април 2019 година. Според тези данни на територията на гр. Шумен с нов настоящ адрес са 5177 души, като в областния център вероятно има и естествен икономически прираст от миграция на хора от региона и съседни области. Има обаче селища, в които ръстът е непропорционален на постоянния брой на жителите и няма връзка с икономическа активност в населеното място. Така например в село Ивански има 104 души променили настоящите си адреси и 50 постоянните. 86 са новорегистрираните по настоящ адрес в Средня, плюс още 13 с нов постоянен адрес там. В Струйно пришълците с нови адреси - постоянен и настоящ са 79, в Друмево 89, в Царев брод 84, в Градище 68, в Дибич 70. За определени адреси, при които регистрацията на отделни лица е надвишавала 10 души са правени допълнителни проверки. В Шумен и три села от общината - Средня, Мараш и Черенча 11 адреса са били с подозрително висок брой нови обитатели. В Средня били засечени 13 новозаселени роднини в две къщи, докато през 2018 там живеел само един човек. На \"Попска\" 20 в същото село в една къща с пристройка били записани 12 роднини, при двама обитатели през 2018. На една и съща улица в с. Мараш били открити 33 новорегистрирани на един и същ адрес \"Кирил и Методий\" 17 с пет пристройки, а през 2018 там живеели двама възрастни и три деца. 32 глави са се записали на \"Симеон Велики\" 3 в Черенча, при двама възрастни и две деца година по-рано. Голямо заселване на новорегистрираните има и в самия Шумен. В апартамент на третия етаж от кооперация в Шумен \"живеят\" 18 души, а в друг - 22. 16 граждани с нов постоянен адрес има и в апартамент на ул. \"Велики Преслав\" 1.", "date": "2019.07.22", "title": "Бум на изборния туризъм в Шумен преди местния вот"}
{"url": "https://www.monitor.bg:443/bg/a/view/avtonomen-lexus-ls-trygna-po-ulicite-na-bruksel-171131", "text": "Японската компания Toyota започна тестове на автономно шофиране по обществената пътна мрежа в Европа. След успешно проведените симулации и изпитания на затворени трасета, Toyota започва изпитания на своите самостоятелно разработени системи за автономно шофиране в реална градска среда. Първите тестове са в оживения център на белгийската столица Брюксел. През следващите 13 месеца специално оборудваният седан Lexus LS ще се движи многократно по предварително установен маршрут в сърцето на европейските институции. В глобален мащаб, изследователският и развоен център на Toyota в Брюксел, изпълнява ролята на регионален експертен център в областта на компютърната симулация, в който специалистите обучават компютрите да виждат и да разбират заобикалящата ги среда. Крайната цел на Toyota е свеждането на жертвите от пътнотранспортни произшествия до нула, a основната цел на този пилотен проект е да изследва сложното и непредвидимо човешко поведение и неговото въздействие върху работата на автономната система за шофиране. Адекватната реакция от страна на системата за сложността на градската среда и пъстротата на населението на град като Брюксел е от ключово значение за разбирането на човешкото поведение. След успешно проведените изпитания по обществената пътна мрежа в Япония и САЩ, сега към съзнанието на автомобила ще се добави и разбирането на европейските условия на движение. Изпитателният Lexus LS е обикновен сериен автомобил, който ще се движи по нормалната общодостъпна пътна мрежа. Единствената разлика при него е монтираният на покрива сензорен модул, включващ радарни датчици, видеокамери и система за позициониране с висока точност. Зад волана на автомобила ще седи човек, отговорен за безопасността, който ще може да се намеси и да поеме управлението от системата за автономно движение по всяко време. Той ще бъде придружен и от оператор, който ще наблюдава действието на цялата система. Toyota пристъпва към използване на този изследователски автомобил по обществената пътна мрежа след месеци на задълбочена подготовка на превозното средство, включваща техническа хомологация на системата за автономно движение, обучение на водачите, анализ на маршрута и взаимодействие с местните власти за придобиване на необходимите нормативни разрешения и одобрения. Тази изследователска програма е свързана с глобалната визия на Toyota за създаване на безопасност и все по-добра мобилност за всеки. Toyota разглежда взаимодействието между водача и превозното средство като добре синхронизирана работа в екип – специфичен подход към мобилността на бъдещето, наречен „Концепция за мобилно партньорство”. С цел създаване на все по-достъпни и безопасни решения за мобилност, Toyota работи паралелно върху разработката на два модела за автономно движение – „Бодигард” и „Шофьор”. Разработвайки тези върхови технологични решения, Toyota се стреми да популяризира и да осигури широк достъп до съвременни решения за безопасност в своята продуктова гама. Toyota оборудва всички свои нови автомобили с модерни високотехнологични системи за асистенция на водача, познати като Toyota Safety Sense и Lexus Safety System+.", "date": "2019.07.22", "title": "Автономен Lexus LS тръгна по улиците на Брюксел"}
{"url": "https://www.monitor.bg:443/bg/a/view/car-lyv-nosi-na-eltyn-djon-nad-10-miliona-171125", "text": "Новата версия на „Цар Лъв“ може да добави в актива на британската суперзвезда Елтън Джон повече от 110 милиона долара за авторството на музиката. Специалисти предричат голям успех на римейка на филма, което означава, че легендарният музикант може да спечели до 13 милиона долара от авторски права, продажби на билети и албуми. В Китай „Цар Лъв“ се появи в киносалоните на 12 юли и вече събра в боксофиса над 50 милиона долара. Припомняме, че през 1994 г. Елтън Джон написа за анимационния филм прочутите си песни Сircle of Life, I Just Can’t Wait To Be King, Can You Feel the Love Tonight, Never Too Late и други. За песента Can You Feel the Love Tonight той получи „Оскар“ за филмова музика през 1995 г.", "date": "2019.07.22", "title": "\"Цар Лъв“ носи на Елтън Джон над $10 милиона"}
{"url": "https://www.monitor.bg:443/bg/a/view/refan-intense-gold-za-samochuvstvie-i-slynchevi-emocii-prez-ljatoto-171130", "text": "Когато избираме парфюми,  желаем да сме в крак с модата и в същото време да бъдем особени и неповторими - затова  е необходимо правилно да ги подбираме. Ако сред голямото парфюмерийно  изобилие все още не сте открили своя летен аромат, не се колебайте и изберете поне един от зашеметяващите емблематични парфюми REFAN INTENSE GOLD. Те са впечатляващо продължение на серия GOLD с дълготрайния Intense подпис на REFAN - едно истинско парфюмно бижу и изискан подарък. По-големият обем на флакона позволява да го използвате  по-дълго и щедро, без да пестите. Новите тенденции в света на парфюмите - „екстрийм“ и интенз“ - различни от добре познатата класика, осигуряват бягство от скуката и завръщане към тайнството на природата. REFAN INTENSE GOLD са дълготрайни аромати с повишен интензитет и  обогатен състав  с  акцентирана флорална свежест,или пикантни подправки, сочни плодови ноти,или подчертани топли базисни дървесни акорди. По-високата концентрация и нови ремикси на любимите парфюми на REFAN са в крак със забързания съвременен свят на силни емоции и са предназначени за тези, които се стремят към  нови чувствени преживявания, особено през лятото – сезонът на горещите страсти и приключения. REFAN INTENSE GOLD е колекция от мъжки и дамски ултрамодерни аромати, които  напълно отговарят на модните тенденции и още повече подчертават собствения  индивидуален чар, създават радостни емоции, повишават самочувствието и създават спомени и слънчево настроение.", "date": "2019.07.22", "title": "REFAN INTENSE GOLD - за самочувствие и слънчеви емоции през лятото"}
{"url": "https://www.monitor.bg:443/bg/a/view/anarhisti-podpaliha-jeleznicite-i-razcepiha-italija-171121", "text": "Пожар рано тази сутрин край Флоренция в електро - разпределителна кабина на железниците напрактика блокира движението по основната железопътна магистрала на страната Рим – Болоня – Милано. За медиите на практика сега Италия е разделена на две, на Северна и Южна част, тъй като е пресечана нейната основна транспортна артерия. Отменени са много влакове, а закъснението на тези, които все още се движат, е между два и три часа. Причинените от огнените езици поразии са огромни и според специалистите за възстановяването на нормалния трафик по релсовия път ще са нужни поне три дни. Ето защо ръководството на железниците през тези часове търси алтернативни маршрути най-вече за пътническите конвои – експресни и обикновени, които през тези дни са претъпкани с туристи и летовници. Междувременно щателна проверка на силите за сигурност и на специализираното научно-техническо разузнаване към Корпуса на карабинерите установи, че пожарът на изключително важното съоръжение е умишлен. Подпалени са всички входящи и изходщи кабели и в двете им посоки, което прави невъзможно захранването с електроенергия на влаковете по голяма част от железопътното трасе между Болоня и Рим. В същото време е блокирано компютърното управление на движението, тъй като са извадени от строя множество светофари, стрелки и т.н. Щетите са огромни и добре нацелени от подпалвачите на електро-разпределителната кабина, тъй като дори след пълното отстраняването на повредите, още дълго влаковете ще се движат с намалена скорост, правейки на пух и прах досегашните графици. Що се отнася до извършителите на едва ли не терористичния акт, то според влиятелния вестник „Република“ най-вероятно става дума за членове на силната във Флоренция анрхистична организация. Като денят не е избран случайно – днес в града на Ренесанса би трябвало да бъдат произнесени присъдите срещу 28 анархисти, участвали преди време в подпалването на база на десни екстремисти. „Република“ припомня, че същият „почерк“ като днешния бе открит от полицията при разследването на други подобни инциденти във Флренция, включително и в опасващата града ЖП-мрежа.", "date": "2019.07.22", "title": "Анархисти подпалиха железниците и разцепиха Италия"}
{"url": "https://www.monitor.bg:443/bg/a/view/vyvedoha-ogranichitelen-rejim-za-nepylnoletni-v-park-rila-v-dupnica-171123", "text": "Общината в Дупница въведе ограничителен режим за непълнолетни в градския парк \"Рила\", обявиха от администрацията. Причината за наложената мярка станаха множеството вандалски актове в района, при които през последните дни бяха унищожени врати, тоалетни и барбекюта в парка. Със заповед на кмета на общината инж. Методи Чимев се забранява пребиваването на лица до 14-годишна възраст след 20 часа, а на непълнолетните - до 18-годишна възраст, след 22 часа. Единственото изключение е, когато деца са придружени от родител или настойник. Отделно от това категорично се забранява употребата на алкохол на лица до 18-годишна възраст. „Само в рамките на по-малко от седмица две деца по чудо бяха спасени, след като се натровиха с алкохол. Едното беше 14-годишно, а другото на 17. Няма как да позволим подобно нещо да продължава. Освен, че се унищожава имуществото в парка, прекомерната употреба на алкохол от страна на децата застрашава тяхното здраве и живот“, мотивираха забраната си от кметската администрация. При нарушаване на заповедта на кмета - административно-наказателна отговорност се носи от родителя (настойника, попечителя или лицето, полагащо грижи за детето). При установено нарушение, незабавно ще се уведомяват органите на РУ-Дупница, Дирекция \"Социално подпомагане\" и отдел \"Закрила на детето\", категорични бяха още от екипа на кмета Методи Чимев. Вандали- Заради множеството вандалски актове през последните дни въведоха ограничителен режим в парка в Дупница", "date": "2019.07.22", "title": "Въведоха ограничителен режим за непълнолетни в парк „Рила“ в Дупница"}
{"url": "https://www.monitor.bg:443/bg/a/view/ivan-totev-njama-da-se-kandidatiram-otnovo-za-kmet-imam-nujda-ot-pochivka-171116", "text": "Няма да се кандидатирам за трети мандат на предстоящите местни избори. След осем години управление на града имам нужда от почивка. Това обяви кметът на Пловдив Иван Тотев. Той бе категоричен, че решението му е лично и върху него не е оказван натиск от партията му. \"Въпреки че няма да се кандидатирам за кмет, ще продължа да работя за града\", увери Тотев. По думите му двата му мандата са били успешни и Пловдив е преобразен. \"Имало е много тежки решения, водил съм редица битки. Това отнема от личната енергия на човек. Чувствам, че вече има едно прегряване у мен\", посочи градоначалникът.", "date": "2019.07.22", "title": "Иван Тотев: Няма да се кандидатирам отново за кмет, имам нужда от почивка "}
{"url": "https://www.monitor.bg:443/bg/a/view/bivsh-roten-obleche-kamata-s-vojnishka-uniforma-171122", "text": "С оригинална войнишка униформа от времето на новобранството му изненада Христо Стоичков някогашният му първи ротен командир, о.з. Атанас Ангелов. Това стана на среща по повод второто издание на биографичната му книга в Стара Загора.Видимо приятно изненадан от подаръка Камата с известна доза умиление си припомни, че на два пъти му се е налагало като млад войник да изпробва твърдите дъски на нара в гарнизонния арест: веднъж заради загубен шомпол на автомата „АК-7-62“ и три дни заради закъснение от отпуск. “Бях мотострелковак, но и прислуга на гаубица, носил съм катюшка на гърба като линейчик, копал съм окопи в скалите над Аязмото и какво ли не още съм правил докато ме пратят да ритам футбол в школата „Чавдар“, припомни си Модерният ляв за времето от есента на 1985-а и лятото на 1986-а. С невиждан, достигнал 50 000 бройки тираж, е вече книгата на Стоичков след второто издание, близо 2 000 книги са заминали за Англия, още толкова се похарчили при представянето й в Чикаго, уточни авторът Владимир Памуков. До края на годината тя ще бъде представена в Канада /Торонто/ и  Барселона /Испания/, преведена е на испански, португалски и полски, водят се преговори за продажба на права в чужбина, споделиха издателите . Приходите от продажбата в Стара Загора Стоичков е решил да предостави за лечението на страдащата от раково заболяване 32-годишна Камелия Добрева. На младата жена й предстои присаждане на стволови клетки след прегледа в Германия, за целта са необходими 328 000 евро, които семейството й не е в състояние да събере. Точно 10 секунди били необходими на Стоичков да вземе това решение, уточни формалният домакин на срещата в Стара Загора , футболистът Виктор Драголов. За представянето на книгата си Стоичков донесе със себе си и „Златната топка“, трофеят от паметната 1994-а година бе пренесен в специално изработен блиндиран куфар след злополучно изтърване и нараняване на 24-каратовото покритие преди време.", "date": "2019.07.22", "title": "Бивш ротен „облече“ Камата с войнишка униформа"}
{"url": "https://www.monitor.bg:443/bg/a/view/zora-poluchi-sertifikat-za-investicija-klas-a-171117", "text": "На 17 юли 2019 година Министърът на икономиката Емил Караниколов връчи 4 сертификата клас „А” за инвестиции издадени по реда на Закона за насърчаване на инвестициите. Стойността на проектите е близо 42 млн. лв., като те ще разкрият 158 нови работни места. Проектите са предимно в секторите производство, аутомотив, ИТ, складиране и съхранение на товари и др. Проектът на „Зора логистик ММС” ООД, предвижда закупуване на земя и изграждане на съвременна складова база и офиси за складиране, съхранение и обслужване на чужди стоки и товари и ще бъде реализиран в управляваната от „Национална компания индустриални зона“ ЕАД Индустриална зона Божурище. Инвестиционният проект ще бъде изпълнен в рамките на 3 години, като основните дейности по реализирането му са свързани с изграждане на модерна складова база със съвременно технологично оборудване, с висока ефективност на дейностите и оптимизиране на процеса. Размерът на инвестицията е над 17 млн. лв. и ще разкрие 33 нови работни места.", "date": "2019.07.22", "title": "ЗОРА получи Сертификат за инвестиция клас „А”"}
{"url": "https://www.monitor.bg:443/bg/a/view/aleks-syrchadjieva-chisti-plaj-za-igri-na-voljata-snimki-171119", "text": "Екипът на „Игри на волята“ се е заел с почистването на плаж Листи и е изхвърлил над 30 чувала битови отпадъци, за да може да използва локацията за снимачна площадка. Това разказа водещата Алекс Сърчаджиева пред Нова тв.  По нейни думи, екипът сам е проявил инициатива. Това идва като отговор на природозащитниците, които използваха социалните мрежи за да укорят екипа от 130 души, че “Темата за опазването на околната среда и хармоничното съжителство между хора и девствена природа ще са акценти в съдържанието на предаването. Екипът ни сам изяви желание да почисти плаж Листи.“, заяви Сърчаджиева. По съвет на колумбийските създатели, с които българският продуцентски екип дълго обсъжда първото място за снимки, изборът на родното ни Черноморие в съчетание с мистична Странджа успява да надделее над екзотични дестинации като Мароко и Латинска Америка. Защото е най-красивата страна в региона, защото има толкова непознати кътчета, с които трябва да се гордеем, защото има магия, която искаме да споделим с всеки българин. Затова сме в Странджа – земя, с която корените ни са дълбоко свързани.  И в участниците ще видим качествата, с които нацията ни се отличава - силен дух, издръжливост и, разбира се, обич към историята и вековните традиции.\", уточни Алекс. Стана ясно още, че участниците, които ще се борят за голямата награда от 200 000 лв, ще са 24. В състезанието ще има три отбора, които постоянно се борят за по-добри условия на живот. Единият отбор печели привилегията да живее в лукс, вторият работи за поминъка си като рибарска бригада, а третият е захвърлен на безлюден плаж, където трябва да оцелее.", "date": "2019.07.22", "title": "Алекс Сърчаджиева чисти плаж за „Игри на волята“ (СНИМКИ)"}
{"url": "https://www.monitor.bg:443/bg/a/view/sydyt-v-shumen-zadyrja-pod-straja-obvinen-za-ubijstvo-izdirvan-ot-interpol-171120", "text": "Шуменският окръжен съд задържа под стража 21-годишният Юзджан Лятиф, обвиняем за убийството по особено мъчителен начин и с особена жестокост на своя съселянин Рейхан Джевдет, съобщиха от прокуратурата. 21-годишният обвиняем е бил привлечен към наказателна отговорност задочно, след като на 20 септември 2018 г. напуснал България с полет за Истанбул от летище Варна, три дни след извършеното на 16 срещу 17 септември в село Вълнари убийство. Младият мъж бил обявен на общодържавно, а след това и на международно издирване. Турските власти установили местонахождението на Юзджан и на 31 март тази година той бил задържан за срок до 40 дни с цел екстрадицията му в България. Предаден е на българските власти на 17 юли тази година. След убийството на съселянина си, извършено с метална щанга, обвиняемият преместил тялото му в двора на изоставена къща. Завил го в одеяло. С помощта на друг човек натоварил трупа в багажника на кола и го транспортирал до гората, на около 5 км извън село Вълнари. Там запалил тялото и без да го заравя или прикрива, го оставил. След предприетото издирване доброволци от селото открили обгореното тяло на 34-годишния Р. М. на 21 септември 2018 г. близо до горски път. Определението на Шуменския окръжен съд, с което е била взета най-тежката мярка за процесуална принуда спрямо Юзджан Лятиф – задържане под стража, подлежи на обжалване пред Апелативния съд във Варна.", "date": "2019.07.22", "title": "Съдът в Шумен задържа под стража обвинен за убийство, издирван от Интерпол "}
{"url": "https://www.monitor.bg:443/bg/a/view/ministyr-karanikolov-kompanija-shte-investira-25-89-mln-lv-v-zavod-kraj-devnja-171118", "text": "Министърът на икономиката Емил Караниколов връчи сертификат за инвестиция клас „А“ на „Агрополихим” АД по реда на Закона за насърчаване на инвестициите (ЗНИ). Размерът на инвестицията възлиза на 25,89 млн. лв., като ще бъдат разкрити нови 12 работни места, съобщиха от ресорното министерство. Инвестиционният проект е свързан с разширение на съществуващото стопанство за съхранение на течен амоняк. Проектът ще бъде реализиран в промишлената зона на гр. Девня и ще осигури на дружеството възможност за обезпечаване на основна суровина за производството на минерални торове. Планираната дата за започване на производството е юли 2020 г. Министър Караниколов заяви, че по ЗНИ предстоят да бъдат сертифицирани 70 проекта като общият размер на планираните инвестиции е за над милиард и половина лева и ще бъдат разкрити над 7015 нови работни места.", "date": "2019.07.22", "title": "Министър Караниколов: Компания ще инвестира 25,89 млн. лв. в завод край Девня"}
{"url": "https://www.monitor.bg:443/bg/a/view/kydi-obicha-da-pochiva-vsjaka-zodija-171128", "text": "За много хора летните отпуски вече започнаха. Къде обаче обичат да почиват зодиите, вижте:  – той предпочита да прекара отпуската си по екзотични места и сред дивата природа. Добре е да избягва организираната почивка, защото тя го лишава от присъщата му инициативност. Най-неприятни спътници за Овена са моралистите и онези, които по цял ден се излежават на плажа и си лягат “с кокошките”.  – Телецът обича природата и сладкото безделие. Добре му действа почивката на село (стига да не се налага да върти косата или сърпа). Ще направи добре, ако избягва дългите туристически походи и големите магазини, в които ще успее да изхарчи всичките си пари.  – Те обичат грохота на големия град и пулса на живота. Затова е добре да прекарат поне част от отпуската си например на международен фестивал или панаир. Семейната почивка и продължителните слънчеви бани не им се отразяват добре.  – Той обича тайнствеността и най-добре ще се чувства в романтична среда или на самотен малък остров. Ако тръгне сред природата с приятели. Които не са романтици и мечтатели като него, само ще си развали отпуската. За Ракът е непоносима почивката без движение, както и завръщането у дома, без поне едно незабравимо преживяване, което да го топли до следващото лято.  – Царят на животните се нуждае от лукс, емоционални преживявания и екзотика, затова предпочита скъпия курорт, където да демонстрира екстравагантните си тоалети. Лъвът не обича да се загубва сред тълпата, има нужда да бъде център на вниманието (затова и не понася присъствието на друг Лъв). За Лъвът, без пари почивката може да стане живо наказание.  – Хората, родени под този знак, са склонни непрестанно да анализират чувствата си, обичат да изслушват другите и да се опитват да ги разбират. Най-добре прекарват в компания от четирима души, които също като Девата обичат красивата природа, затова е добре да избягват организираните екскурзии с големи групи.  – Необходима им е хармонична среда. За тях е удоволствие да посетят музей или да отидат на музикален фестивал. Чувстват се добре в дискретни хотелчета и в елегантни мотели. Не понасят бързането и опасностите, трябва да странят от скандалджиите и агресивните хора.  – Той е провокиращ, тайнствен и емоционален, обича да предизвиква съдбата, любител е на промените. Мечтае да посещава затънтени места и да общува с местните жители. За него е еднаква трагедията, както изневярата на любимия човек, така и къмпинга, пълен с туристи.  – Търси природата и самотата и мечтата му е да прекара почивката си на дивия бряг на река или с яхта сред морето. Обича свободата и не търпи ограниченията. Ако се включи в организирана туристическа група, ще развали и своята и чуждата отпуска, защото не понася предварително определена програма и ще мърмори непрестанно.  – Те винаги бдят над психическото и физическото си здраве, затова през отпуската може да покоряват върхове или да се занимават с йога. За Козирогът, най-лошата възможна почивка е да пропилее много пари и време в празни разговори.  – Той е идеалист и хуманист, обича неочакваните пътешествия и ролята на откривател. Привличат го далечни краища и екзотични животни, предпочита да нощува в дървена хижа или къщичка край реката. Не обича самотата и спомените, затова рядко носи фотоапарат.  – Хората от зодия Риби обичат романтичния пейзаж, не понасят бързането и пренаселените градове. През отпуската трябва да забравят вроденото си чувство за дисциплина. Ако е възможно, да ходят на почивка в края на лятото.", "date": "2019.07.22", "title": "Къде обича да почива всяка зодия"}
{"url": "https://www.monitor.bg:443/bg/a/view/natali-portman-hvashta-chuka-na-tor-171124", "text": "Актрисата Натали Портман се завръща в киновселената на „Марвел“, за да изиграе женското въплъщение на бога на гръмотевиците в лентата „Тор 4“. Красавицата с израелски корени се появи на сцената на Комик Кон в Сан Диего заедно с режисьора на филма Тайка Вайтити и актьорите Крис Хемсуърт и Теса Томпсън. В рамките на събитието Портман тържествено получи чука на Тор. призна с усмивка звездата от „Черен лебед“. В първите две продукции за приключенията на Тор тя изигра физика Джейн Фостър, но не се включи в снимките на „Тор: Рагнарок“ За любителите на комикси появата на женския образ на гръмовержеца не е изненада. Героинята на Натали в началото беше любовница на Тор, но след това тя беше призната за достойна да носи титлата богиня на гръмотевиците. Очаква се новият филм да се появи на голям екран на 5 ноември 2021 г. Той ще се казва „Тор: Любов и гръмотевици“.", "date": "2019.07.22", "title": "Натали Портман хваща чука на Тор"}
{"url": "https://www.monitor.bg:443/bg/a/view/prodyljava-umyrtvjavaneto-na-jivotnite-v-svinekompleksa-v-nikolovo-171115", "text": "Продължава умъртвяването и загробването на животните в свинекомплекса в русенското село Николово, който бе засегнат от болестта африканска чума по свинете. Това съобщи заместник-областният управител на Област Русе Свилен Иванов. Той уточни, че унищожаването на прасетата е започнало вчера при спазването на европейския регламент за справяне със заразните болести при животните, съгласно който евтаназията трябва да се извърши по хуманен начин. Иванов не пожела да каже по какъв точно начин се умъртвяват прасетата. Според неофициална информация това се извършва с пожарникарска пяна, което според природозащитници не е съвсем хуманно. Иванов определи ситуацията в свинекомплекса като доста тежка, тъй като това е първият у нас случай на болестта в индустриална ферма, а и обектът е голям и в него са отглеждани 17 000 животни. „Ще се постараем всичко да се извърши в най-кратки срокове по най-бързия начин, но това зависи от мощностите, с които разполага Българската агенция по безопасност на храните“, допълни заместник-областният управител. Той каза още, че са ангажирани да помагат полиция, пожарна и много други институции. Потърсена била помощ и от военните. Умъртвените животни се загробват в района на свинекомплекса в множество ями на голяма дълбочина. В трикилометровата зона на огнището, в която влизат селата Николово, Просена и Долно Абланово, всички домашни прасета вече са заклани или евтаназирани. Според Иванов дивите прасета продължават да бъдат сериозна опасност за разпространението на африканската чума. Той посъветва хората, които гледат свине в стопанства тип „заден двор“, да ги заколят. Забранена е търговската дейност в свинекомплекса в село Юделник, който попада в 10-километровата надзорна зона. Тя ще бъде възобновена най-рано след шест месеца, ако в района няма ново огнище на африканска чума.", "date": "2019.07.22", "title": "Продължава умъртвяването на  животните в свинекомплекса в Николово"}
{"url": "https://www.monitor.bg:443/bg/a/view/4-nashi-tima-chakat-jrebija-za-liga-evropa-dnes-171114", "text": "Днес е жребият за третия предварителен кръг на Лига Европа. В този турнир вече има цели четири български представители, които чакат да научат имената на потенциалните си следващи съперници. Това са \"Левски\", ЦСКА, \"Лудогорец\" и \"Локомотив\" (Пловдив). Естествено, те първо трябва да прескочат втория предварителен кръг.  \"Левски\" трябва да пребори АЕК (Ларнака), ЦСКА ще трябва да елиминира \"Осиек\", \"Локо\" (Пд) ще се съревновава със \"Спартак\" (Търнава), а \"Лудогорец\", който се озова тук, след като отпадна от Шампионската лига, ще има за задача да се справи с \"Валур\". Още преди да се изиграят мачовете от тази фаза на турнира обаче, българските представители ще знаят какво ги чака в следващия етап на надпреварата. В него те ще са непоставени. Пръв съперника си ще научи \"Лудогорец\", тъй като жребият за шампионския поток започва около 13:25 часа българско време. След това в 15:00 часа е жребият и на останалите ни представители. Уулвърхамптън (Англия) - Крусейдърс (Северна Ирландия) Легия (Варшава) - КуПс Куопио (Финландия) Гент (Белгия) - Виторул (Румъния) Мидтиланд (Дания) АЗ Алкмаар (Холандия)- Хекен (Швеция) Спарта (Прага) Еспаньол (Испания) - Стярнан (Исландия) Домжале (Словения) - Малмьо (Швеция) АЕК (Атина) Будучност (Черна гора) - Зоря (Луганск) Арсенал (Тула) - Нефтчи (Баку) ТНС (Уелс) - Копенхаген (Дания) Сабуртало (Грузия) - Динамо Загреб (Хърватия) Сутиеска (Черна гора) - Апоел (Кипър) Цървена звезда (Сърбия) - ХИК (Финландия) ЧФР Клуж (Румъния) - Макаби Тел Авив (Израел) Брага (Португалия) Алашкерт (Армения) - ФКСБ (Румъния) Спартак (Москва) Мьолде (Норвегия) - Чукарички (Сърбия) Страсбург (Франция) - Макаби Хайфа (Израел)", "date": "2019.07.22", "title": "4 наши тима чакат жребия за Лига Европа днес"}
{"url": "https://www.monitor.bg:443/bg/a/view/toto-pechalbi-tiraj-58-171175", "text": "„6 от 49“: Числа – 3, 6, 12, 23, 35, 39. Печалби: 6 – няма, 5 – 19 по 1759,30 лв., 4 – 688 по 48,60 лв., 3 – 11 148 по 4,20 лв.. ДЖАКПОТ: 3 596 071,28 лв.  Числа – 20, 24, 27, 30, 35, 38. Печалби: 6 – няма, 5 – 5 по 2087,90 лв., 4 – 212 по 49,20 лв., 3 – 3857 по 3,90 лв. ДЖАКПОТ: 397 536,91 лв.  I теглене: 2, 12, 15, 19, 34. Печалби: 5 – 1 по 22 445,10 лв., 4 – 127 по 203,90 лв., 3 – 5222 по 7,30 лв. ДЖАКПОТ: няма. II теглене: 1, 3, 11, 18, 26. Печалби: 5 – 3 по 7481,70 лв., 4 – 289 по 89,60 лв., 3 – 7816 по 4,90 лв. ДЖАКПОТ: няма.  Позиция – 3, 6, 8; цифра – 2, 8, 6. Печалби: 3 – 2 по 14 409,50 лв., 2 – 699 по 41,20 лв.  10, 12, 20, 45, 49; Зодия 5 – лъв. Печалби: 5+1 – няма, 5 – няма, 4+1 – 2 по 5000,00 лв., 4 – 3 по 500,00 лв., 3+1 – 11 по 100,00 лв., 3 – 124 по 10,00 лв., 2+1 – 207 по 5,00 лв., 1+1 – 1147 по 1,50 лв., 2 – 2205 по 0,80 лв., 1 – 2265 по 1,00 лв. ДЖАКПОТ: 3 000 000,00 лв.  Година 60, месец 1, дата 15, ден 3. Печалби: I група – няма, II група – няма, III група- 2 по 177,70 лв., IV група – 2 по 111,10 лв., V група – 1 по 222,10 лв., VI група – 11 по 16,20 лв., VII група – 16 по 13,90 лв., VIII група – 33 по 5,40 лв., IX група – 42 по 6,40 лв., X група – 80 по 3,90 лв., XI група – 196 по 1,80 лв., XII група – 187 по 2,40 лв., XIII група – 472 по 2,00 лв., XIV група – 113 по 1,30 лв., X група – 2480 по 1,00 лв. ДЖАКПОТ: 11 366,75 лв.", "date": "2019.07.22", "title": "Тото печалби, тираж № 58"}
{"url": "https://www.monitor.bg:443/bg/a/view/grigor-s-novo-otstyplenie-v-svetovnata-ranglista-171113", "text": "Григор Димитров отново загуби позиции в световната ранглиста по тенис. Най-добрият български тенисист падна с едно място в класацията на АТР и вече е под №53 с актив от 952 точки. Българинът тази седмица ще играе на турнира от категорията АТР 250 в Атланта, където на старта ще се изправи срещу местния квалификант Кевин Кинг. Това ще е второто участие на Григор в надпреварата, като при дебюта си през 2011 година той загуби в първия кръг от Раджийв Рам. Иначе няма промени в челната тройка. Лидер остава шампионът от \"Уимбълдън\" Новак Джокович (Сърбия) с 12 415 точки, следван от Рафаел Надал (Испания) със 7945. Швейцарецът Роже Федерер, който е финалист от турнира от \"Големия шлем\" в Лондон, е трети за момента със 7460 точки. Виктория Томова отново е първа ракета на България. 24-годишната софиянка спечели титлата от турнира на ITF на червени кортове в Биариц (Франция) и се изкачи до 178-мо място в класацията на WTA с 334 точки. До момента с най-предно класиране от българките беше Сесил Каратанчева, която през новата седмица заема 218-та позиция с 268 точки. Промени на върха няма, като шампионката от \"Ролан Гарос\" Ашли Барти остана лидерка с 6605 точки. Шампионката от Откритото първенство на Австралия Наоми Осака (Япония) е втора 6257 точки, а трета е Каролина Плишкова (Чехия) с 6055 точки.", "date": "2019.07.22", "title": "Григор с ново отстъпление в световната ранглиста"}
{"url": "https://www.monitor.bg:443/bg/a/view/kilometrichno-zadrystvane-po-am-trakija-zaradi-katastrofa-171111", "text": "Километрично задръстване по АМ \"Тракия\" заради верижна катастрофа, видя репортер на Агенция Монитор. Колоната започва от 152-ри километър, преди отбивката за Плодовитово, край бензиностанция Лукойл и е около 5 км. Към мястото отиват и две полицейски коли и три коли на Пътна помощ. Участъкът, където са се сблъскали автомобилите, е осеян с неравности. На няколко места след ПТП-то има поставени конуси в бързата лента, въпреки че ремонт не се вижда да има ремонтни дейности.", "date": "2019.07.22", "title": "5 км задръстване по \"Тракия\" заради верижна катастрофа(Обновена)"}
{"url": "https://www.monitor.bg:443/bg/a/view/blagotvoritelna-vecher-v-uchilishte-obedinjava-talanti-ot-tri-etnosa-171091", "text": "Благотворителна вечер в Основно училище „Васил Левски“ в с. Караджово, община Садово, обединява талантливи деца от три етноса – българи, турци и роми. За 12-а поредна година инициативата се провежда в съботата след Петровден, разказа пред „Монитор“ директорката на школото Красимира Благоева. В училището учат 155-има ученици от три населени места, а  Благотворителната вечер, която се превръща в запазена марка на ОУ „Васил Левски“, е начин да се обединят малчуганите и техните родители. „Пъстротата на различието трябва да намери израз, който да ни обединява. Това е успехът на децата. Няма значение от кой етнос са, след като някой имат талант, той трябва да бъде насочен в правилната насока“, заяви Благоева. Първият председател на училищното настоятелство подхваща инициативата. Тогава целта е да се намери вариант, с който да се набират средства за извънкласните занимания на учениците. На първата благотворителна вечер разпродават изделия, които са изработени от учители и ученици в школото. Постепенно инициативата се разраства и в нея се включва и групата по футбол, след това и фолклорната. Така талантите на всички деца в школото могат да се представят. Всички те и групите по интереси се представят накуп на сцената в края на учебната година - танци, песни, спорт, изкуство. „Както всички институции трябва да действат съвместно, така и дейностите в едно училище трябва да се разглеждат накуп за общия успех на училището – това е нашият модел, за да откриваме талантите“, сподели директорката. „Общата сума, която събираме в рамките на благотворителната вечер, за съжаление не е голяма, но я разпределяме така, че  да  подкрепяме повече дейности“, заяви Благоева. 100 лв. от средства връчват на ученик на годината, избран от педагогическия съвет. С 5% от сумата пък купуват играчки за трите детски градини, откъдето идват учениците. Преди три години подкрепят семейства на удавени деца в Никола Козлево, Шуменско, и тогава се заражда идеята освен собствените си деца да подкрепят и допълнителна благотворителна кауза. Тази година дават процент от събраните средства за трансплантация на черен дроб на 3-месечно бебе в Бургас. С част от даренията от благотворителната вечер купуват неща за училище, подкрепят многодетни семейства при изяви в различни състезания в рамките на учебната година, купуват материали за клубовете по приложни изкуства. „Целта е децата да бъдат научени на благотворителност и добротворство. Това е много ценно човешко качество, в което подрастващите трябва да бъдат обучавани“, добави директорката. Усилията на педагогическия персонал да привлекат по интересен начин децата в клас си проличават. От 12 години в школото няма нито един отпаднал ученик. Благодарение на всички инициативи педагозите успяват да преобърнат представите на родителите за бъдещето на децата им. Тази година 80% от децата, които са завършили основно училище преди 5 години, са изявили желание да продължат образованието си в университет. Част от хлапетата пък все още идват за консултации при бившите си учители, разказа Благоева. Друга от инициативите на педагозите пък е съвместното завършване на децата с ученици от търговищко училище. „По този начин учениците от затворените общности имат възможността да „преплуват“ България, пренебрегвайки разстоянието, да създадат нови приятелства и да имат нови мечти“, каза още Благоева. ", "date": "2019.07.22", "title": "Благотворителна вечер в училище обединява таланти от три етноса"}
{"url": "https://www.monitor.bg:443/bg/a/view/luara-chukanov-rodi-momichence-snimki-171052", "text": "Българката Лаура Чуканов, която точно преди десетилетие се нареди сред най-красивите жени в цяла Америка, а наскоро премина и в отбора на госпожите, даде живот на малката принцеса Лили. С това се похвали нейната майка Ангелина Чуканов в социалните мрежи. Гордата баба от няколко дни публикува кадри с момиченцето. „Водихме Лили в Paris за торти. Животът е невероятен“ и „Три поколения любов“ са само част от текстовете към фотосите. Ангелина е на гости на младото семейство в първите дни след раждането, за да помага на красивата си дъщеря с уроци по майчинство. С тази задача се е нагърбила и другата баба на Лили – майката на Мат Еми, за когото Лаура се омъжи на 10 септември 2018-та. Голямата стъпка Мис Юта 2009 и избранникът й направиха без да го планират, като първоначалната им идея била да съберат приятели и да полеят годежа си по време на фестивала Burning Man, който се провежда в пустинята на Невада миналата есен. Решението партито да прерастне в сватба и да си кажат „да“ било спонтанно и мотивирано от много техни приятели, които дори преживели пясъчна буря, за да отидат на купона. Двамата планираха да направят по-голяма церемония в България това лято, но с появата на първородната им дъщеря партито се отложи.", "date": "2019.07.22", "title": "Луара Чуканов роди момиченце (СНИМКИ)"}
{"url": "https://www.monitor.bg:443/bg/a/view/godsmack-zasneha-novoto-si-video-v-bylgarija-171039", "text": "“Когато се видиш в новоизлезлия клип на любимата си група!”, така една от многобройните български фенки на култовите Godsmack се похвали с участието си в новото им видео към парчето „Under Your Scars“. Тези думи могат да изкрещят още 12 000 души, които станаха част от първия концерт на американците в София, и претъпкаха зала „Арена Армеец“ в края на март така, както рядко се пълни съоръжението. Още преди първите акорди на шоуто фронтменът на групата Съли Ърна, който е влюбен в страната ни и я посещава често и извън тур програмата на бандата, обеща, че ще включи кадри от концерта у нас в следващото си видео. Никой обаче не подозираше, че става дума за една от най-важните (между другото първата и единствена балада на групата за момента), ако не най-важната, от новите им песни, дала име на благотворителната им фондация SCARS. Вече повече от 3 месеца музикантите официално хвърлят голяма част от усилията си в тази каузата да помогнат на всички хора с „белези“ - страдащи от депресия, зависимости или физически недостатъци. Самият вокалист, който дори разказва за своите паник атаки и трудни периоди в автобиографията си „Пътищата, които избираме“, наскоро сподели, че преди време е дооформил идеята за парчето с помощта на самата Лейди Гага. „Смирено бих казал, че тази песен се роди в мен малко За краткото време, в което се виждахме, тя ме накара да осъзная, че всички ние имаме тези несъвършенства и рани, които трябва да носим“, сподели наскоро в интервю пред радио iHeart Ърна. „За всеки, който някога се е чувствал сам... нашето ново видео Under Your Scars вече е готово“, написа Ърна преди два дни. А оттогава клипът се радва на голям интерес в Youtube, където е гледан на 130 000 пъти и има близо 500 коментара - всичките положителни. Godsmack посветиха новото видео на феновете си, а режисьор е фотографката Парис Визоун, която е плътно до музикантите месеци наред през цялото им турне. Тя снима всяка крачка на Съли и компания както на сцената така и зад нея, срещите с фенове и всеки малък жест на звездите към почитателите им. Талантливата дама е събрала наистина зрелищни кадри от турнето, като е наблегнала, и направо е използвала за основа на видеото, заснетото в София. В първият й режиьорски клип в кадър влиза не само цялата публика, но и основното живо изпълнение на песента у нас. Междувременно той разнообрази „скучния“ си живот на път (турнето на Godsmack за представяне на последния им албум When Legends Rise още продължава в САЩ) с участие в новото парче на канадските си колегите Saint Asonia. Самите те се похвалиха с тийзър към предстоящото видео на сингъла The Hunted, в който се разписва с неподражаемите си вокали и Ърна.", "date": "2019.07.22", "title": "Godsmack заснеха новото си видео  в България"}
{"url": "https://www.monitor.bg:443/bg/a/view/sajt-sybira-onlajn-vsichki-nauchni-novini-171092", "text": "Хора от научните среди и цялото общество могат да се информират за всичко случващо се в сферата на науката онлайн. Това е възможно с онлайн портала naukamon.eu, на който вече е достъпен. На сайта всеки може да намери информация за научните програми, които се финансират от просветното министерство. В раздела  е описано  каква е целта на всяка от тях, в каква сфера, какво е финансирането им, какви ще бъда резултатите от работата по тях. Най-важните научни инфраструктурни проекти в България също са поместени на сайта. Българска антарктическа база „Св. Климент Охридски“ е едно от местата, за които могат да се информират интересуващите се. В научния портал е достъпна и информация за видни български учени, възможности за кандидатстване и други полезни ресурси. Там е поместена Национална програма „Млади учени и постдокторанти“, като са представени нейните цели, дейности и минималните възнаграждения за тях. Научният БГ портал събира и всички последни новини за постижения, отпуснати от държавата средства, наградени от конкурси, предстоящи семинари. За тези, които знаят какво искат да научат, пък има и лента за търсене.", "date": "2019.07.22", "title": "Сайт събира онлайн всички научни новини"}
{"url": "https://www.monitor.bg:443/bg/a/view/blagoevgradski-alpinist-se-otkazva-da-pokori-7-hiljadnik-spasjava-izpadnal-v-beda-kolega-171103", "text": "45-годишният алпинист от Благоевград се отказа да покори връх Ленин в Памир-7 134 м на по-малко от 1000 метра под него. На третия, последен лагер под върха, Георги Илков, наричан от приятелите си Темето, с двама други алпинисти от базовия лагер намерили почти в безсъзнание изпаднал в беда техен млад колега, тръгнал сам да покорява върха. Заварили го с височинна болест и ангина. Темето и другите двама не се поколебали нито за миг да жертват мечтата си и се отказали на метри под 7-хилядника. Те свалили пострадалия до лагер номер 1, където му е била оказана медицинска помощ: „Днес/б.а. 18юли/ в 01.30ч в лагер-3 трябваше да вземем решение дали да продължим към върха или да свалим един ПСЕВДО АЛПИНИСТ в лагер-1.Само времето ще покаже дали сме били прави“, написа Георги Илков в своя Фейсбук профил.  Десетки нашенци го поздравиха за решението му да спаси човек: „Гордея се с постъпката ти, ти жертва своята мечта, за да спасиш човешки живот, това е твоето призвание Спасител, ти си победител. Да се откажеш, за да помогнеш на човек, се изисква повече сила, отколкото да продължиш… Това е истинският алпинист! Ти изкачи най-трудния си връх с тази постъпка!“, това са само част от реакциите на хората. „Той може да бъде детето на всеки, така пък отговори Темето на онези, които се опитаха да го упрекнат в избора си Благоевградският алпинист е дълогогодишен планински спасител, за него мисията да спасява хора е естествено състояние, коментираха пък негови колеги. Темето е син на дългогодишния журналист от Благоевград Иван Илков, който почина миналата година на 80-годишна възрат. Той също беше дългогодишен алпинист и планински спасител: „Навремето от Чехословакия бяхме купили раничка тип самар и от 2-3 годишна възраст баща му обикаляше планините с Георги на гърба“, сподели неговата майка Стефка, която с вълнение очаква сина й да се завърне благополучно. На тазгодишната си експедиция Георги Илков е получил сертификат ,че е изкачил 6148 метра. Той се завръща в България утре, 23 юли.", "date": "2019.07.22", "title": "Алпинист се отказва да покори 7-хилядник, спасява изпаднал в беда колега"}
{"url": "https://www.monitor.bg:443/bg/a/view/bruksel-izsipva-pari-v-irlandija-pri-brekzit-bez-sdelka-171106", "text": "Европейската комисия изготвя план за отпускане на милиарди евро помощ на Ирландия в случай Брекзит без споразумение, информира \"Ройтерс\", позовавайки се на британския вестник \"Таймс\". Вестникът пише, позовавайки се на високопоставен дипломат от ЕС, че Брюксел ще \"похарчи колкото е необходимо\", за да подкрепи ирландското правителство при засягане на търговията. Но изданието не посочва за какъв размер финансова помощ става въпрос. Новият премиер на Великобритания ще бъде обявен във вторник, след като 160 000 членове на Консервативната партия гласуваха за избор между Борис Джонсън и външния министър Джереми Хънт. Джонсън многократно заяви, че ако стане министър-председател, ще извади страната от ЕС на 31 октомври със или без споразумение. Междувременно \"Таймс\" пише, че ирландски политици и дипломати са провели разговори с най-малко двама съюзници на Борис Джонсън през последните дни. ЕС тайно притиска Джонсън да изготви нов план за Брекзит за избягване напускане на Общността без сделка. Според медията германски, френски, холандски и белгийски представители са установили контакт с екипа на Джонсън и са сигнализирали, че имат намерение да договорят споразумение.", "date": "2019.07.22", "title": "Брюксел изсипва пари в Ирландия при Брекзит без сделка "}
{"url": "https://www.monitor.bg:443/bg/a/view/adam-broudi-arestuvaha-me-za-krajba-na-baterii-171031", "text": "Какво е общото между млад банкер от тузарски квартал на Маями, талантлива кубинска хакерка от Хаялия и главорез от „Малкия Хаити“? Звучи като начало на добър виц, но това всъщност са основните персонажи в сериала „Стартъп“, чиято премиера за България се състоя по AXN. Поредицата се излъчва всеки понеделник от 22 ч. Една от главните роли е поверена на актьора Адам Броуди, който разтапя сърцата на тийнейджърките като Сет Коен в „Ориндж Каунти“. В „Стартъп“ той се разхожда в обувките на финансиста Ник Талман, който успява да привлича вниманието на агента от ФБР Фил Раск (Мартин Фрийман) . Сюжетът, който ще се разгърне за десет епизода време, проследява старта на GenCoin - потенциално революционна идея за нерегулирана цифрова валута. Трилърът разкрива колко поквара носят парите и изследва какво се случва, когато високите технологии разяждат държавния контрол над обществото. На „Монитор“ бе предоставено ексклузивно интервю от AXN, в което Броуди коментира сериала, своя герой и още нещо: - В сериала се разказва за нова криптовалута и пране на пари от наркотици. Аз играя Ник Талман, който живее в сянката на корумпирания си баща - мастит банкер. Самият Ник също е банкер и се стреми към по-достоен живот от този, който познава, но ползва мръсните пари на баща си, за да инвестира в нещо, което самият той вярва, че си струва - а именно тази валута. Ник вярва, че новата валута ще окаже позитивно влияние върху финансовия свят, и респективно върху целия свят. Но цялата работа бързо се прецаква. - Всичко се оказа плод на едно чудесно стечение на обстоятелствата, които се подредиха по най-добрия начин. Първото нещо беше фактът, че Мартин Фрийман ще играе в сериала, което научих още преди да съм прочел сценария. Нали разбирате, че няма начин сериалът да не си заслужава, ако Мартин Фрийман ще играе в него! След това Бен Катаи (сценарист и изпълнителен продуцент), който има специфична гледна точка, харесват ми идентичността и личността му на писател, разказът му винаги прелива от енергия. После Маями – мястото, на което се развива действието - суперорганичен начин да имаш мултикултурна история. А всъщност не снимахме в Маями, а в Пуерто Рико и това ми хареса още повече. Знаех, че ще си прекараме добре! Просто знаех, че това е изключително кинетично, целенасочено шоу. - Да снимаш отделните сцени в различни локации според изискването на сценария, със сигурност е най-удобният начин, но в същото време се губи голяма част от автентичността. Много по-трудно е да се пресъздаде толкова динамично място, каквото е Маями, и знам, че всички го казват, но ето че и нашият случай е такъв – градът наистина е отделен персонаж, с изключително важна роля. - Останалите актьори доста помагат, за да може тонът да се установи колективно. Единственото, което си казах, за да се подготвя, беше „Не си прави шеги“. Защото когато по някакъв начин нещата станат наистина сериозни, е много по-лесно изведнъж да стане смешно, защото можеш лесно да разсееш напрежението даже с една-единствена шега. И затова – никакви шегички пред камерата! - Много е глупаво, знам, но, да, арестуваха ме малко след като навърших 18 години за кражба от магазин. Бил съм толкова глупав! Какво съм си мислел? А това, което откраднах, бяха чифт батерии за фотоапарат. Тогава въобще не смятах, че върша нещо нередно. Спомням си как си казах: „Не бъди страхливец! Вземи ги! Глупаво ще е от твоя страна, ако не ги вземеш. Бъди мъж! Открадни ги!“ Но ме хванаха и тъй като току-що бях навършил осемнадесет, не бях длъжен да казвам на родителите си, така че събрах малко пари и си наех адвокат. Всичко вървеше гладко, докато не изпратиха писмо до вкъщи. Баща ми откачи! Може би защото самият той е адвокат. Никак не се гордея със случката и чак не ми се вярва, че ви я разказах! - Ето, да видите колко съм изостанал – в началото на първия сезон на „Игра на тронове“ съм и много ми харесва! Никак не бях заинтересован от цялата тази дандания около сериала, но пък и не ми се искаше съвсем да не съм в час. Някакво странно чувство имах, че не бих бил истински американец, ако не гледам \"Игра на тронове“! Но съм доволен, защото много ми харесва! - Не съвсем, но все пак е окей. Знам за „Кървавата сватба“ и че може би Джон Сноу ще умре, но не съвсем. Знам и че драконовите яйца ще се излюпят...", "date": "2019.07.22", "title": "Адам Броуди: Арестуваха ме за кражба на батерии"}
{"url": "https://www.monitor.bg:443/bg/a/view/kristijan-bojkov-ne-sym-haknal-az-sistemata-na-nap-171112", "text": "„Не съм аз човекът, който проби системата на НАП“, заяви обвиненият за кибератаката срещу агенцията Кристиян Бойков пред bTV. След задържането Кристиян получил нервен срив. „Има за какво да съм притеснен, защото цяла България се е обърнала срещу мен. Конкретно за случая не се притеснявам толкова“ каза Кристиян. Бойков прекара 72 часа в ареста. Той разказа, че е имало „неудобни въпроси и леки заплахи“ по време на задържането. „Не мога да говоря в конкретика, но имаше заплахи. Всичко това е описано и когато му дойде времето, съдията ще ги прочете“, поясни той.  Кристиян Бойков разказа още, че когато от ГДБОП му сложили белезниците се притеснил изключително много. Акцията в офиса на фирмата, където работи, продължила около седем часа. Иззет е един служебен компютър и два лични. По думите на Кристиян Бойков ГДБОП стига до него след получен сигнал, но заяви, че няма право да казва повече информация. Според него атаката не е конкретно срещу него, а срещу фирмата, в която работи. „Резултатите върху фирмата са точно такива. От една седмица сме като под обсада“, коментира работодателят му Георги Янков. Все още не мога да осмисля това, което ми се случва. Страхувам се“, призна Кристиян, допълвайки, че неговата майка го подкрепя много. Работодателят му също заяви, че стои плътно зад него. „Притесняват ме медиите, защото не съм искал по никакъв начин да ставам известен. Бяха изписани неща, свързани с личния ми живот. Подразни ме това, че се ровят в него, без да знаят. По-удобно е за някои хора да пишат неща, за които нямат представа, вместо да питат. Опитаха се да ме изкарат богат, а не съм такъв“, каза още той.", "date": "2019.07.22", "title": "Кристиян Бойков: Не съм хакнал аз системата на НАП"}
{"url": "https://www.monitor.bg:443/bg/a/view/pijan-anglijski-turist-se-udavi-sled-kato-skochi-ot-mostika-v-burgas-171110", "text": "63-годишен английски турист се е удавил в района на мостика в Морската градина, съобщиха от ОДМВР - Бургас. Сигналът е подаден на 19 юли т.г. около 17.39 часа в Първо Районно управление - Бургас. Съобщено е за инцидент в района на Мостика в Морската градина, при който 63-годишен английски турист, след употреба на алкохол, скочил от плочата, намираща се до моста, с цел да плува до брега, но се удавил в морето. Тялото на мъжа е извадено от водата и откарано за аутопсия. Работата по случая продължава от Първо Районно управление – Бургас.", "date": "2019.07.22", "title": "Пиян английски турист се удави, след като скочи от мостика в Бургас"}
{"url": "https://www.monitor.bg:443/bg/a/view/komisijata-za-zashtita-na-lichnite-danni-vliza-na-proverka-v-nap-171104", "text": "Комисията за защита на личните данни влиза на проверка  в НАП. Екипи ще проверяват причините за теча на лични данни на над 5 млн. граждани от Приходната агенция. Очаква се проверката да причключи за по-кратко от предивиденото време. Становище на Комисията се очаква да има около 20 август. Тогава ще стане ясно и каква точно ще бъде глобата за НАП. По закон максималният размер може да бъде до 2,5% от оборота, но не повече от 20 млн. лева. В НАП се извършва цялостна проверка за уязвимост на електронните услуги - софтуер и хардуер. Някои от електронните услуги на данъчните, които се предполага, че са опасни за пробиване при хакерска атака в момента са спрени.", "date": "2019.07.22", "title": "Комисията за защита на личните данни влиза на проверка в НАП"}
{"url": "https://www.monitor.bg:443/bg/a/view/podkrepjani-ot-iran-teroristi-moje-da-udarjat-velikobritanija-171105", "text": "Подкрепяни от Иран терористични клетки могат да извършат атаки във Великобритания, ако кризата между Лондон и Техеран ескалира, предупреждават източници от британското разузнаване, цитирани от \"Дейли телеграф\". Според разузнаването на Обединеното кралство Иран е зад Русия и Китай като държава, която представлява най-голямата заплаха за националната сигурност на страната. Подчертава се, че задържането на петролния танкер Stena Impero засилва безпокойството на МИ-5 и МИ-6. Разузнавателните агенции вярват, че Ислямската република организира и финансира спящи терористични клетки в Европа, включително и на Острова. Разузнаването смята, че Техеран може да даде зелена светлина за атаки в случай на конфликт в Персийския залив. Клетките са ръководени от радикални елементи, свързани с ливанската групировка \"Хизбула. Отбелязва се, че звеното за борба с тероризма към полицията е разбило клетка през 2015 г., която е складирала тонове експлозиви. Днес премиерът на Великобритания Тереза Мей ще ръководи извънредно заседание на КОБРА в отговор на кризата. Stena Impero беше задържан на 19 юли в Ормузкия пролив от т. нар. Корпус на стражите на иранската революция.", "date": "2019.07.22", "title": "Подкрепяни от Иран терористи може да ударят Великобритания"}
{"url": "https://www.monitor.bg:443/bg/a/view/princ-djordj-stana-na-6-171108", "text": "Принц Джордж Александър Луи е първородният син на херцозите на Кеймбридж Уилям и Катрин. Роден е на 22 юли през 2013 година в Лондон. Малкият Джордж е трети поред за наследяване на британския престол след дядо си Чарлз и татко си Уилям. Има по-малки брат и сестра – Шарлот (родена през 2015 година) и Луи (роден през 2018 година). Според последните слухове майка му отново е бременна.", "date": "2019.07.22", "title": "Принц Джордж стана на 6 "}
{"url": "https://www.monitor.bg:443/bg/a/view/japonci-i-slovenci-uchat-tynkostite-na-bylgarskija-ezik-171090", "text": "Студенти и преподаватели от Япония, Словения, Румъния, Индия и още 24 страни в Европа и Азия усвояват тънкостите във владеенето на български. Освен да се учат да пишат и говорят на майчиния ни език по време на 57-ия Летен семинар по български език и култура за чуждестранни българисти и слависти гостите имат възможност да посетят различни части от страната ни и да се запознаят с различни обичаи. Най-възрастният участник от всичките 90 тази година е Джун от Япония, която се включва в обучението за първи път преди около 40 години. През март обаче приключва с работата си в университета и решава отново да се включи в семинара. „Сега аз съм свободна и реших да уча отново български език, за да мога да говоря по-добре, да чета по-добре“, сподели без езиков проблем пред „Монитор“ гостенката от Япония. Така  Джун разказа, че чете много български книги, от които се информира за историята на страната ни, тъй като работата й е съсредоточена в периода на Възраждането. Извън историческата литература пък е прочела и „Под игото“, преведено на японски, за да се запознае с историята около Априлското въстание. Андраж от Люблянския университет в Словения се включва за първи път в семинара, но в България е за трети път. Той вече има досег до езика ни, тъй като следва словенистика и южна славистика, по която имат и българистика. „Най-трудно ми е говоренето, защото има интерференции с македонския и сръбския, но когато чета, нямам проблеми“, разказа словенецът.  От няколко години уроци по български има и Михай, който е студент по дентална медицина в Румъния. Затова и според него езикът ни не е толкова труден. „Досега много ми харесват професорите и програмата“, сподели момчето. И тримата споделят, че най-много им харесват природата и историята на страната ни, с които също имат възможност да се запознаят като част от заниманията си по време на семинара. Гостите имат няколко учебни екскурзии. В четвъртък те са посетили Националния исторически музей, а в следващите две недели им предстоят и разходки в Пловдив и Рилския манастир, обясни един от организаторите - проф. Панайот Карагьозов. Един от най-забавните въпроси той получил в Лозенския манастир „Свети Спас“. Две години подред индийците от групата се чудели „има ли тигри“. Участниците в семинара се изумявали, че въртим главите си в обратната посока за „да“ и „не“. Гостите от славянските страни пък се чудели защо българският език няма падежи.  „Мисия Лондон“, „Баш майсторът“, „Дами канят“, „Крадецът на праскови“ са само част от заглавията, на които се спират. „Те сами избират какво да гледат, но някои искат списъка с филмите и си ги теглят вечер по стаите“, обясни Карагьозов. В петък срещу събота пък е време за дискотека. Тогава микс между българска музика и световни евъргрийни се грижи за настроението на гостите. „За съжаление много често искат да им се пуска чалга. Те я схващат много бързо, защото не слушат текста, а ориенталските ритми“, разказа организаторът на семинара. Гостите на семинара са разпределени в пет групи спрямо нивото си на владеене на език. То се определя от входен тест, който всички правят още на първия ден, уточни Карагьозов. Първите две са за начинаещи, които не знаят български или го владеят много слабо. Това обикновено са хора, които пристигат по различни обменни програми за студенти и преподаватели на образователното министерство. Те най-често са Азия, Япония, Южна Корея, Индия, Китай и други неславянски страни. Начинаещите имат по 5 академични часа за практически български език. В 3-та, 4-та и 5-а група са напредналите, които разбират езика. Те изучават 3 часа практически български, а след това имат и специализиран семинар. Те могат да избират между „Съвременен български език и превод“, по който учат теория, или „Българска литература и културна антропология на българите“, където изучават обичаи и исторически реали. ", "date": "2019.07.22", "title": "Японци и словенци учат тънкостите на българския език"}
{"url": "https://www.monitor.bg:443/bg/a/view/ekstradirat-asanj-v-sa-sht-171107", "text": "Великобритания ще екстрадира в САЩ основателя на \"Уикилийкс\" Джулиан Асандж, за да бъде съден за шпионаж, предаде Франс прес. Агенцията се позовава на изказване на американския държавен секретар Майк Помпео, публикувано вчера от еквадорския вестник \"Универсо\".   \"Вече направихме искане и той ще бъде екстрадиран в САЩ, където ще бъде съден. Не мога да дам повече информация, но правителството ми е на мнение, че е важно този човек, създал риск за целия свят и изложил на опасност американски войници, да бъде санкциониран от правосъдието\", заяви Помпео, който се срещна онзи ден с еквадорския президент Ленин Морено при своя визита в Еквадор. Британският заместник-министър на външните работи Алан Дънкан заяви преди около една седмица, че Асандж няма да бъде екстрадиран в страната, където може да бъде осъден на смърт, припомня Франс прес. Американското правосъдие обвинява Джулиан Асандж в шпионаж и настоява той да бъде екстрадиран. Съдебното заседание във Великобритания, при което ще бъде разгледано американското искане за екстрадиция, е насрочено за края на февруари догодина. Американското федерално правосъдие прилага смъртното наказание за престъпления, за които то е предвидено, сред които е и шпионажът. В САЩ са повдигнати 18 различни обвинения срещу Асандж, като ако бъде признат за виновен по всички тях, общата продължителност на наказанието му може да достигне около 175 години затвор. Повечето от обвиненията са свързани с намираната и разпространявана от Асандж чрез \"Уикилийкс\" класифицирана информация. \"Уикилийкс\" публикува през 2010 г. стотици хиляди военни и дипломатически документи, припомня Франс прес. Асандж в продължение на седем години се възползваше от предоставеното му от Еквадор право на убежище и живееше в еквадорското посолство в Лондон. Еквадорското правителство обаче отмени правото му на убежище и на 11 април британската полиция задържа основателя на \"Уикилийкс\" с одобрението на еквадорските власти. Източник: БТА", "date": "2019.07.22", "title": "Екстрадират Асанж в САЩ"}
{"url": "https://www.monitor.bg:443/bg/a/view/20-ot-23-shefove-na-direkcii-v-df-zemedelie-v-bolnichni-171109", "text": "20 от 23 ръководители на дирекции в ДФ „Земеделие” излезли в болнични, явно стресирани от проверките и арестите в разплащателната агенция. Това обяви в ефира на „Нова телевизия” новият шеф на ДФЗ Васил Грудев, който пое поста през миналата седмица. След това обаче каза, че няма как да коментира този факт. „Не забравяйте, че все пак се намираме в летен сезон”, поясни той. Според него оздравяването на системата на ДФЗ ще стане чрез осветляване на дейността му. „Първият и абсолютно задължителен елемент е отваряне и прозрачност на фонд „Земеделие”. Фондът в годините функционираше малко или много като затворена система. Имаше трудност с комуникацията, както с бенефициентите, така и с обществеността. Тук трябва да бъдат насочени нашите усилия. Считам, че има простите мерки, които трябва да вземем в доста кратък период. На първо място е     във фонд „Земеделие”. Втората идея е комуникацията чрез изграждане на модерен кол център, който да бъде връзката на бенефициентите с експертите от фонд „Земеделие”. Корупционните практики се появяват, когато бенефициентите не знаят какво се случва с техните проекти, започват да търсят информация за своите проекти и, по-лошото, започват да търсят посредници, които да ги свързват с експертите на фонда. Кол центърът да е модерен ида прави 24-часова връзка на всеки един бенефициент с конкретни експерти и комуникация само през този канал. Прозрачност в комуникацията и публичност, защото обществеността няма доверие във фонд „Земеделие”, предлага новият шеф на ДФЗ. На въпрос дали има върнати пари за нарушенията с къщите за гости, той уточни, че досега върнатите средства на къщите за гости, които не са ползвани по предназначение са за около 600 хил. лв., а трябва цифрата да достигне 10 милиона. Той припомни, че проверката на 288 проекта, с оставащ срок на мониторинг, финансирани с европари е станала професионално и публично. Относно аферата около фирмите на алкохолния бос Миньо Стайков, Грудев обясни една от схемите за източване на пари от ДФЗ е била чрез     за даден бенефициент. „Представете си, че едно юридическо лице може да получи подпомагане в рамките на 1,5 млн. или на 3. Когато има огромни стопанства, тук явно става дума за опит за изкуствено разделяне на тези стопанства на 5 или 10 бенефициента и всеки един от тях да кандидатства за тези лимити. Така се надхвърля единичният лимит на стопанство и се заобикалят на различните програми”, обясни новият шеф на Държавен фонд „Земеделие”. Правилата, които сме приели, са че един бенефициент не може да получи подпомагане повече от 1,5 млн. лв. или 3 милиона, независимо от големината на неговото стопанство. Това е част от мерките помощта да бъде насочвана към малки и средни субекти в земеделието”, добави той. Грудев опроверга твърденията, че има опасност ЕС да отнеме акредитацията на фонд „Земеделие”. „Тя се дава от министъра на земеделието и храните, като се изисква изпълнението на 12 критерия (структурни и функционални). Те се сертифицират от независима сертифицираща агенция. Те се проверяват и от Брюксел всяка година. Така, че там нямаме категорично нямаме какво и да била тревога”, обясни той.", "date": "2019.07.22", "title": "20 от 23 шефове на дирекции в ДФ „Земеделие” в болнични"}
{"url": "https://www.monitor.bg:443/bg/a/view/aktiviraha-sydijka-na-zadkulisieto-da-klepa-peevski-171095", "text": "Подсъдмите олигарси не спират дори и в жежките юлски недели да атакуват вечния си враг - депутатът от опозиционната ДПС и издател на \"Телеграф медиа\" Делян Пеевски. За таран на атаката бе използвана скандалната съдийка Мирослава Тодорова. Магистратката със спорно минало и още по-спорна кариера, изплува в горещия следобед като ексклузивен гост на друг послушко на олигархията. Темата на разговора им пък бяха изтеклите лични данни на съдийката, които се оказаха публични в деклрацията за имущество и конфликт на интереси, подадена пред Инспектората на Висшия съдебен съвет. Защо институцията не е спазила закона и не е заличила данните на Тодорова и семeйството й си остава загадка, която обаче много бързо (и още по-удобно) бе пришита на Пеевски. Ей, така - между другото, името на народния представител бе вмъкнато в разговора от няколко пъти наказваната съдийка. Пеевски бе нареден от нея между напомнянията й за скандалите във вече несъществуващата комисия за разследване на конфликт на интереси във властта и предстоящия избор за нов главен прокурор. По какъв начин точно е свързан изобщо Пеевски с която и да било от тези теми не стана ясно. както и не стана ясно дали съдийката, която така умело предъвква името му си е направила труда да проследи, че всички държавни институции, които по традиция са спрягани от нея и другите грантаджии в Темида за \"овладени от Пеевски\" всъщност редовно погазват правото именно, за да ударят депутата и издаваните от него медии. Вземете примери от последните два месеца, когато първо прокурор-герой с едно постановление закри марката на най-тиражния вестник у нас - \"Телеграф\" или друга случка от преди буквално дни, когато авери на Тодорова от така пресветия Съюз на съдиите в България ( а иначе работещи по трудов договор в Софийски градски съд) осъдиха \"Телеграф медиа\", че е казала истината за Черния лебед на Лозан Панов. И докато тези два примера показват, че у нас правосъдието е отдавна овладяно от орда подсъдми олигарси като Иво Прокопиев и Цветан Василев, трубадури на последните обикалят ТВ студиа в пореден опит да чернят Пеевски. Затова когато някой от тях се появи на малкия екран, първо погледнете къде е слънцето, преди да повярвате, когато ви пожелават \"Добър ден!\".", "date": "2019.07.22", "title": "Активираха съдийка на задкулисието да клепа Пеевски"}
{"url": "https://www.monitor.bg:443/bg/a/view/dnes-ni-ochakvat-jegi-utre-buri-i-gradushki-171102", "text": "Днес ще се радваме на слънчево и горещо време. Ще има разкъсана облачност до обяд, след това в планините и на определени места в Западна България има условия за слаби превалявания, като на Северозапад ще има и гръмотевична активност. Температурите ще стигнат 32 и 37 градуса в следобедните часове. Около Черноморието ще е слънчево и сухо през целия ден. Температурите – между 28 и 31 градуса по южната част на крайбрежието. Температура на водата – 25-26 градуса. Вълнението на морето – слабо. Преминаващ над Северна Европа студен фронт, ще повлияе на времето у нас във вторник и сряда. Валежите ще са по-значителни в източната половина на страната и в планинските райони. Ще има условия за гръмотевични бури и градушки. След това до края на седмицата процесите ще затихват. След слабо захлаждане температурите отново ще тръгнат нагоре и в края на седмицата се очертава горещо лятно време с температури над 35 градуса.", "date": "2019.07.22", "title": "Днес ни очакват жеги, утре-бури и градушки"}
{"url": "https://www.monitor.bg:443/bg/a/view/tyrguvat-dannite-ot-nap-v-hakerski-forumi-171089", "text": "Хакнатата база данни на НАП с информация за около 5 млн. български и чужди граждани вече се разпространява по форумите, като потребител с псевдоним Instakilla търгува достъпа до нея срещу сума от около 2 евро. За разпространяването на списъците в онлайн пространството съобщи специализираният сайт за IT новини ZDNet, като посочи, че линкове за сваляне на базата данни са споделени от хакер с име Instakilla, чиято самоличност не се знае, но се считало, че действа извън пределите на България. Проверка във форумите показа, че въпросното лице наистина предлага достъп до списъци, за които твърди, че са същите като източените от системата на НАП, срещу 8 кредита. Във форума, в който върти търговията, минималните кредити, които могат да бъдат купени, са 30, като те струват 8 евро. Това реално означава, че Instakilla получава по малко под 2 евро от всеки, решил да изтегли списъците.  „Ще има санкция и тя няма да бъде малка“, обяви също така Караджов, но допълни, че ще бъде взето предвид, че течът се дължи на атака срещу системите на приходната агенция. „Фирмите и публичните организации трябва да се събудят. Те не живеят сами в дигиталния свят. От 2006 до 2019 г. много малко е направено за защита на информацията, която се обработва. В същото време той беше категоричен, че ако институциите работят по правилата, не е възможно да се злоупотреби с изтеклите данни, като оспори съмненията, лансирани през изминалите дни, че с тях можело да се изтеглят бързи кредити на чуждо име или да се извършват банкови операции.  „Нашият фокус е насочен в тези дни върху две основни теми – първата е да оценим има ли други уязвимости на информационните системи на НАП и ако такива бъдат намерени, те да бъдат затворени веднага, така че да се елиминира всеки риск за продължаващо нарушение и злоупотреба. Вторият ни основен фокус е да дадем възможно най-много и най-подробна и полезна информация за гражданите, чиито данни са изтекли“, посочи Бъчваров, като напомни, че данъчните ще пуснат специално приложение, където всеки ще може да види дали информацията му фигурира в хакнатите списъци. Преди дни за атаката срещу НАП беше арестуван 20-годишният хакер Кристиян Бойков, на когото беше повдигнато обвинение за компютърно престъпление – неправомерно копиране на данните от сървър на приходната агенция. След подвеждането му под отговорност Бойков беше пуснат на свобода срещу подписка.", "date": "2019.07.22", "title": "Търгуват данните от НАП в хакерски форуми"}
