{"url": "http://www.monitor.bg/a/view/82144-%D0%9F%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D1%80%D0%B0%D0%B6%D0%B4%D0%B0%D0%BD%D0%B8%D1%8F-%D0%B2-%D0%A0%D1%83%D1%81%D0%B5-%D1%81%D1%8A%D1%81-%D1%81%D0%B5%D0%BA%D1%86%D0%B8%D0%BE/", "text": "\n                    Петдесет процента от ражданията в Русе през миналата година са със секцио. При 709 жени от общо 1418 е извършено цезарово сечение. Това съобщи началникът на Акушеро-гинекологичния комплекс в Русе д-р Георги Хубчев.\n\nПо думите му това съотношение между естествените раждания и оперативните е характерно за цялата страна, като в много от частните болници раждането със секцио е почти 100 процента.\n\nСъс 129 по-малко са ражданията през 2017 година в сравнение с предходната година. Недоносените деца са 150, което е с 27 по-малко от 2016-а. Мъртвородените са пет срещу 10 за предишната година.\n\nВ русенския АГ комплекс са проплакали 30 двойки близнаци. Най-младата родилка е на 15 години и е от ромски произход. Не е малък броят и на 16-годишните момичета, които стават майки.\n\nПървото бебе за тази година в Русе е момиче и то е проплакало на 2 януари в 6,05 часа. Последното за 2017 година бебе е момче. То е родено в 16,25 часа на 31 декември.\n\n„През последните години се утвърдихме като основен АГ център между Варна и Плевен. Всички най-тежки случаи от Разград, Шумен, Тутракан, Бяла, Свищов се изпращат тук”, допълни д-р Хубчев.\n                    ", "date": "2018.01.02", "title": "Половината раждания  в Русе със секцио"}
{"url": "http://www.monitor.bg/a/view/6089-%D0%A1%D0%BF%D0%B5%D1%81%D1%82%D1%8F%D0%B2%D0%B0%D0%BC%D0%B5-300-%D0%B1%D0%BE%D0%BD%D0%B0-%D0%BE%D1%82-%D0%B8%D0%B7%D1%85%D1%80%D0%B0%D0%BD%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B5%D0%B2%D1%80%D0%BE%D0%B4%D0%B5%D0%BB%D0%B5%D0%B3%D0%B0%D1%82%D0%B8%D1%82%D0%B5/", "text": "Заради набъбналите събития купуваме още столове и маси за залите\n                    Спестяваме близо 300 000 лева от изхранването на евроделегатите по време на БГ председателството на ЕС. България вече официално пое председателството на Съвета на ЕС, като ще „държим кормилото“ в продължение на шест месеца. През лятото ресорното министерство обяви обществена поръчка в две обособени позиции за кетъринга по време на цялото председателство. За целта бяха предвидени близо 1,4 млн. лв. В навечерието на коледните празници обаче договорите с фирмата бяха окончателно подписани, а от тях става ясно, че за изхранването ще се платят.Както „Монитор“ вече писа, в НДК, където основно ще се провеждат срещите, са предвидени по две кафе паузи на ден, обеди на блок маси и отделни работни обеди за ръководителите за делегациите, които ще вземат участие във форумите. В сумата влиза и коктейлът по откриването, който ще се проведе в Народния театър, както и официалните вечери за ръководителите на делегации, които трябва да са в зала „Джон Атанасов“ в \"София Тех парк\". За кафе паузите трябва да има еспресо и шварц кафе, включително безкофеиново и чай. Евроделегатите ще се подкрепят с мъфини, соленки и натурални сокове. На блок масите пък трябва да има поне пет вида салати, супа, както и пилешко, риба, свинско и телешко, бяло и червено вино. Работните обеди ще са с тристепенно меню, аЗа всеки от гостите на официалните вечери е предвидена и по една малка ракия от 25 г. Залите, където ще се провеждат срещите, ще се зареждат поне два пъти на ден с вода.По време на БГ председателството у нас ще дойдат над 25 000 делегати, 200 доброволци пък ще ги подпомагат. Всички те ще отседнат в 22 хотела, а нощувките ще са 32 000. В календара са включени близо 300 събития, като у нас ще има и една среща на върха, 12 неформални срещи и 25 събития на високо ниво. Предвидени сакато ще има два пакета: едните ВИП - за премиери, държавни глави и ръководители, а другите – за всички останали. В пакетите ще има шалове за дамите и вратовръзки за мъжете, монети, пощенска марка, тефтери, химикалки, пакетчета с лавандула и розово масло. Единият вид монети са специална емисия на двулевки, която е с логото на българското председателство, а за ВИП гостите ще има специална емисия на сребърна монета от 10 лева със златно покритие, също с логото на председателството. 244 камери ще следят за сигурността на делегациите в София, а 48 камери ще бъдат поставени в метрото.Междувременно стана ясно, че заради набъбналия брой събития, които вече са близо 300, е нужно закупуването на нови мебели за залите. За целта ще се похарчат около 250 000 лева. С тях ще се вземат още 56 конферентни стола, 20 обикновени работни стола, 150 посетителски стола с масичка, 50 поставки за чадъри, както и няколко вида модула за залите – 26 броя. Мебелите следва да бъдат доставени и монтирани в срок най-късно до 10 януари 2018 година.По време на културната програма ще се акцентира на многообразието, обясни в интервю за „Монитор“ ресорният министър Лиляна Павлова. По време на БГ председателството ще отбележим и популяризираме Деня на българската азбука и култура – 24 май, Гергьовден – 6 май, Баба Марта и традиционно раздаване на мартеници - 1 март, както и националния ни празник, който е на 3 март. “Малко знаят европейците за нас и за общата ни история. Малко известен е например фактът, че сме втори след Исландия по минерални извори, трети след Рим и Гърция - по артефакти“, заяви Павлова.\n\n\n                    ", "date": "2018.01.02", "title": "Спестяваме 300 бона от изхранването на евроделегатите"}
{"url": "http://www.monitor.bg/a/view/40972-%D0%94%D0%B0%D0%BD%D1%8A%D1%86%D0%B8%D1%82%D0%B5-%D1%81-500-%D0%BB%D0%B2-%D0%BF%D0%BE%D0%B5%D0%B2%D1%82%D0%B8%D0%BD%D0%B8-%D0%B2-%D0%BD%D0%B5%D1%82%D0%B0/", "text": "Декларираме от днес приходите от 2017 г.\n                    500 лв. данъци по-малко можем да платим, ако подадем онлайн декларацията си. Кампанията за обявяване на доходите от 2017 г. започва от днес. Срокът за подаването на декларациите за облагане на доходите е до 30 април тази година.От НАП напомнят, че най-лесно и бързо формулярите могат да се подадат по електронен път без електронен подпис. За целта е необходим персонален идентификационен код (ПИК), който се издава безплатно в офис на НАП.Ако подадат декларациите си по електронен път до 31 януари 2018 г., физическите лица могат да ползват и 5% отстъпка върху данъка за довнасяне по годишната данъчна декларация, но не повече от 500 лв. Точно тук е новата част в сравнение с миналогодишната данъчна кампания, тъй като тогава за да спестим част от данъците си срокът за подаване на документите бе края на март. Намалена е и сумата за отстъпка от 1000 на 500 лева. Допълнително условие е и да нямат подлежащи на принудително изпълнение публични задължения към момента на подаване на декларацията, както и да внесат целия размер на данъка за довнасяне в срок до 31 януари 2018 г. (миналата година датата бе 2 май).От началото 2018 г. фирмите ще подават в НАП корпоративните сидекларации само онлайн Става въпрос за формуляри, задължението за подаване на които възниква след 31 декември 2017 г., а не да декларации, които е трябвало да бъдат подадени по-рано, но срокът е изпуснат. Наред с това отпада отстъпката от 5% от дължимия за довнасяне корпоративен данък при подаване на декларацията онлайн.Фирмите, които не са осъществявали дейност през 2017 г., вече няма да подават годишна данъчна декларация и годишен отчет за дейността. Тези фирми обаче ще трябва да подадат в Агенцията по вписванията декларация, че не са осъществявали дейност в срок до 31 март 2018 г. Тази декларация ще се публикува в Търговския регистър, но няма да се плаща такса от фирмите. Все още не е ясно дали ще има образец за тази декларация, или тя ще трябва да бъде в свободен текст. Ако една фирма няма друга дейност, освен да плаща банкови такси за налична сметка, ще се приема, че тя реално не осъществява дейност. Ако обаче по сметката има пари ифирмата получава лихви по принцип това са приходи и трябва да се подаде годишна данъчна декларация. За малки суми от лихви в рамките на стотинки обаче от НАП няма да правят проблеми и да налагат глоби, ако фирмата подаде декларация, че не осъществява дейност, стана ясно на семинара. Ако обаче през 2017 г. фирмата е трябвало да направи счетоводно преобразуване, ще трябва да подаде годишна данъчна декларация, дори реално да не осъществява дейност.Според закона, до 500 лева грози всеки, който не подаде данъчна декларация. Данъчна декларация за доходите си за миналата година е длъжен да подаде всеки, който е получил пари извън тези по трудовия си договор. Важно е да се знае, че ако вече имаме рецидив и това е втората година, в която не сме декларирали доходите си, данъчните могат да ни глобят с до 1000 лева.Освен за неподаване на декларацията обаче глоба ни застрашава и при посочванена неверни данни Ако те водят до по-нисък размер на данъка или освобождаване от плащане, приходната агенция ще ни глоби с до 1000 лв. При повторно нарушение законът ни заплашва със санкция от 2 бона.Физическите лица трябва задължително да декларират и получените парични заеми от физически лица, чийто общ размер надхвърля 10 хил. лв. и към края на миналата година част от тях са непогасени.Трябва да обявим и заемите, които сме дали на приятели и родниниВ противен случай лицата, които спестят тази информация от НАП, ще трябва да платят 10% от недекларираната сума, а ако ни заловят втори път, размерът ще бъде 15 на сто.Данъкоплатците, които са си подали декларациите, но въпреки това не са внесли дължимите суми към бюджета, също подлежат на наказание. Глобата започва от 1000 лв., а при повторно нарушение скача на 2000 лв.В сила вече са и нови промени в ДОПК, свързани с автоматичен обмен на информация между данъчните администрации в ЕС, както и между страните, които участват в многостранно споразумение, разработено от ОИСР. Целта е да се прекрати практиката за агресивно данъчно облаганена мултинационални компании като Google, Amazon и Starbucks.Според новите правила, компаниите майки трябва да подадат в данъчните администрации, където са регистрирани, отчети по държави за осъществяваната дейност във всички останали страни по света. След това данъчните изпращат тези отчети до съответните администрации на другите държави. Това се отнася за групи с годишни приходи над 750 млн. евро, а ако компанията майка е от България - приходи над 100 млн. лв. Българските предприятия, които са дъщерни на компаниите майки, ще трябва само да подадат уведомление, кое предприятие ще подаде отчета по държави. Като първото уведомление за 2016 г. компаниите е трябвало да подадат още до края на 2017 г. Ако обаче предприятието майка, не е задължено да подава отчет по държави, този документ ще трябва да се подаде от дъщерното дружество в България. Такива отчети трябва да подадат фирми, които са дъщерни на компании от САЩ, защото Щатите не са се присъединили към многостранното споразумение на ОИСР.  Стипендии от държавния бюджет ще се полагат и за учениците от частните училища от новата 2018 година.Също така се покачва и максималната награда за успех – от 50 до 60 лв. Така стипендиите в училище вече ще варират между 21 лв. и 60 лв. Право на стипендия ще имат както учениците в дневна и индивидуална форма на обучение, така и записаните в комбинирана форма на обучение. Месечно поощрение за успех ще се полага и на гимназистите, които учат чрез работа и са част от дуалната система.Същото се отнася и за ученици със специални образователни потребности, които са завършили основно образование и са продължили обучението си в класовете от първи или втори гимназиален етап. Учениците в интернатите пък ще получават по 33 лв. месечно за лични нужди. От следващата учебна година новият Закон за предучилищно и училищно и училищно образование влиза в силна за учениците от 3-ти, 7-и и 9-и клас. Това означава, че за тях ще има нови учебници и ще учат по новите учебни програми.Също така за хлапетата в трети клас вече няма да важат количествените оценки по шестобалната система като двойки и шестици, а ще бъдат оценявани чрез символи, които всяко училище само ще определя. В 14 области на страната абонатите на местните дружества ще плащат от началото на 2018 г. от 2,5% до 20% по-скъпо за ВиК услугата. По-високите цени бяха одобрени в средната на декември от Комисията за енергийно и водно регулиране (КЕВР) и те са вписани в бизнесплановете на съответните дружества. В София-град, където има концесионер, поскъпването е с 9,5% до 2,36 лв. за куб. м. В Смолян нарастването на цената е с 4,5% до 2,35 лв./куб. м, в Пловдив - с 2,9% до 2,20 лв./куб. м, в област Варна - с 2,7% до 3 лв. за кубик, в Силистренско - с 6,5% до 3,29 лв./куб. м. В Кърджалийско кубикът ще поскъпне с 2,8% до 2,43 лв., а в област Русе - с 6,2% до 2,78 лв. В Пернишко услугата скача с 5,8% до 2,29 лв./куб. м, а в Монтана - с 6,4% до 2,89 лв./куб. м, в област Шумен - с 3% до 3,32 лв., в Сливенско - с 2,05% до 2,50 лв./куб. м, в Бургаско - с 8,7% до 2,77 лв./куб. м, а във област Враца - с цели 13% до 3,09 лв. за кубик. Най-много - с 20% по-висока цена от новата година ще плащат абонатите на водното дружество в област Ямбол. Там за кубик в сметките им ще се начисляват по 2,78 лв.  ЗА ПЪРВОТО ТРИМЕСЕЧИЕПрез първото тримесечие на 2018 г. общественият доставчик \"Булгаргаз\" ЕАД ще продава природен газ на крайните снабдители на цена с 2,75% по-висока от периода октомври-декември 2017 г. Постъпването е одобрено от КЕВР.Утвърдената цена на природния газ за периода януари – март е 352,65 лв. на 1000 куб. м или 33,39 лв./мегаватчас (без акциз и ДДС). В нея са включени компонентът за услугата \"обществена доставка\" в размер на 4,76 лв./1000 куб. м, както и компонентът \"задължение към обществото\" от 1,35 лв./1000 куб. м, която покрива разходите на \"Булгаргаз\" ЕАД за съхранение на количества природен газ в газохранилището в Чирен, съгласно плана за действие при извънредни ситуации. Не са включени обаче цени за достъп и пренос през газопреносната мрежа и клиентите следва да ги заплащат на крайните снабдители.Увеличението на цената на природния газ с 2,75% няма да доведе до повишаване на цените на топлинната енергия до края на отоплителния сезон, а също и до поскъпване на електрическата енергия за битовите потребители и небитовите потребители на регулирания пазар. Годишната винетка ще важи за период от една година от датата на издаването ѝ, а не както досега - за календарната година.Периодът на валидност на годишната винетна такса, която следва да заплащат всички пътни превозни средства от 01.01.2018 г., независимо от категорията и държава на регистрация, е една година, считано от деня на издаване на винетния стикер.От 1 януари се въвежда и нова тримесечна винетка с валидност три календарни месеца, считано от датата на издаването й, за пътни превозни средства под 3,5 тона. Нейната цена е 54 лв. или 28 евро.При определянето й е спазен принципът на пропорционалност, т. е. цената на тримесечната винетка да е по-висока от месечната и по-ниска от годишната, при спазена пропорционалност за намаляваща стойност с увеличаване срока на валидност. Това се налага от правилото колкото по-дълъг е периодът, толкова по-малка да е заплащаната цена.  510 лв. вече е най-ниското възнаграждение у нас, което е ръст с 50 лв. По данни на синдикатите увеличението ще засегне над 406 000 българи наети на минимална заплата към края на миналата година.След 3-годишна замразяването на обезщетението за отглеждане на дете между 1 г. и 2 г. нараства от 340 лв. на 380 лв. Увеличават се и детските надбавки, които по данни на Министерството на труда и социалната политика се отпускат на 80% от българчетата. Така семействата с едно дете, чийто доход на член от домакинството не надвишава 400 лв., ще вземат по 40 лв. вместо досегашните 37 лв. За две хлапетасумата нараства от 85 лв. на 90 лв., а за три се увеличава с 5 лв. и ще достигне 135 лв.За да се разшири кръга на подпомогнатите семейства, кабинетът въведе допълнителен подоходен критерий за получаване на детски надбавки. Така от тази година пари ще получат и домакинствата с месечен доход на човек от 400,01 лв. до 500 лв. Те ще вземат 80% от пълния размер на помощта, което означава, че за едно дете сумата ще е 32 лв, за две – 72 лв, а за три – 108 лв.Скок има и на минималното дневно обезщетение за безработица. Така регистрираните в бюрото по труда ще получават минимум по 9 лв. на ден вместо досегашните 7,2 лв. Завишават се обачекритериите за отпускане на този вид компенсация. Досега останалите без работа имаха право на обезщетение, само ако са се осигурявали срещу риска от безработица поне 9 от последните 15 месеца. От тази година обезщетението ще се отпуска само в случай, че безработните имат минимум 12 вноски за последните 18 месеца.Продължава нарастването с по 2 месеца на пенсионната възраст и осигурителен стаж за всички категории труд. Само за мъжете от най-масовата трета категория труд възрастта ще се увеличи само с един месец. Така представителите на силния пол ще излизат в заслужена почивка на 64,1 г., при условие, че са натрупали 38,6 г. осигурителен стаж. Жените пък ще спират работа на 61,2 г. след 35,2 г. трудов опит. От 1 юли пенсиите ще бъдат увеличени с 3,8%. Така минималната пенсия ще достигне 207,60 лв. Таванът обаче ще остане без промяна – 910 лв., заради замразяването на максималния осигурителен праг.  Тихомира МихайловаБез свидетелство за съдимост и по-лесно заверяване на документи и преводи за чужбина. Такива мерки за облекчаване на административната тежест влизат в сила от 2018-та. От първи януари институциите вече няма да искат от гражданите свидетелство за съдимост на хартия, а ще събират тази информация по служебен път. Според предварителните разчети с отпадането на свидетелството на съдимост ще спести на гражданите около 3,8 млн. лв., които те годишно дават на администрацията. Важно е да се отбележи, че това важи само за държавната администрация, но не и за частния бизнес.По-лесно ще се заверяват и документи за чужбина като дипломи, медицински документи, свидетелства за гражданско брак и други. От 1 март заверка на верността на превода на документ вече ще се правипри нотариусите без да е нужно да се подава в „Консулски отношения“ при МВнР. Всичко ще става веднага, като срещу 5-6 лева ще се заверява подписа на преводача. Пак нотариусите ще са тези, които ще подават информация към КАТ при прехвърляне на автомобил. Продавачите на коли вече няма да бъдат длъжни да представят пред „Пътната полиция\" договор за покупко-продажба. Причината - вече трябва да заработи електронната система за връзка между полицията и нотариусите, а регистрацията ще прави купувачът. Регистрацията на закупената кола трябва да се направи в срок от един месец. От януари 2018 г. институциите и трети лица нямат право да изискват представяне на БУЛСТАТ регистрация, тъй като регистърът е публичен.Освен мерките,чиято цел е намаляване на бюрокрацията, депутатите приеха и няколко важни закона. Сред тях са антикорупционният закон и поправките в Закона за съдебната власт. Така вероятно напролет ще започне дадейства и новата комисия която ще бори корупцията по високите етажи на властта. Новият мегаорган обединява в себе си пет институции. Анонимни сигнали за корупция и конфликт на интереси не са позволени, а комисията ще може да ползва и СРС-та с цел да докаже корупция или незаконно имущество на дадена публична личност. Председателят на комисията ще се избира от НС по предложение на депутатите. До шест заплати допълнително на година за магистратите от специализирания съд и прокуратура и облекчаване на командироването на магистратите, тези промени в Закона за съдебната власт влизат в сила от първи януари 2018 година.Депутатите промениха няколко пъти и закона за движение по пътищата. Служебно да се прекратява регистрацията на превозно средство, когато по време на периодичен технически преглед се установят опасни неизправности. От началото на годината трябва да има единен електронен стикер за технически преглед. От май пък глоби между 500 и 1500 лева ще грозят всеки шофьор за неукрепен товар върху колата. От юни влиза в сила пък санкцията до 7000 лева за манипулиране на километража на колата, установена при годишния технически преглед.\n\n\n                    ", "date": "2018.01.02", "title": "Данъците с 500 лв. по-евтини в нета"}
{"url": "http://www.monitor.bg/a/view/52006-52-%D1%83%D0%B4%D0%B0%D1%80%D0%B8-%D0%94%D0%BE%D0%B9%D1%80%D0%B0%D0%BD-%D1%80%D0%B0%D0%B7%D0%BB%D1%8E%D0%BB%D1%8F-%D0%B8-%D0%91%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4/", "text": "\n                    Тази нощ общо 7 земетресения с магнитуд над 2.0 по скалата на Рихтер са регистрирали от Националния инситут по Геофизика, Геодезия и География към Българската академия на науките в този район. Епицентровете им на малки разстояния край Дойранското езеро на териториите на Гърция и Македония.Земните недра са се разклатили за първи път в 0:16 часа. Тогава е регистриран трус с магнитуд от 4.2 по скалата на Рихтер. Три минути по-късно е регистрирано земетресение от 3.4 по Рихтер. В 0:45 е станало още едно земетресение (2.0 по Рихтер). В 1:00 часа е станал още един земен трус, който е бил със сила от 4.0 по скалата на Рихтер. В 4:40 часа земните недра отново се разклатили, но значително по-слабо (2.0 по Рихтер).В 6:24 е регистриран и най-силният трус от 5.2 по скалата на Рихтер, който е усетен в цяла Югозападна България. В 6:28 е регистрирано още едно земетресение с магнитуд 3.8.Проф. Емил Ботев, директор на сектор „Сеизмология“ в Геофизичния институт към БАН успокои, че напрежението вече е разтоварено и едав ли ще има нов толкова силен трус.По данни от Европейският сеизмологичен център земетресение от 5,2 по скалата на Рихтер е регистрирано в Гърция около 06.24 часа на 7 км от град Дросатон, на 11 км от Стар Дойран в Македония и на 146 км от Скопие. Трусът е с дълбочина 10 км.Две минути по-късно в същия район е регистрирано ново земетресение с магнитуд 3.5 и дълбочина 2 км.Според информация от сайта трусът е усетен не само в Благоевград, но и в Банско, Разлог, Гоце Делчев, Сандански и Петрич, както и в други краища на страната. Също и на много места в Македония. Няма данни за нанесени материални щети и пострадали хора в България.Няма никакви сигнали за щети след земетресението тази сутрин, регистрирано край Дойранското езеро, каза за \"Фокус\" кметът на Община Петрич Димитър Бръчков. Според него най-важното е, че вследствие на земетресението няма данни за човешки жертви, нито за материални щети. По думите му от поредицата трусове най-силен е бил този от сутринта.\"В непрекъснат контакт съм с институциите и кметовете на населени места\", каза Бръчков. На въпрос дали хората в Петрич са уплашени, той отговори, че е напълно нормално и човешко жителите на общината да са се притеснили заради земетресението.Земетресението е част от поредица трусове, започнали още в 00.13 часа българско време, като първият е усетен слабо.То бе най-силното земетресение от серия от около десет труса, които бяха регистрирани тази нощ в южната ни съседка с магнитуд между 3.3 и 4 по Рихтер.Трусът с най-голяма сила от 06.24 часа тази сутрин е усетен освен в Гърция, също и в Македония. Очевидци от Струмица,  Македония, споделиха, че са били силно стреснати от силния трус в ранния сутрешен час.На българска територия земетресението е усетено най-силно най-силно в Петрич. Очевидци от Благоевград казаха, че са усетили труса силно, но е бил кратък.Тази нощ и рано сутринта Югозападна България беше разклатена от серия земетресения. Най-силно с магнитуд 5.2 по скалата на Рихтер беше усетено в 6:24 часа. Епицентърът е на около 30 км югозападно от Петрич в гръцка територия край Дойранското езеро. Трусът е усетен навсекъде в Югозападна България. Данните на Европейския сеизмологичен център сочат, че земетресението е с дълбочина 10 км и е със сила 5 по Рихтер.„Към този момент нямаме подадени сигнали за материални щети“, каза по Нова телевизия кметът на Петрич Димитър Бръчков. Той уточни, че в момента се събира информация от всички кметове и кметски наместници на населени места в общината.\n                    ", "date": "2018.01.02", "title": "7 земетресения разлюляха Югозапада (ОБНОВЕНА)"}
{"url": "http://www.monitor.bg/a/view/87713-%D0%A0%D1%83%D0%BC%D0%B5%D0%BD-%D0%A0%D0%B0%D0%B4%D0%B5%D0%B2-%D0%BD%D0%B0%D0%BB%D0%BE%D0%B6%D0%B8-%D0%B2%D0%B5%D1%82%D0%BE-%D0%BD%D0%B0-%D0%B0%D0%BD%D1%82%D0%B8%D0%BA%D0%BE%D1%80%D1%83%D0%BF%D1%86%D0%B8%D0%BE%D0%BD%D0%BD%D0%B8%D1%8F-%D0%B7%D0%B0%D0%BA%D0%BE%D0%BD/", "text": "\n                    Президентът Румен Радев наложи вето на антикорупционния закон, съобщиха от администрацията на държавния глава. Радев връща за повторно преразглеждане в НС целия закон, а не само текстове от него.Според него противодействието на корупцията не може да се ограничи само до мерките, предвидени в приетия закон. Тези мерки, макар и необходими, не са достатъчни за ефективното противодействие на корупцията, каквито са очакванията на обществото, смята той.Радев е убеден, че има несъответствие на закона с поставените от него цели.Той положително оценява, че законът е минал през обществено обсъждане, но въпреки това не създавал адекватна нормативна основа за справяне с корупцията, но дори щял затруднява борбата с нея.Законът не изпълнявал и амбицията да бъде кодифициращ акт в тази материя. В тази връзка той посочва , че извън обхвата остават редица органи и звена с функции в областта на противодействието на корупцията. Сред тях са инспекторатите към администрацията, този към ВСС и др. „По този начин законът създава още по-голямо фрагментиране“, се посочва в мотивите.Той определя като „уместно“ обединяването на Комисията за предотвратяване на конфликт на интереси, БОРКОР и звеното на Сметната палата. Според него обаче е „спорно“ включването и на Комисията за отнемане на незаконно имущество.„Що се отнася до законовото решение за приобщаване и на функциите по отнемане на незаконно придобитото имущество, то е спорно, тъй като обществените отношения по установяване на конфликт на интереси и по гражданската конфискация са разнородни по характер“, е записано в мотивите за връщане на закона. Като аргумент той изтъква, че производствата, свързани с конфликта на интереси и с отнемането на незаконно придобитото имущество, имат много малко общо като предмет. Има разлики и при основанията за образуване, доказателствата сроковете и др.Радев изтъква, че не намира подкрепа аргументът, че се поставя акцент върху отнемане на имане, чийто произход е свързан с корупция. Според него в законът преобладават престъпления, свързани с организирана престъпна дейност, убийства, отвличания, трафик на хора, проституция, разпространение на наркотици и само малка част са корупционни престъпления. „Това означава, че за други корупционни престъпления, непосочени в чл. 108, ал. 1, производството по отнемане на имущество няма да се прилага“, се посочва в мотивите и дори се изреждат примери.Така според държаният глава и неговите експерти няма да се отнема имущество по този закона за същински корупционни престъпления. Сред тях са издаване на сведения от значение за стопанството с имотна облага или пък за разпореждане с бюджетни средства не по предназначение или за осуетяване не незаконно преследване. Радев определя като „необяснимо“ защо не са включени престъпления като укривателството на вещи, кражбата от длъжностно лице, което се е възползвало от служебното си положение, както и кражбите в големи размери.Всее пак определя като положителен опита да се създаде публична процедура за избор на шеф и заместници на новата комисия. Но смята, че някой спорни моменти, тъй като няма достатъчно гаранции за професионалната компетентност на бъдеще членове на комисията. Според него изискването за 5 години стаж е малък, нямало изискване в какво направление да е магистърската степен. Това според Радев би позволило избирането на лица без познания в конкретната сфера и пораждало съмнения, че изборът ще е политически. Радев е против и заместникът и членовете на комисията да се предлагат от шефа на комисията и се създавало възможност за политическо влияние от страна на НС.Президентът не е съгласен и от това, че се изключват от обжалване някои решения на комисията. Става дума за тези, с които комисията отказва да образува производство за отнемане на незаконно придобито имущество. Държавният глава е недоволен и от намаляването на отговорността на членовете на комисията, като го ограничава само при вреди, настъпили при престъпления от общ характер.\"Корупцията е негативно явление с многостранни измерения и чрез нея се овладяват основни лостове на държавното управление от частни икономически интереси, които оказват въздействие върху процесите на вземане на решения в своя полза чрез незаконни и често скрити форми на натиск или влияние. Корупцията ограничава основните права и свободи на гражданите, ерозира доверието в държавата, затруднява икономическото развитие и инвестициите и краде от благосъстоянието на нацията\", смята Радев. \n\n\n                    ", "date": "2018.01.02", "title": "Румен Радев наложи вето на антикорупционния закон"}
{"url": "http://www.monitor.bg/a/view/39004-%D0%A1%D1%82%D0%BE%D0%BB%D0%B8%D1%87%D0%B0%D0%BD%D0%B8-%D0%BF%D0%BE%D0%BB%D1%83%D1%87%D0%B0%D0%B2%D0%B0%D1%82-5-%D0%BE%D1%82%D1%81%D1%82%D1%8A%D0%BF%D0%BA%D0%B0-%D0%BE%D1%82-%D0%B4%D0%B0%D0%BD%D1%8A%D0%BA%D0%B0-%D0%B7%D0%B0-%D0%BA%D0%BE%D0%BB%D0%B0-%D0%B4%D0%BE-30-%D0%B0%D0%BF%D1%80%D0%B8%D0%BB/", "text": "\n                    Жителите на София получават 5% отстъпка от данъка за кола, ако го платят накуп до 30 април, съобщиха от Столичната община. Годишната сметка за превозните средства може да бъде платена в някой от 22-та районни отдели на дирекция \"Общински приходи\". За удобство на гражданите, всички каси на данъчните служби разполагат с ПОС терминали. Плащания вече се правят и през електронната страница на Столична община. Ако столичани изберат внесат данъка си на вноски, сроковете са: 30 юни за първа вноска и 31 октомври – втора вноска.\n\nКампанията по плащане на местния данък недвижими имоти и такса смет ще започне в първите дни на февруари.\n\nПрез 2017 година в столичната каса от данъка върху превозните средства са влезнали 79,5 млн. лв. През последните години от общината отчитат подобрение на събираемостта на този данък. Като причина от „Московска“ 33 посочват свързаността на регистрационната система на КАТ с общинските масиви.\n                    ", "date": "2018.01.02", "title": "Столичани получават 5% отстъпка от данъка за кола до 30 април"}
{"url": "http://www.monitor.bg/a/view/54431-%D0%93%D0%BB%D0%B0%D0%B4-%D0%B7%D0%B0-%D0%BC%D0%B5%D0%B4%D0%B8%D1%86%D0%B8-%D0%B2-%D0%A1%D0%BF%D0%B5%D1%88%D0%BD%D0%B8%D1%82%D0%B5-%D1%86%D0%B5%D0%BD%D1%82%D1%80%D0%BE%D0%B2%D0%B5-%D0%B2-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB%D1%81%D0%BA%D0%BE/", "text": "\n                    Глад за медици във филиалите на Спешен център в Кюстендилско, отчита началникът им д-р Анелия Георгиева. По нейни думи кадрите в региона са основно застаряващи. Пациентите в областта разчитат на общо 75 фелдшери и 45 лекари. Като сериозен проблем Анелия Георгиева отчита липсата на фелдшери.\n\n„Един по един напускат системата заради пенсиониране или други причини. Вече обаче няма обучение на такива кадри и това създава сериозни проблеми. При мен фелдшерите са основния гръбнак, както и при повечето колегите в цялата страна. Те са изключително важни при обслужването на пациенти в малките населени места, там където има предимно възрастно население. Надявам се да се намери решение на проблема. Има отворена врата за парамедици, но в нашият регион засега няма желаещи кандидати за работа“, посочи още шефката на Спешен център - Кюстендил.\n\nСпоред нея в близките 5 години фелдшерите ще намалеят чувствително и тогава вече ще имаме затруднение по отношение на практическото обслужване на пациенти „В момента има дефицит кадри и в групата на лекарите. За момента екипите се запълват с допълнителни дежурства, там където липсват, но все още стоят незаети 10 лекарски места.\n                    ", "date": "2018.01.02", "title": "Глад за медици в Спешните центрове в Кюстендилско "}
{"url": "http://www.monitor.bg/a/view/7779-%D0%97%D0%BB%D0%B0%D1%82%D0%B5%D0%BD-%D0%B0%D1%83%D1%80%D0%B5%D1%83%D1%81-%D0%B7%D0%B0-%D1%81%D1%82%D0%BE%D0%BB%D0%B5%D1%82%D0%BD%D0%B8%D0%BA-%D0%B2%D0%B5%D1%82%D0%B5%D1%80%D0%B0%D0%BD-%D0%BE%D1%82-%D0%B2%D0%BE%D0%B9%D0%BD%D0%B0%D1%82%D0%B0/", "text": "\n                    Най-възрастният ветеран от втората световна война в Мездра закръгли един век в завидно здраве и с бодър дух. Сред гостите на рожденика Испиридон Ивановски бе и кметът на железничарския град Генади Събков.\n\nТой поздрави столетника и му връчи копие на златната монета „ауреус“, намерена при разкопките на крепостта „Калето“, поздравителен адрес и парична премия. Бай Спиро, който като кандидат-подофицер е бил част от финалното настъпление към Германия пък все още си спомня ясно военните действия.\n\n„Минахме през Македония, Югославия, Унгария и стигнахме град Грац, Австрия, където ни съобщиха, че хитлеристка Германия е капитулирала. След 2-3 дни се прибрахме у дома“, разказва ветеранът.\n\nНавъртелият сто лета ветеран пожела на всички жители и гости на общината най-вече здраве, щастие и да са единни като народ и общество.\n                    ", "date": "2018.01.02", "title": "Златен ауреус за столетник ветеран от войната"}
{"url": "http://www.monitor.bg/a/view/165-%D0%9A%D0%B8%D1%82%D0%B0%D0%B9%D1%81%D0%BA%D0%B8%D1%8F%D1%82-%D1%8E%D0%B0%D0%BD-%D0%BD%D0%B0-4%D0%BC%D0%B5%D1%81%D0%B5%D1%87%D0%B5%D0%BD-%D0%B2%D1%80%D1%8A%D1%85-%D1%81%D0%BF%D1%80%D1%8F%D0%BC%D0%BE-%D0%B4%D0%BE%D0%BB%D0%B0%D1%80%D0%B0/", "text": "\n                    Народната банка на Китай оскъпи юана с 0,4% спрямо щатския долар в първия работен ден от годината, съобщи „Прайм“. Средният обменен курс на паричната единица на най-голямата комунистическа държава в света е фиксиран на 6,5078 юана за един щатски долар, което е най-високото ниво за последните 4 месеца. В петък котировката бе 6,5432 юана за долар.\n\nПоследното повишаване на курса на юана спрямо зелените пари бе на 11 септември, когато централната банка на Китай установи ниво от 6,4997 юана за долар, което бе най-високото от май 2016\n                    ", "date": "2018.01.02", "title": "Китайският юан на 4-месечен връх спрямо долара"}
{"url": "http://www.monitor.bg/a/view/52948-%D0%9A%D1%83%D0%BF%D0%BE%D0%BD%D0%B4%D0%B6%D0%B8%D1%8F-%D0%BA%D1%8A%D1%81%D0%B0-%D0%BF%D0%B0%D0%B3%D0%BE%D0%BD-%D0%BD%D0%B0-%D0%BF%D0%BE%D0%BB%D0%B8%D1%86%D0%B0%D0%B9/", "text": "\n                    Купонджия от Пазарджик е задържан в местното Районно управление на МВР, след като в новогодишната нощ е налетял да бие полицай и дори успял да скъса пагона на униформата му. Екшънът се е разиграл в местна дискотека навръх 1 януари, където 51-годишният Г.Г. посрещал Новата година с компания. По едно време в резултат на обилната почерпка се стигнало до скандал и от персонала на заведението потърсили помощ от полицейското управление. В дискотеката веднага били изпратени два екипа дежурни полицаи, които тръгнали да изясняват кой е предизвикал разправията. 51-годишният Г.Г. от Пазарджик се държал агресивно и демонстративно и отказал да предостави на униформените документите си за самоличност. Това наложило мъжът да бъде задържан и отведен в полицейското управление. Там той продължил с демонстративното си поведение и явно неуважение към органите на реда. Дори направил опит да се саморазправи, като нападнал единия от полицаите и скъсал пагона му. Спрямо дръзкия нападател е образувано полицейско производство за хулиганство.\n\n \n                    ", "date": "2018.01.02", "title": "Купонджия къса пагон на полицай"}
{"url": "http://www.monitor.bg/a/view/15990-%D0%9C%D0%B8%D1%81%D1%82%D0%B5%D1%80%D0%B8%D0%BE%D0%B7%D0%BD%D0%B0-%D1%81%D0%BC%D1%8A%D1%80%D1%82-%D0%BD%D0%B0-54%D0%B3%D0%BE%D0%B4%D0%B8%D1%88%D0%B5%D0%BD-%D0%BF%D0%BE%D1%82%D1%80%D0%B5%D1%81%D0%B5-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%BE-%D1%81%D0%B5%D0%BB%D0%BE/", "text": "Цялата стая била в кръв, Стоян бил удрян по главата, челото му било разцепено\n                    Мистериозна смърт на 54-годишен мъж потресе пловдивското село Черноземен. Стоян Ненчев, който бил заврян зет в селото, бил открит около 6 часа сутринта на 1 януари с разцепена глава в дома си, а цялата стая около трупа му била покрита в кръв. На място била повикана полиция, а съпругата на Стоян – Димитринка, била задържана за 24 часа в районното управление в Хисаря.Първоначалните подозрения на криминалистите били, че става дума за убийство. Отношенията между Стоян и Димитринка Ненчеви били обтегнати от години заради пиянството на съпруга. Той много работел, но когато се запиел, го правел дни наред. Купувал си алкохол и пиел или вкъщи, или по приятели, но запивката продължавала по над 20 дни. След това се прибирал вкъщи, изтрезнявал, а когато изкараните от него пари бивали похарчени, започвали скандалите с жена му. Преди година Димитринка спечелила дело в съда за ограничаване на достъпа на мъжа й до общия им дом. В същото време Стоян бил и много работлив. Хващал се на частно по нивите или по домовете на хората за дневна надница от около 20-25 лева и когато припечелел някой лев, Димитринка го съжалявала и го прибирала обратно вкъщи.На 1 януари рано сутринта съпругата отишла да уведоми властите за смъртта на Стоян и да поиска издаване на смъртен акт. Първата й версия била, че той се прибрал вкъщи и умрял на кухненската маса, където го намерили в 6 часа на 1 януари. Друго нейно обяснение било, че около 1 часа в Новогодишната нощ синът им, който живеел заедно с тях в Черноземен, ставал до тоалетна и чул баща си да говори нещо с пиян глас. Трета версия гласяла, че двамата с мъжа й се скарали в новогодишната нощ, защото Стоян бил пиян. По време на скандала съпругата го цапнала веднъж по главата с чиния. След това мъжът отишъл да спи и на сутринта бил открит вкочанен.В дома им на 1 януари отишла личната им лекарка, която обаче, виждайки голямото количество кръв в стаята, се усъмнила в естествената смърт на мъжа и уведомила полицията. На място в Черноземен се изсипали поне 20 полицаи и криминалисти, които открили Стоян не на кухненската маса, а в леглото му. Челото му било разцепено и разследващите на свой ред заподозрели убийство. При първоначалния оглед станало ясно, че часът на смъртта вероятно е бил вечерта на 31 декември, само няколко часа преди Нова година. Тялото на Стоян било откарано за аутопсия в Съдебна медицина, откъдето обаче били категорични, че няма данни за насилствена смърт. Раната на челото му не била животозастрашаваща. Съдебните лекари установили, че човекът е имал сърдечно заболяване. Сърцето му било много голямо, а черният му дроб бил разяден от алкохола. При аутопсията станало ясно, че мъжът е починал най-вероятно от инфаркт.На младини Стоян работел в малък цех в селото за производство и пакетиране на ацетонови и лакови продукти, но впоследствие предприятието било закрито и работниците били съкратени. Тогава мъжът се пропил и започнал да създава проблеми. С жена му имат две деца – освен сина, имат и дъщеря, която не живее с тях в селото. \n\n\n                    ", "date": "2018.01.02", "title": "Мистериозна смърт на 54-годишен потресе пловдивско село"}
{"url": "http://www.monitor.bg/a/view/12193-%D0%AE%D0%B6%D0%BD%D0%B0-%D0%9A%D0%BE%D1%80%D0%B5%D1%8F-%D0%BF%D1%80%D0%B8%D0%B5-%D0%BC%D0%B0%D1%81%D0%BB%D0%B8%D0%BD%D0%BE%D0%B2%D0%BE%D1%82%D0%BE-%D0%BA%D0%BB%D0%BE%D0%BD%D1%87%D0%B5-%D0%BD%D0%B0-%D0%9A%D0%B8%D0%BC-%D0%A7%D0%B5%D0%BD-%D0%A3%D0%BD/", "text": "\n                    Южна Корея предложи на северната си съседка преговори на високо равнище на 9 януари, за да подобрят отношенията си, съобщиха световните агенции.\nПредложението бе отправено ден след като севернокорейският лидер Ким Чен Ун заяви в новогодишното си обръщение, че е готов за диалог със Сеул и може да изпрати севернокорейска делегация на предстоящите Зимни олимпийски игри в Пьончан, Южна Корея, като част от усилията за намаляване на военното напрежение на Корейския полуостров.\nЮжнокорейският министър на националното обединение Чхо Мьон Кьон заяви на пресконференция в Сеул, че страната му предлага представители на двете Кореи да се срещнат на 9 януари в граничното селище Панминчжон, за да обсъдят участието на Севера в Олимпийските игри, както и други въпроси от взаимен интерес за подобряване на двустранните отношения.Сеул приветства новогодишната реч на севернокорейския лидер Ким Чен Ун, в която той заяви, че е готов за диалог със Сеул.\nСъщевременно Ню Йорк таймс коментира, че новогодишното изявление на севернокорейския лидер за масово производство на ядрени оръжия и междуконтинентални ракети през новата година крие хитра нова стратегия за започване на преки преговори с Южна Корея, с надеждата да раздели Вашингтон и Сеул, които са съюзници от седем десетилетия.Може би Ким усещаше напрежението между президента на САЩ Доналд Тръмп и южнокорейския му колега Мун Дже Ин, когато призова за спешен диалог между двете корейски страни преди откриването на зимните олимпийски игри в Южна Корея, планирано за следващия месец.\nНапрегнатите отношения между съюзниците се влошават от месеци. Президентът Мун е либерал, който иска икономическо и дипломатическо откриване към Северна Корея (КНДР), докато Тръмп работи упорито, за да притисне Пхенян с все по-тежки санкции. През последните месеци Мун вбеси американския президент и съветниците му и със заявлението си, че има право на вето над всякакви превантивни военни действия на САЩ срещу севернокорейската ядрена програма.\nДосега Ким като цяло пренебрегваше Мун - представян от севернокорейски медии като безгръбначен лакей на САЩ - но рязката промяна на тона и политиката към двустранни преговори между Северна Корея и южната й съседка показват, че Ким вижда възможност да задълбочи разделението между Сеул и Вашингтон. Пхенян залага на това, че САЩ няма да могат да окажат по-голям натиск над КНДР, ако нямат съгласието на южнокорейските си съюзници.\nКим има нужда от отслабване на международните санкции, които са започнали да оказват влияние. Южнокорейският президент пък залага, че е много по-малко вероятно КНДР да смути зимната олимпиада, ако в тях участват севернокорейски състезатели. Освен това намекът на администрацията на САЩ за възможен превантивен удар и разгорещените изявления на Тръмп и Ким разтърсиха Южна Корея, която би се оказала на фронтовата линия на евентуални военни действия.\nГолемият въпрос е дали подходът на Ким Чен-ун ще даде резултат. Поддръжниците на твърдата линия в Сеул и Вашингтон се опасяват, че евентуално намаляване на напрежението на Корейския полуостров може да доведе до отслабване на прилагането на санкциите.\n\n\n                    ", "date": "2018.01.02", "title": "Южна Корея прие маслиновото клонче на Ким Чен Ун "}
{"url": "http://www.monitor.bg/a/view/60110-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-2-%D1%8F%D0%BD%D1%83%D0%B0%D1%80%D0%B8-%D0%B2%D1%82%D0%BE%D1%80%D0%BD%D0%B8%D0%BA/", "text": "\n                    \n\nДенят е зареден с конфликтност и агресия. Бъдете особено внимателни при работа с техника и уреди. Спазвайте изискванията за безопасност и знаците по пътя, ако ще пътувате. Смирете апетитите и желанието да се наложите в избора на близките и децата. Ако действате непримиримо и безапелационно ще си докарате скандали и неочаквани раздели. Би било добре да не сте на работа. В момента семейните и професионалните ви интереси са противопоставени и едното пречи на другото. Не приемайте да замествате колега.\n\n\n\n\n\n\n\n\n\n\n\n \n\n\n\nТози ден ви носи краткотрайно удовлетворение, което ще бъде последвано от проблеми в любовта и връзките до няколко дни. И не помисляйте за изневери. Ако днес се скарате с някого после дълго няма да се сдобрите. Не парвете забележки на близките и децата. Включете се в приготовленията на трапезата и не отсъствайте от местата на личната си отговорност. Който действа непримиримо ще дистанцира околните и после трудно ще преодолее стената на дискомфорта. Не мислете само за своите желания.\n\n\n\n\n\n\n\n\n\n\n\n \n\n\n\nПълнолунието превъзбужда, вади на показ скрити страсти и желания, кара ви да направите крачка към неща, които сте си забранили и към хора, които може да ви вкарат в проблеми. Ще ви се обаждат не само с поздравления за Новата година, но и с предложения, за бъдеща работа или инициатива. Дано успеете да отсеете зърното от плявата. Змеят на желанията днес трудно се контролира. Някой ще поиска повече отколкото може да получи или пък е заслужил. Дистанциите ще се увеличат точно с хората, от които имате нужда.\n\n\n\n\n\n\n\n\n\n\n\n \n\n\n\nВ хороскопа ви се образуват тежки аспекти с тръгващият директно Уран от знака на Овена. Смирете апетитите, не давайте ухо на новите идеи и предложения и не бързайте да правите промени. Ще ви притискат от няколко страни с изисквания. Може да предизвикате конфликти и да си докарате неприятности с прибързани действия и инициативи. Не подклаждайте и не предизвиквайте скандали. Сънищата от тази сутрин показват в символичен вид проблемите, които трябва да решите. Доверете се на интуицията, не рискувайте излишно.\n\n\n\n\n\n\n\n\n\n\n\n \n\n\n\nЗаедно с поздравленията за празника ще ви се подават и сигнали за съвместни инициативи, ще ви правят предложения за работа и за проекти, които чакат финансиране. Личните ви апетити ще се сблъскат остро с тези на някой друг. Денят е благоприятен за нови начинания и обсъждане на нови проекти. Тръгващият директно Уран от знака на хармоничния ви Овен ще помогне да уловите тенденциите за бъдещето, както в личния живот, така и в бизнеса, който имате намерение да започнете. Повдига се завесата на бъдещето.\n\n\n\n\n\n\n\n\n\n\n\n \n\n\n\nЗапомнете и се опитайте да реализирате идеите, с които сте се събудили тази сутрин. Тръгващият директно Уран активизира усещането за нуждите на бъдещето, за нещата които ще станат актуални и които предстои да се развиват печелившо за хората, които уловят идеите във въздуха още преди другите да се се усетили. Този ден пренасочва мисленето ни, активизира амбицията и желанието да бъдем първи и да постигнем успех на всяка цена. Не бързайте да споделяте хрумванията си преди да ги реализирате или патентовате.\n\n\n\n\n\n\n\n\n\n\n\n \n\n\n\nДнес в хороскопа ви се заформя тежък кръст на планетни сили. Бъдете внимателни, не се претоварвайте, не се включвайте в рискова работна или състезателна програма. Не е нужно на никого нищо да доказвате. Изострят се апетитите на всички нива. Лесно може да се предизвикат скандали или да се получат травми. Нищо да не се прави на всяка цена. Давайте го по-лежерно. Не планирайте пътуване за следобед. По възможност останете където сте и до утре на обед не приемайте служебни ангажименти.\n\n\n\n\n\n\n\n\n\n\n\n \n\n\n\nЩе доминирате на всички нива, ще предприемате и стъпки в нова посока и всяка ваша инициатива в този ден ще донесе късмет и ползи за бъдещето. Днес вие сте на ход, вие определяте правилата на играта и другите трябва да се съобразяват с вас. В хороскопа ви действат стабилизиращи, стимулиращи и подкрепящи аспекти, които ще помогнат да направите първата крачка към бъдещите лични и творчески успехи. Полезно е всякакво физическо натоварване. Доверете се на интуитивния си избор. Сънищата ви са пророчески.\n\n\n\n\n\n\n\n\n\n\n\n \n\n\n\nДен на изкушения и засилена конкуренция на всички нива. Активизира се вътрешният змей на амбициите и желанията във всеки човек. Първият ден на 2018 г. ще ви донесе и първите надежди, първите хрумвания и предложения, които е добре да се реализират и да станат база за бъдещите ви проекти. Внимавайте, в момента сте податливи на въздействия, внушения и влияния, а това може да позволи на някой друг да направи желани и удобни за вас собствените си мисли и амбиции. Всяка форма на аскетизъм ще ви се отрази добре.\n\n\n\n\n\n\n\n\n\n\n\n \n\n\n\nДен на проблеми и неприятности в общуването с близките и децата. Претенциите ви към околните се засилват. Не е изключено да влезете в разправии и да предизвикате конфликти. Скандалите от този ден разболяват и вредят на личните ви интереси. На никаква цена не си позволявайте да предизвиквате и подклаждате семейни и професионални войни. Може да имате проблеми при пътувания следобед. Не поемайте ангажимент към чужди хора. Останете си у дома и смирете амбицията. Не бъркайте в старите рани, бъдете дпломатични.\n\n\n\n\n\n\n\n\n\n\n\n \n\n\n\nНа свой терен и сред свои ще прекарате приятно. Изолирайте се от шума и претенциите наоколо. Не е ден за представителни срещи. Апетитите са огромни. Конкурентите ви ще се активизират и ще се опитат да ви провокират. Не е нужно на никого нищо да доказвате. Концентрирайте се над приятните моменти с близките и децата и над личното си хоби. Ще ви осенят чудесни идеи, които ще ви донесат и първите изгодни оферти. Хубав знак е, ако те залае куче. Все пак на 15-и февруари навлизаме в годината на Кучето.\n\n\n\n\n\n\n\n\n\n\n\n \n\n\n\nЧудесен ден, стига да смирите недоволството и да се радвате на това, което имате. Старайте се да не обръщате внимание на случайните или нарочни грешки и провокации на околните. Този ден ще ви донете стабилност, ако се държите дипломатично, ако сте склонни да извините чуждата небрежност, невнимание или язвителна приказка. Контролирайте апетита. Нищо да не се прави на всяка цена. Ще сънувате показателен сън, в който ще видите истинските си проблеми и начините да ги разрешите. Дава ви се подсказка как да действате.\n\n\n\n\n\n\n\n\n\n\n\n \n\n\n\nЛичната ви година е петица. Предстоят промени в работата и в начина ви на живот. Някой ще се премести в нов дом или в нова работна среда. Очертават се пътувания в чужбина. Не отклонявайте покани и се постарайте да поемете и изпълните всички предложени оферти. Родените в ранния следобед вървят към емиграция.\n\nРодените днес ще искат много и ако може веднага. Ще работят към тайни служби или професионалните им ангажименти ще изискват работа с чуждите тайни и лични данни. На плещите им ще се стовари тежка отговорност и за страната като цяло. Научете ги да защитават справедливи каузи.\n\nКритичен ден за зачатие. Тези деца ще водят тежка и неравна битка със злото. Не им отреждайте такава карма.\n                    ", "date": "2018.01.02", "title": "Хороскоп за 2 януари – вторник"}
{"url": "http://www.monitor.bg/a/view/6244-%D0%A1%D0%BB%D0%B0%D0%B9-%D0%BE%D1%82%D1%80%D0%B5%D1%87%D0%B5-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F%D1%82%D0%B0-%D0%B7%D0%B0-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B5/", "text": "\n                    Седмица след като втора жена обвини холивудския ас Силвестър Сталоун в изнасилване, той отрече твърденията. „Такова нещо никога не се е случвало. Те нападат невинни хора. Цял живот ще носят бремето на лъжата със себе си.“, заяви пред сп. RadarOnline той. В момента тече полицейско разследване в Санта Моника, САЩ срещу звездата. 50-годшна актриса, чието име още не се издава, е заявила пред органите на реда, че Слай я е нападнал в офиса си през 1990 г. След края на разследването прокуратурата ще прецени дали да бъдат повдигнати обвинения, но опасенията са, че трудно ще бъдат събрани доказателства толкова години по-късно. Близки до екранния Роки твърдят, че не става въпрос за тормоз, тъй като „обвиненият“ и „жертвата“ са имали връзка.Слай влезе в списъка със „сексуални хищници“ на Холивуд още през ноември. През 1986 г. актьорът е извършил сексуално посегателство върху 16-годишна фенка, оповести в. Daily Mail, цитирайки друг полицейски доклад. Анонимната тийнейджърка е подала жалба срещу Сталоув с обвинение, че я е принудил да правят тройка с бодигарда му. Момичето се оплакало още, че е получило заплахи за живота си в случай, че проговори пред някого за сексуалния контакт с двамата мъже.\n\n\n                    ", "date": "2018.01.02", "title": "Слай отрече обвиненията за изнасилване"}
{"url": "http://www.monitor.bg/a/view/19270-%D0%91%D0%B5%D0%BA%D1%8A%D0%BC-%D0%BF%D0%B5%D1%87%D0%B5%D0%BB%D0%B8-%D0%BF%D0%BE-40-000-%D0%BF%D0%B0%D1%83%D0%BD%D0%B4%D0%B0-%D0%BD%D0%B0-%D0%B4%D0%B5%D0%BD/", "text": "Състоянието му си оценява на над 165 млн.\n                    Бившата суперзвезда на “Манчестър Юнайтед“ и Англия Дейвид Бекъм печели почти по 40 000 паунда на ден в последните две години от своята бизнес империя. Компанията на бившия футболист DB Ventures му е донесла дивидент от 18,75 млн. паунда през 2017 година. За предходната тази цифра е 10,2 млн. паунда, което прави общо умопомрачителните 29 млн. паунда. Приходите на DB Ventures са от лицензиране и други форми на комерсиализация на марката “Дейвид Бекъм”.42-годишният Бекъм може да се похвали с доходоносни сделки с редица световни марки, печелейки толкова, колкото и сегашните топиграчи от Висшата лига, пише sportal.bg.През 2014 г. популярният британски футболист пусна своя собствена марка шотландско уиски. То бе лансирано на пазара под името Haig Club и е проект на Бекъм и неговия бизнес партньор - музикалния продуцент Саймън Фулър, създател на формата \"American Idol\".Освен това бившият капитан на „трите лъва“ е разработил две колекции за H&M - David Beckham Bodywear и Modern Essentials Selected by David Beckham.Години наред Бекъм е и лице на Аdidas. През октомври германската спортна марка анонсира пускането на пазара на нова линия обувки по дизайн на ексфутболиста. Колекцията е в чест на повече от две десетилетия партньорство между Бекъм и гиганта за спортни стоки. Както е известно, почти през цялата се кариера Дейвид носи именно модела на Аdidas - Predator Accelerator.Водещите цветове в David Beckam Capsule Collectiom са любимите му червено, бяло и черно.Личното състояние на Дейвид Бекъм вече се оценява на 165 млн. паунда.\n\n\n                    ", "date": "2018.01.02", "title": "Бекъм печели по 40 000 паунда на ден"}
{"url": "http://www.monitor.bg/a/view/13319-%D0%A2%D0%B5%D1%80%D0%B2%D0%B5%D0%BB-%D0%9F%D1%83%D0%BB%D0%B5%D0%B2-%D0%92%D0%B5%D1%87%D0%B5-%D0%BC%D0%B8-%D0%B5-%D0%BF%D0%BE%D0%B7%D0%B0%D0%B1%D0%B0%D0%B2%D0%BD%D0%BE-%D0%B2%D0%BA%D1%8A%D1%89%D0%B8/", "text": "\n                    Профибоксьорът ни Тервел Пулев сподели, че вече се наслаждава повече на забавните моменти вкъщи с децата, отколкото на шумните компании навън. Това той разкри пред “Нова телевизия“, където бе специален гост във връзка с предстоящия му на 10 януари 35-и рожден ден.„Нямам някакъв специален ритуал за празнуването на рождения ми ден. В последните години се събираме широк кръг компания, но не е лошо да сме само най-близките. Определено е по-забавно вече вкъщи, има доста комични ситуации”, каза по-малкият от братята Пулеви.Тервел разказа още, че учи синовете си да знаят от къде идват имената им. Както е ясно, традицията децата да се кръщават на велики български владетели идва още от родителите на Тервел и Кубрат.„Аспарух е на година и половина, а Калоян е на 9. Старая се да ги уча на българската история. Говорихме за покръстването. Наясно са откъде идват имената им. Калоян дори се натъжи един ден, че неговото име не било по-велико от това на Аспарух. Ние му казахме, че Калоян е един от най-великите български владетели, докато Аспарух е основател на българската държава”, сподели Тервел.Той допълни, че Калоян вече е тръгнал по пътя на спорта. „Него си го влече футболът. Тренира по 3-4 пъти на седмица, участва в детски турнири. Харесва му, увлечен е сериозно”, сподели баща му.\n\n\n                    ", "date": "2018.01.02", "title": "Тервел Пулев: Вече ми е по-забавно вкъщи"}
{"url": "http://www.monitor.bg/a/view/65980-%D0%9D%D0%B8%D0%BD%D0%B0-%D0%A0%D0%B0%D0%BD%D0%B3%D0%B5%D0%BB%D0%BE%D0%B2%D0%B0-%D1%81%D0%B5-%D1%81%D0%B3%D0%BE%D0%B4%D0%B8-%D0%B7%D0%B0-%D0%BB%D0%B8%D1%82%D0%BE%D0%B2%D0%B5%D1%86/", "text": "\n                    Най-добрата българска плувкиня през последните десетина години Нина Рангелова се сгоди за своя приятел Миндаугас Садаускас. Пловдивчанката се похвали с щастливото събитие в социалната мрежа „Фейсбук“. Трикратната ни участничка на олимпийски игри публикува снимка с годежния пръстен на фона на запалена камина.\"Първата седмица от годежа мина добре, така че изглежда трябва да го обявим официално. Нашето завинаги започва сега. 2018 трябва да е добра година\", написа българката.Рангелова прекрати състезателната си кариера преди малко повече от година, въпреки че бе покрила норматив за световно първенство. Тя остана да живее в САЩ заедно със Садаускас, който пък бе национал по плуване на Литва. Двамата се запознаха в Далас, където бяха възпитаници на Southern Methodist University. Все още не е ясно кога и къде ще бъде сватбата, но вероятно ще има някакво събитие и в България.\n\n\n                    ", "date": "2018.01.02", "title": "Нина Рангелова се сгоди за литовец"}
{"url": "http://www.monitor.bg/a/view/59387-%D0%9A%D0%BE%D1%83%D1%82%D0%B8%D0%BD%D1%8C%D0%BE-%D0%B1%D0%BE%D0%B9%D0%BA%D0%BE%D1%82%D0%B8%D1%80%D0%B0-%D0%9B%D0%B8%D0%B2%D1%8A%D1%80%D0%BF%D1%83%D0%BB-%D1%81%D0%BB%D0%B5%D0%B4-%D0%BD%D0%BE%D0%B2%D0%B8-150-%D0%BC%D0%BB%D0%BD-%D0%B5%D0%B2%D1%80%D0%BE-%D0%BE%D1%82-%D0%91%D0%B0%D1%80%D1%81%D0%B0/", "text": "Клоп: Няма да държим никого насила\n                    Трансферната сага от лятото между „Ливърпул“ и „Барселона“ за бъдещето на Филипе Коутиньо е на път да приключи, макар и почти половин година по-късно. Бразилският халф отказа да тренира с мърсисайдци, показвайки категоричното си желание да се присъедини към каталунците. Поради тази причина бразилецът не попадна в групата на „Ливърпул“ за мача с „Бърнли“ на 1 януари, спечелен с 2:1.Според испанските медии до бойкота на Коутиньо се стига след поредната оферта от „Барса“. Самият играч още лятото публично изрази желание да заиграе на „Камп Ноу“, но в последния момент Юрген Клоп го разубеди да изчака, а „Ливърпул“ отхвърли офертата за 150 милиона евро. Този път предложението на каталунците е идентично. С тази разлика, че 110 милиона евро е твърдата сума по трансфера, а останалите 40 милиона са под формата на бонуси. Според „Ел Мундо депортиво“ трансферът се движи на най-високо ниво – лично между президента на „Барса“ Хосеп Мария Бартомеу и собственика на английския гранд Джон Хенри. Вестник „Спорт“ пък стига и по-далеч с твърдение, че сделката ще бъде обявена до края на седмицата, а идния понеделник Коутиньо ще бъде официално представен в Испания.За трансфера индиректно потвърди и мениджърът на „Ливърпул“ Юрген Клоп. Първоначално той отказа да коментира темата, но след това бе лаконичен: „Филипе е много важен за отбора и естествено, че искам да остане. „Ливърпул“ обаче е клуб, който няма да държи насила никого“. Само преди дни Клоп привлече за рекордните 75 милиона паунда Върджил ван Дайк, а според мнозина сумата ще бъде осигурена именно с продажба на Коутиньо. Ако трансферът бъде финализиран, „Барселона“ няма да може да използва бразилския национал в мачовете от Шампионската лига, тъй като той вече е носил червения екип в надпреварата. Преди 3 години пък двата клуба направиха друга мегасделка, като за 94 милиона евро към Каталуния пое уругвайският голаджия Луис Суарес.\n\n\n                    ", "date": "2018.01.02", "title": "Коутиньо бойкотира „Ливърпул“ след нови 150 млн. евро от „Барса“"}
{"url": "http://www.monitor.bg/a/view/51519-%D0%AE%D0%B2%D0%B5-%D0%BF%D0%B0%D0%BA-%D1%89%D0%B5-%D0%B3%D0%BE%D0%BD%D0%B8-100-%D1%82%D0%BE%D1%87%D0%BA%D0%B8-%D0%B7%D0%B0-%D1%81%D0%BA%D1%83%D0%B4%D0%B5%D1%82%D0%BE%D1%82%D0%BE/", "text": "\n                    Треньорът на „Ювентус“ Масимилиано Алегри направи смела прогноза за точковия актив, който ще е необходим на отбора му, за да вдигне седмо поредно скудето в Серия “А”. Именно “Старата госпожа” държи рекорда по този показател, след като през сезон 2013/14 събра 102 точки. Според Алегри минаване на границата от 100 точки ще е необходимо, за да бъде спечелена титлата и този сезон. “Единственото сигурно е, че не можем да си позволим повече отпускания. Навлизаме във фаза на първенството, където става все по-трудно да се наваксва голяма разлика. В момента изчисленията показват, че за титлата в Серия “А” ще са нужни поне 96 точки. Според мен обаче те са 100. Сега е моментът за атака, защото ако се отпускаме, ще става все по-трудно”, каза Алегри. В момента „Ювентус“ има 47 точки в актива си и заема втора позиция. С една повече лидер е „Наполи“, а с 6 зад „Юве“ е третият „Интер“.\n                    ", "date": "2018.01.02", "title": "„Юве“ пак ще гони 100 точки за скудетото"}
{"url": "http://www.monitor.bg/a/view/30882-%D0%A0%D0%BE%D0%BD%D0%B0%D0%BB%D0%B4%D0%BE-%D0%B7%D0%B0%D0%BF%D0%BE%D1%87%D0%BD%D0%B0-2018%D0%B0-%D1%81-%D1%83%D0%BD%D0%B8%D0%BA%D0%B0%D0%BB%D0%BD%D0%B0-%D1%81%D0%BD%D0%B8%D0%BC%D0%BA%D0%B0/", "text": "\n                    Звездата на „Реал“ (Мадрид) Кристиано Роналдо си направи снимка за историята, която качи в профила си във Фейсбук и посвети на всичките си фенове за ЧНГ. “Когато играех футбол по улиците на Мадейра и мечтаех да стигна върха, не можех да си представя, че един ден ще си направя такава снимка. Посвещавам този момент на цялото си семейство, приятелите ми, съотборниците ми, треньорите, от които съм се учил винаги и на всички останали, с които съм работил на клубно и национално ниво. И най-накрая - специално благодаря на моите фенове. Тези трофеи са за вас!”, написа нападателят под снимката. На нея Кристиано позира с един куп отличия, сред които пет “Златни топки”, четири “Златни обувки”, три отличия на УЕФА за “Най-добър футболист в Европа” и три на ФИФА за “Най-добър футболист”.\n\n\n                    ", "date": "2018.01.02", "title": "Роналдо започна 2018-а с уникална снимка"}
{"url": "http://www.monitor.bg/a/view/1781-%D0%94%D0%B8%D0%BC%D0%B8%D1%82%D1%80%D0%BE%D0%B2-%D0%B8-%D0%A5%D0%B0%D1%80%D0%B8%D1%81%D1%8A%D0%BD-%D0%B1%D0%B8%D1%8F%D1%82-%D0%BD%D0%B0-%D0%B4%D0%B2%D0%BE%D0%B9%D0%BA%D0%B8-%D0%B2-%D0%91%D1%80%D0%B8%D0%B7%D0%B1%D0%B5%D0%B9%D0%BD/", "text": "\n                    Григор Димитров започна новия сезон с победа на двойки в Бризбейн (Авл). Най-добрият ни тенисист и Райън Харисън (САЩ) спечелиха мача си от първия кръг на турнира с награден фонд $528 910 срещу участващите с \"уайлд кард\" Лейтън Хюит и Джордан Томпсън с 6:3, 1:6, 10:5. За това двамата си осигуриха то 45 точки за ранглистата на двойки и по 2070 долара.На 1/4-финалите Димитров и Харисън ще играят с други австралийци - Ник Кириос и Мат Рийд, които отстраниха трудно с 4:6, 6:1, 10:7 поставените под №4 в схемата Маркъс Дениел (НЗ) и Доминик Ингълт (Вбр).Междувременно Григор Димитров научи и кой е първият му съперник в турнира на сингъл, в който трябва да защитава титлата си от 2017 година. Това е 27-годишният австралиец Джон Милман, отстранил със 7:6(4), 6:0 Петер Полански от САЩ. До момента двамата не са играли един срещу друг на турнир от АТР, а имат само един мач на по-ниско ниво през 2010 г., спечелен от Милман, в момента 128-и в света, с 6:3, 6:4. Мачът между Димитров и австралиеца е в четвъртък, а часът ще се уточнява допълнително.Другата интересна новина от сингъл надпреварата е неочакваният отказ на поставения под №2 Анди Мъри (Вбр) от участие. Шотландецът, който не е играл в официален мач от юли 2017-а и падна от №1 в ранглистата през август 2017-а до 16-а позиция, още страда от контузията в бедрото на десния си крак. Още не е ясно и дали ще се възстанови за Australian Open, където е играл 5 финала досега. Така Гришо, №3 в света, остана единственият от топ 20 на турнира в Бризбейн.\n\n\n                    ", "date": "2018.01.02", "title": "Димитров и Харисън бият на двойки в Бризбейн"}
{"url": "http://www.monitor.bg/a/view/73075-%D0%9B%D1%83%D0%BA%D0%BE%D0%B9%D0%BB-%D0%90%D0%BA%D0%B0%D0%B4%D0%B5%D0%BC%D0%B8%D0%BA-%D0%B8-%D0%9B%D0%B5%D0%B2%D1%81%D0%BA%D0%B8-%D1%81%D0%B5-%D0%BE%D0%B1%D0%B5%D0%B4%D0%B8%D0%BD%D1%8F%D0%B2%D0%B0%D1%82/", "text": "Стойков става президент, Папазов – треньор на новата формация\n                    Баскетболният шампион на България при мъжете „Лукойл Академик“ спира да съществува в този си вид. Компанията „Лукойл“ става спонсор на „Левски 2014“ и отборът ще носи името „Левски Лукойл“. Новината бе потвърдена в специално писмо до медиите от Сашо Везенков, изпълнителен директор на Агенцията за мениджмънт и реклама в спорта на петролната компания.Очаква се част от състезателите, които до момента играеха в тима от Правец, да преминат при „сините“. Отборът, който досега носеше името „Лукойл Академик“, ще остане само под името „Академик“, а в него ще се обиграват предимно младежки и юношески национали.Емблемата на „студентите“ и досегашен спортен директор на клуба Тодор Стойков става президент на „Левски Лукойл“, който ще бъде вече със седалище София и ще играе мачовете си в зала „Универсиада“. Треньор на новосформирания отбор пък ще е Константин Папапзов, който досега водеше „сините“.Според писмото целта на обединението е „по-нататъшното развитие и поддържане на високопрофесионално ниво на българския клубен и национален баскетбол“. Това в дългосрочен план означава осъществяване на най-желания пробив в групите на Шампионската лига по баскетбол, а после и в Евролигата.Клубът от Правец ще продължи да съществува като „Академик“ и ще бъде ръководен от легендарния Петко Маринов, а треньор остава Георги Давидов.В последните 15 години „Лукойл Академик“ бе 14 пъти шампион на България, а единствената година, когато не стигна до титлата – 2014-а, тя бе спечелена от „Левски“.От Агенцията за мениджмънт и реклама в спорта не дадоха повече яснота относно по-нататъшното участие на двата нови отбора в Националната баскетболна лига, където в момента и двата тима са на точка зад лидера „Рилски спортист“.Ръководството обеща скорошна пресконференция, на която да разясни ситуацията.Очакванията са до края на сезона „Левски Лукойл“ и „Академик“ да продължат участието си в НБЛ и в турнира за купата на България, макар да не се знае с какви състави. От „студентите“ Асен Великов, Христо Николов, Димитър Димитров и Павлин Иванов вече са играли при „сините“. Божидар Аврамов и Николай Стоянов eдинствени от водещите български баскетболисти в клуба от Правец не са се подвизавали в „Левски“.\n \n\n\n                    ", "date": "2018.01.02", "title": "„Лукойл Академик“ и „Левски“ се обединяват"}
{"url": "http://www.monitor.bg/a/view/49542-%D0%91%D0%B5%D1%80%D0%B1%D0%BE-%D1%81%D0%B5-%D1%81%D1%80%D0%B0%D0%B2%D0%BD%D0%B8-%D1%81-%D0%9A%D0%B8%D0%BD%D0%B3-%D0%9A%D0%BE%D0%BD%D0%B3-%D0%B8-%D0%A1%D0%BA%D0%B0%D0%BB%D0%B0%D1%82%D0%B0/", "text": "\n                    Димитър Бербатов продължава да се възстановява от контузията си в бедрото. В първите дни от новата 2018 година българският нападател на индийския „Керала Бластърс“ се готви усилено във фитнеса и дори се похвали с мускулите си. Митко публикува кратко видео от своята тренировка в Инстаграм и на шега се сравни с Кинг Конг и Скалата. Той използва незабравимата реплика на Дензъл Уошингтън от филма “Тренировъчен ден”: King Kong ain't got shit on me!, но прибави и Скалата, придружавайки съобщението си с усмихнати емотикони и хаштаговете #fitness #fitnessmotivation #gym #workout #staystrong #havefun #jokes #quotes #moviequotes.Прогнозите са Бербо да се завърне в игра съвсем скоро, като е очакван с нетърпение от феновете на „Керала“. От началото на сезона тимът на българина е изиграл 7 мача, като е записал само една победа. Това сериозно се различава от шампионските амбиции, които от „Керала“ демонстрираха преди старта на кампания.\n\n\n                    ", "date": "2018.01.02", "title": "Бербо се сравни с Кинг Конг и Скалата"}
{"url": "http://www.monitor.bg/a/view/81370-%D0%91%D0%BB%D0%B0%D0%B3%D0%BE%D0%BC%D0%B8%D1%80-%D0%9C%D0%B8%D1%82%D1%80%D0%B5%D0%B2-%D0%BF%D0%BE%D0%B5%D0%BC%D0%B0-%D0%92%D0%B5%D1%80%D0%B5%D1%8F/", "text": "\n                    Приятната изненада през есента в Първа лига „Верея“ най-накрая намери заместник на треньора Илиан Илиев. Както е ясно, спецът напусна клуба и се завърна в „Черно море“ преди Коледа. Неговото място начело на заралии пък ще бъде заето от Благомир Митрев. За последно бившият играч на „Нефтохимик“ бе треньор в Германия. Очаква се именно Митрев да изведе тима за първа тренировка през 2018 година. Новината бе потвърдена от ръководството на „Верея“. Другият основен кандидат за поста бе косоварят Наджи Шенсой, но шефовете на клуба са предпочели да заложат на българин.\n\nБлагомир Митрев има над 300 мача в „А“ група. С „Нефтохимик“ е вицешампион през 1997 година, финалист за купата на страната през 2000 и носител на Купата на ПФЛ през 1996 и 1997 г. Има също 4 мача за националния отбор и 8 мача за младежкия национален отбор. В треньорската си кариера се е занимавал предимно с юношески тимове.\n                    ", "date": "2018.01.02", "title": "Благомир Митрев поема „Верея“"}
{"url": "http://www.monitor.bg/a/view/81912-%D0%9F%D0%BE%D0%BF%D0%B5%D1%82%D0%BE-%D1%81-%D0%B5%D0%B4%D0%B8%D0%BD%D0%B8%D1%8F-%D0%BA%D1%80%D0%B0%D0%BA-%D0%B8%D0%B7%D0%B2%D1%8A%D0%BD-%D0%A1%D0%BF%D0%B0%D1%80%D1%82%D0%B0%D0%BA-%D0%9C/", "text": "\n                    Ивелин Попов призна, че може да напусне „Спартак“ (Москва) още през този трансферен прозорец. Капитанът на националния отбор е имал предложение през лятото от турския „Трабзонспор“, но го е отказал. Ако сега обаче дойде оферта за него, почти сигурно ще си събере багажа. „2017-а бе силна година за мен, въпреки че не съм доволен от личната ми статистика, коментира Попето в интервю за Sportal.bg. - Станах шампион на Русия, а в момента цари сериозен оптимизъм в отбора и очакваме пролетния полусезон да бъде далеч по-добър. По план трябва да започна подготовка със „Спартак“, но всичко е възможно. Може да остана в клуба, но може и да напусна. “Трабзонспор“ се появи, предложи ми по-голяма заплата, страхотни условия, но аз останах в „Спартак“, за да играя в Европа. Ще помисля върху подобна оферта, ако сега се появи отново”, завърши нападателят. Той също така разкри, че преди време е платил 9000 паунда, за да притежава екипа на Георги Аспарухов-Гунди, с който легендата бепежи гол срещу Англия на „Уембли“. Освен това Попов прогнозира и разгромна победа за Борислав Михайлов срещу Любослав Пенев на конгреса на БФС. Играчът на „Спартак“ също така е фаворит за „Футболист на годината“ в България, като награждаването е на 7 януари.\n\n\n                    ", "date": "2018.01.02", "title": "Попето с единия крак извън „Спартак“ (М)"}
{"url": "http://www.monitor.bg/a/view/66855-%D0%9F%D0%B8%D1%80%D0%B8%D0%BD-%D0%BD%D0%B0%D0%BC%D0%B5%D1%80%D0%B8-%D0%BF%D0%B0%D1%80%D0%B8-%D0%B7%D0%B0-%D0%BF%D0%BE%D0%B4%D0%B3%D0%BE%D1%82%D0%BE%D0%B2%D0%BA%D0%B0-%D0%B2-%D0%A2%D1%83%D1%80%D1%86%D0%B8%D1%8F/", "text": "\n                    Закъсалият финансово „Пирин“ пусна официално съобщение на клубния си сайт, в което обяви началото на зимната подготовка. \"Орлетата\" стартират на 8 януари, като ще изиграят минимум 5 контроли. Първият етап от зимния лагер ще бъде в България, а вторият - в Турция. Играчите на Милен Радуканов се събират за първо занимание в понеделник от 14 часа, когато ще се проведе и традиционният водосвет за здраве и успехи, на който са поканени всички фенове. На 9-и и 10-и „зелените“ ще преминат медицински прегледи и изследвания. Изненадата е, че въпреки финансовата криза шефовете са успели да намерят пари за лагер в Турция. Все още не са ясни точните дати, но най-вероятно „Пирин“ ще се качи на самолета на 27 януари и ще се завърне на 9 февруари. Сезонът в Първа лига се подновява на 16 февруари, а стартовото изпитание за благоевградчани е гостуване на „Локомотив“ (Пд).Още една добра новина пък зарадва треньора Милен Радуканов. Бившият национал Ради Кирилов категорично обяви, че остава в „Пирин“ (Благоевград) и през пролетния полусезон и няма да ходи в „Монтана“. „Аз съм човек на думата и искам да успокоя феновете. Ще бъда футболист на „Пирин“ поне до края на сезона“, коментира Кирилов. Той има доста мачове в младежкия ни национален отбор, а при Петър Хубчев стигна и до мъжкия национален тим.\n \n\n\n                    ", "date": "2018.01.02", "title": "„Пирин“ намери пари за подготовка в Турция"}
{"url": "http://www.monitor.bg/a/view/81879-%D0%A4%D0%B5%D0%B4%D0%B5%D1%80%D0%B5%D1%80-%D1%81-%D0%B2%D1%82%D0%BE%D1%80%D0%B0-%D0%BF%D0%BE%D0%B1%D0%B5%D0%B4%D0%B0-%D0%BD%D0%B0-%D0%A5%D0%BE%D0%BF%D0%BC%D0%B0%D0%BD-%D0%BA%D1%8A%D0%BF-%D0%BF%D1%80%D0%B5%D0%B4-13-900-%D0%B7%D1%80%D0%B8%D1%82%D0%B5%D0%BB%D0%B8/", "text": "\n                    Роже Федерер записа втора победа на сингъл в 30-ото издание на неофициалното световно първенство за смесени отбори \"Хопман къп\" в Пърт (Авл). Маестрото даде аванс на Швейцария срещу Русия с 1:0 в във втория кръг в група В, след като надигра Карен Хачанов с 6:3, 7:6(8). Мачът се се игра пред рекордните 13 943 зрители.\n\nВ другия двубой от групата САЩ победи Япония с 2:1. Джак Сок (САЩ) получи контузия на бедрото, а за Япония Наоми Осака не успя да играе поради заболяване. Американците взеха две служебни победи заради отказването на Осака. На нейно място се включи 19-годишната Медисън Инглис (Авл), 771-а в световната ранглиста. КоКо Вандевеге спечели срещу нея със 7:5, 6:2, но според организаторите резултатът е служебно 6:0, 6:0 заради отказа на Осака.\n\nПри мъжете Юичи Сугита поведе със 7:6(1), 1:1 срещу Джак Сок, след което американецът се отказа поради травма на дясното бедро.\n\nТака за двубоя на двойки в тима на САЩ се включи старши треньорът на Вандевеге - 52-годишният Пат Кеш, шампион от \"Уимбълдън\" 1987 г. Вандевеге и Кеш загубиха от Сугита и Инглис с 4:0, 3:4(2), 0:4, но организаторите присъдиха на американците 4:0, 4:0 пак заради Осака.\n\nСАЩ - Швейцария играят един срещу друг в четвъртък. Победителят ще се класира за финала на турнира в събота.\n                    ", "date": "2018.01.02", "title": "Федерер с втора победа на \"Хопман къп\" пред 13 900 зрители"}
{"url": "http://www.monitor.bg/a/view/22069-%D0%9A%D0%BE%D0%B1%D1%80%D0%B0%D1%82%D0%B0-%D1%81%D1%80%D0%B5%D1%89%D1%83-%D0%94%D0%B6%D0%BE%D1%88%D1%83%D0%B0-%D0%BE%D1%89%D0%B5-%D0%BF%D1%80%D0%B5%D0%B7-%D0%BB%D1%8F%D1%82%D0%BE%D1%82%D0%BE/", "text": "\n                    Бившият световен шампион в полутежка категория Джони Нелсън, в момента анализатор и коментатор на Sky Sports, прогнозира, че Антъни Джошуа и Кубрат Пулев могат да се срещнат още във втория мач на британеца през 2018 г. Според Нелсън, първият съперник на Джошуа трябва задължително да бъде шампионът на WBO Джоузеф Паркър (НЗ). “Джоузеф Паркър трябва да е първи и очаквам AJ да го победи, но след това ще започне най-интересното, твърди той. - Следващият съперник трябва да бъде някой задължителен претендент, като Александър Поветкин, но аз не бих изключил възможността Кубрат Пулев отново да получи шанс. Кой ще бъде съперник след това? Всички ще кажат Тайсън Фюри или Дионтей Уайлдър, но аз ще кажа Дейвид Хей. Да, това означава, че го виждам като победител в реванша с Тони Белю.\"\n\nТервел Пулев пък коментира, че брат му Кубрат има големи шансове срещу Джошуа. \"Той се движи добре, но му се случи травма, каза Тервел. - В нашия бранш никой не е застрахован...Мисля, че има големи шансове срещу Антъни Джошуа, макар че всеки втори го слагаше аутсайдер. Аз не съм на това мнение. Доколкото знам, през март Кубрат пак ще се боксира. Той се възстанови вече от контузията и започна да тренира.”\n                    ", "date": "2018.01.02", "title": "Кобрата срещу Джошуа още през лятото"}
{"url": "http://www.monitor.bg/a/view/83313-%D0%92%D0%BB%D1%8F%D0%B7%D0%BE%D1%85%D0%B0-%D0%BD%D0%BE%D0%B2%D0%B8%D1%82%D0%B5-%D0%BA%D0%B0%D1%82%D0%B5%D0%B3%D0%BE%D1%80%D0%B8%D0%B8-%D0%B2-%D0%B1%D0%BE%D1%80%D0%B1%D0%B0%D1%82%D0%B0/", "text": "\n                    От 1 януари 2018 година влязоха в сила новите категории в спортната борба, които вече ще бъдат 10 на брой. Форматът на състезанията също е нов. Те ще се провеждат в два дни, като кантарът е във всеки от дните, сутринта преди схватките.Ето и кои са категориите: Свободна борба, мъже, мъже до 23 години и юноши: Олимпийски: до 57, до 65, до 74, до 86, до 97, до125 кг; Неолимпийски: до 61, до 70, до 79, до 92 кгКласическа борба, мъже, мъже до 23 години и юноши: Олимпийски: до 60, до 67, до 77, до 87, до 97, до 130 кг; Неолимпийски: до 55, до 63, до 72, до 82 кгЖени, жени до 23 години и девойки: Олимпийски: до 50, до 53, до 57, до 62, до 68, до 76 кг; Неолимпийски: до 55, до 59, до 65, до 72 кг.\n\n\n                    ", "date": "2018.01.02", "title": "Влязоха новите категории в борбата"}
{"url": "http://www.monitor.bg/a/view/32620-%D0%A0%D1%83%D0%BC%D1%8A%D0%BD%D1%81%D0%BA%D0%B8-%D0%B3%D1%80%D0%B0%D0%BD%D0%B4-%D0%BF%D0%BE%D0%B6%D0%B5%D0%BB%D0%B0-%D1%85%D0%B0%D0%BB%D1%84-%D0%BD%D0%B0-%D0%9B%D0%B5%D0%B2%D1%81%D0%BA%D0%B8/", "text": "\n                    Халфът на „Левски“ Нелуц Рошу може да продължи кариерата си в родната Румъния. Това твърдят местни медии, които са убедени, че съвсем скоро полузащитникът ще премине в гранда „Динамо“ (Букурещ).Самият футболист, който е нежелан при \"сините\", обаче е умерен в изказванията си.\"Изпращам много добра година. Станах шампион, след това направих трансфер в чужбина. Началото в „Левски“ бе много добро, но след отпадането от евротурнирите се промениха нещата. Треньорът бе сменен. Не знам какво ще стане, ще имам няколко разговора, за да се промени нещо за мен. Не съм прекратил договора си с „Левски“, нито съм имал разговори за това\", обясни Рошу.\"Бих искал да остана в чужбина, но не мога категорично да кажа, че не бих заиграл и в Румъния. Признавам, че „Динамо“ (Букурещ) звучи изкушаващо. Отбор с традиции, който всяка година се бори за водещите места и участие в Европа\", допълни румънецът пред Telekom Sport.\n\n\n                    ", "date": "2018.01.02", "title": "Румънски гранд пожела халф на „Левски“"}
{"url": "http://www.monitor.bg/a/view/4817-%D0%A3%D0%B2%D0%BE%D0%BB%D0%BD%D0%B8%D1%85%D0%B0-%D1%82%D1%80%D0%B5%D0%BD%D1%8C%D0%BE%D1%80%D0%B0-%D0%BD%D0%B0-%D0%91%D0%B5%D1%80%D0%B1%D0%B0%D1%82%D0%BE%D0%B2-%D0%B2-%D0%98%D0%BD%D0%B4%D0%B8%D1%8F/", "text": "\n                    Един от най-близките хора на Димитър Бербатов в индийския „Керала Бластърс“ - треньорът Рене Мюленстийн, вече не е част от клуба. Спецът и ръководството се разбраха за раздяла по взаимно съгласие заради слабите резултати от началото на сезона. Мюленстийн бе сред основните причини за привличането на българина, с когото работиха в „Манчестър Юнайтед“ и „Фулъм“. След 7 мача обаче отборът е едва на осма позиция в първенството въпреки големите амбиции, с които стартира в шампионата. Временно начело на тима застава Тангбой Сингто, който досега бе помощник.\n                    ", "date": "2018.01.02", "title": "Уволниха треньора на Бербатов в Индия"}
{"url": "http://www.monitor.bg/a/view/5355-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86-%D0%BF%D1%80%D0%B8%D0%B1%D0%B8%D1%80%D0%B0-%D0%BC%D0%B8%D0%BB%D0%B8%D0%BE%D0%BD-%D0%BE%D1%82-%D1%82%D1%83%D1%80%D1%86%D0%B8-%D0%B7%D0%B0-%D0%9A%D0%B5%D1%88%D0%B5%D1%80%D1%83/", "text": "В Италия: „Милан“ да внимава много с Марселиньо и Вандерсон\n                    „Лудогорец“ ще прибере 1 милион лева за румънския национал Клаудиу Кешеру. Това са категорични медиите в Турция, като според „Фотомач“ сделката вече е договорена и единствено остава да бъде обявена в близките дни.Новият клуб на Кешеру се казва „Акхисар Беледие“. Сериозен интерес към голаджията имаше и от „Елазъгспор“, но офертата на „Акхисар“ е по-добра. 31-годишният Кешеру определено струва повече от 500 хиляди евро, но заради изтичащия му договор през лятото шефовете на „Лудогорец“ са се съгласили на сделката. Самият играч също настоява да напусне, тъй като е недоволен от статута си на резерва.За предстоящата раздяла с Кешеру говори и фактът, че „Лудогорец“ очаква нов нападател за старта на предсезонната си подготовка. Шампионите крият в тайна името му, а другото сигурно е, че с тима ще започне и ляв защитник. И двамата играчи са чужденци, като ще се присъединят към „орлите“ директно за лагера в Турция на 8 януари.В клуба пък все още се колебаят дали да бъдат предложени нови договори на четирима футболисти, чиито контракти изтичат през лятото. Това са Светослав Дяков, Георги Терзиев, Лукас Саша и Жуниор Кишада. Очаква се последната дума да е на треньора Димитър Димитров, като е възможно карето да бъде освободено, тъй като все по-рядко попада в игра. Особено интересна е ситуацията със Светослав Дяков, който продължава да е капитан на „Лудогорец“, въпреки че в повечето време търка резервната скамейка. Заради проблемите в клуба пък Дяков се прости и с мястото си в националния отбор.В същото време медиите в Италия продължават да подгряват преди мачовете на „Лудогорец“ с „Милан“ от 1/16-финалите на Лига Европа. Spaziocalcio.it. предупреди, че който и да е треньор на италианския гранд след месец и половина, трябва да обърне сериозно внимание на Марселиньо и Вандерсон. „Истинската душа на „Лудогорец“ са Вандерсон и Марселиньо. От тях идва фантазията, а и не малко от головете. Така че „Милан“ определено трябва да внимава с двамата, защото те са много креативни”, се казва в материала, в който се акцентира също така, че слабото място на българския отбор е защитата. Първият мач между двата тима е на 15 февруари от 20 часа в Разград, а реваншът на „Сан Сиро“ е на 22 февруари от 22,05 часа.\n\n\n                    ", "date": "2018.01.02", "title": "„Лудогорец“ прибира милион от турци за Кешеру"}
{"url": "http://www.monitor.bg/a/view/68746-%D0%94%D0%B6%D0%B5%D1%81%D0%B8%D0%BA%D0%B0-%D0%90%D0%BB%D0%B1%D0%B0-%D0%B3%D1%83%D1%88%D0%BD%D0%B0-%D1%82%D1%80%D0%B5%D1%82%D0%BE/", "text": "\n                    Актрисата Джесика Алба роди третото си дете в новогодишната нощ. Бебето е момченце и носи името Хейс. 36-годишната красавица съобщи щастливата новина с пост в Инстаграм. „Хейс Алба Уорън 12/31/17. Най-добрият подарък за посрещането на Новата година! Кеш и аз се чувстваме истински благословени. Хевън и Онър са вече обсебени от тяхното ново братче“, написа към кадър на малчугана тя. Алба и съпругът й – продуцентът Кеш Уорън вече възпитават две момиченца - 9-годишната Онър и 5-годишната Хейвън.Бременността си звездата от „Фантастичната четворка“ анонсира с кратко видео през лятото. На клипа тя и двете й дъщерички държат по един балон съответно с цифрите 1, 2 и 3. „Ще бият мен и Каш по брой. Бебе на борда. Отново.“, намигна тя. Джесика неведнъж споделя, че се старае да поддържа близост с отрочетата си и редовно ги взима със себе си на работа. През почивните дни обича да релаксира гледайки филми с тях или с дълги семейни разходки.\n\n\n                    ", "date": "2018.01.02", "title": " Джесика Алба гушна трето"}
{"url": "http://www.monitor.bg/a/view/63362-%D0%AE%D0%B1%D0%B8%D0%BB%D1%8F%D1%80%D0%BA%D0%B0%D1%82%D0%B0-%D0%9C%D0%B0%D1%80%D0%B8%D1%8F-%D0%9A%D0%B0%D1%80%D0%B0%D1%84%D0%B5%D0%B7%D0%B8%D0%B5%D0%B2%D0%B0-%D0%A1%D0%BF%D1%80%D1%8F%D1%85-%D0%B4%D0%B0-%D0%B1%D1%80%D0%BE%D1%8F-%D0%B3%D0%BE%D0%B4%D0%B8%D0%BD%D0%B8%D1%82%D0%B5%D0%BD%D0%B5-%D1%87%D0%B0%D0%BA%D0%B0%D0%BC-%D0%BF%D0%BE%D0%B4%D0%B0%D1%80%D1%8A%D1%86%D0%B8/", "text": "\n                     \n\n„Като станах на 30 спрях да броя годините, ти ме подсещаш че утре ставам на 70…Не предвиждам някакво тържество, освен ако децата ни Иво и Христо не ме изненадат с нещо. У дома си в Богомилово ще бъдем, който е решил ад ме поздрави – добре е дошъл!“, сподели часове преди юбилейната си 70-та годишнина народната певица Мария Карафезиева, дълголетната спътница на кларнетиста – виртуоз Иво Папазов-Ибряма.\n\nИзпълнителката на стотици тракийски песни певица е роден в старозагорското Бъдеще на 3 януари 1948 година, съвсем мъничка останала сираче след безвременната кончина на татко й, за пръв път забелязват дарбата й в училище, да се качи на естрадата я насърчава учителят й по музика.Още при първата й поява на окръжен събор в курорта Старозагорски минерални бани , където пее песента на Вълкана Стоянова „Нягол на Милка думаше“ я забелязва Филип Кутев, който безапелационно я нарежда на първо място сред стотиците участници в надпреварата.Поканил я да се включи в ансамбъла му , но майка й се запънала, къде ще ходи по София толкова мъничка.От съдбата си обаче човек не може да избяга, усмихва се Мария и припомня, че година по-късно се омъжила за акордеониста Али Гарджев и започнала да пее с неговия оркестър.Последвали и първите записи, през 1975-а в някогашното Радио Пловдив, сред тях били песните “Пиян бях, булка Петрано” и “Три дни гърмяло” .\n\nСъдбата отредила в нея да се влюби Ибряма, години наред той не смеел да сподели чувствата си, създал дори специална песен за нея : „Не казвай либе лека нощ...”, всички колеги знаели че кларнетистът е затънал до уши в черните й очи, само тя не си давала сметка. Една вечер Ибряма отишъл при майка й и втория й баща: паднал на коляно и поискал ръката й.От 1982-а живеят заедно, имат две вече пораснали момчета Иво и Христо, вдигнали къща за чудо и приказ в село Богомилово. Обиколила е с Ибряма и оркестър „Тракия“ почти целия свят, само на Северния полюс не са стъпвали.Репертоарът й включва странджански, тракийски, родопски и македонски песни, получавала е предложения да пее с най-известните поп-фолк изпълнителки, но винаги е отказвала. Споделя , че за нея народната песен е коренът на всеки човек.Тя ни свързвала със земята и небето, давала й сили да превъзмогне трудностите, в нея намира упование да застава пред микрофона и да радва публиката независимо дали пече слънце или се лее дъжд като из ведро.Припомня се, че песента й  “Ганка на мама думаше”, която научила от баба си била използвана за направата на известен американски филм . Гордее се с наградите на Ибряма, радва се на всяко младо дарование, мечтае синовете им да се задомят.От няколко седмици нее  излизала от Богомилово, грижи се за цялата триетажна къща, храни кучетата на Ибряма, който е запален авджия, с много любов отглежда екзотични цветя и дръвчета, чийто семена и плодове е донесла от турнетата в далечни страни.Все още не е преглеждала календара с предстоящите тази година изяви, оставила е на мъжа си мениджърството.\n\n„Не съм се изморила да пея, но всяко нещо има начало и край.Радваме ме вниманието на хората, които звънят за да ме поздравят – значи за тях нещо съм сторила с песните си.“, коментира Мария Карафезиева, която за празника си ще получи специален поздравителен адрес от старозагорския кмет Живко Тодоров и от жителите на родното Бъдеще и от богомиловци.\n                    ", "date": "2018.01.02", "title": "Юбилярката Мария Карафезиева: Спрях да броя годините, не чакам подаръци…   "}
{"url": "http://www.monitor.bg/a/view/29755-%D0%93%D0%B5%D1%80%D0%B8%D0%9D%D0%B8%D0%BA%D0%BE%D0%BB-%D0%B3%D0%BE%D1%82%D0%B2%D0%B8-%D0%B4%D1%83%D0%B5%D1%82-%D1%81-%D1%80%D1%83%D1%81%D0%BA%D0%B8%D1%8F-%D0%BF%D0%B5%D0%B2%D0%B5%D1%86-%D0%A2%D0%B8%D0%BC%D0%B0%D1%82%D0%B8/", "text": "\n                    Поп старлетката Гери-Никол подготвя следващия си дует – с популярния руски певец Тимати. Класиран под номер 4 в класацията на Forbes за най-богати знаменитости в страната на матрьошките и водката, изпълнителят на „Дорога в аэропорт“ ще се срещне с отличничката от X Factor след месец. Той ще даде тон за песен в зала „Универсиада“ на 16 февруари, а между ангажиментите си в София ще уточни подробности около предстоящия проект и с Гери-Никол.Според слуховете „яката дупара“ на родния поп се е свързала с Тимати с помощта на Филип Киркоров, който миналата година също записа дуетно парче с RnB изпълнителя.Билети за концерта на Тимати у нас все още могат да бъдат намерени на цени между 45 и 110 лв. в мрежата на Eventim.\n\n\n                    ", "date": "2018.01.02", "title": "Гери-Никол готви дует с руския певец Тимати"}
{"url": "http://www.monitor.bg/a/view/73139-%D0%98%D0%B2%D0%B0%D0%BD%D0%B0-%D1%81%D1%82%D0%B0%D0%BD%D0%B0-%D0%B7%D0%B0%D0%BB%D0%BE%D0%B6%D0%BD%D0%B8%D0%BA-%D0%B2-%D0%B3%D1%80%D0%B8%D0%BC%D1%8C%D0%BE%D1%80%D0%BD%D0%B0/", "text": "\n                    Вталена до неузнаваемост, затрупана с чинии с недокосната храна, неразопакован багаж и стари аудио касети – такава е Ивана във видеото към „Твое копие“, чиято премиера се състоя в първите минути на 2018-та в ефира на Планета тв. Певицата на народа го играе заложник в хотелска стая, адаптирана за гримьорна, и брои дните до свободата си драскайки черти по стените досущ като затворник. Естествено, повод за изолацията й е мъката по мъж, след който, както става ясно от текста, Ивана разбива съдби и разплаква съпруги от любов към спорта.Навръх Нова година Ивана и бенда й дадоха тон за песен на площада в Пазарджик, а след това пренесоха купона в местен ресторант, в който за наздравица време се присъедини и дъщерята на звездата Теодора. Тя е асистент режисьор на последните й клипове и се слави със спартанската дисциплина, която налага на снимачен сет.\n\n\n                    ", "date": "2018.01.02", "title": "Ивана стана заложник в гримьорна"}
{"url": "http://www.monitor.bg/a/view/56188-%D0%A4%D0%B8%D0%BA%D0%B8-%D0%BF%D1%83%D1%81%D0%BD%D0%B0-%D1%82%D1%80%D0%B5%D0%B9%D0%BB%D1%8A%D1%80-%D0%BA%D1%8A%D0%BC-%D1%81%D0%B2%D0%B0%D1%82%D0%B1%D0%B0%D1%82%D0%B0-%D1%81%D0%B8/", "text": "\n                    Фолк идолът Фики Стораро пусна трейлър към официалното видео от сватбата му с Гюлджан. Две минутното клипче бе качено на 1 януари в YouTube и за по-малко от денонощие събра над 5000 гледания – цифра, на която могат да завидят повечето дебютанти от X Factor за премиерата на клиповете си. Мини филмчето е режисирано по холивудски тертип – с умилителни кадри, в които приятелите на младоженеца правят мексиканска вълна с подскок край езеро, асистенти пренареждат всеки косъм по врата на певеца, за да е съвършен за снимките, а близките кадри позволяват да преброиш перлите в роклята на Гюлджан. Двойката стана семейство в началото на октомври, а празника им споделиха 600 гости в столичен хотел. Изпълнителят на „Пате“ и булката му чакат първородния си син през март. Навръх Нова година Гюлджан се появи с наедряло коремче в клуб The 1 Exclusive, където Фики имаше участие. Това бе един от редките случаи, в които хубавицата попада в полезрението на светските хроникьори.\n\n\n                    ", "date": "2018.01.02", "title": "Фики пусна трейлър към сватбата си"}
{"url": "http://www.monitor.bg/a/view/48817-%D0%A1%D0%BB%D1%83%D1%88%D0%B0%D1%82%D0%B5%D0%BB%D0%B8-%D0%B8%D0%B7%D0%B1%D1%80%D0%B0%D1%85%D0%B0-%D0%93%D1%8A%D0%BB%D1%8A%D0%B1%D0%BE-%D0%B7%D0%B0-%D0%BB%D1%8E%D0%B1%D0%B8%D0%BC%D0%B0-%D0%BF%D0%B5%D1%81%D0%B5%D0%BD-%D0%B7%D0%B0-%D0%BF%D1%80%D0%B0%D0%B7%D0%BD%D1%83%D0%B2%D0%B0%D0%BD%D0%B5/", "text": "\n                    Баладата „Гълъбо“ на Миро оглави класацията \"Стоте най-любими песни за празнуване\" на „БГ Радио“ . Лиричното парче с изключително красив текст е по-подходящо за първи сватбен танц, за нямо съзерцание през прозореца в пороен дъжд, или като саундтрак за медитация след стресиращ работен ден в офиса, но не и за купон в навечерието на коледно-новогодишните празници, коментират фенове в социалните мрежи. Парадоксът в избора на минорната мелодия се засилва от заглавията, сформирали челната петица на чарта – класиката „Нова година“ на Богдана Карадочева и Васил Найденов, летния парти химн на Стефан Вълдобрев и „Обичайните заподозрени“ „По-полека“, златният шлагер „Моя страна“ на Емил Димитров и „Приятели“ на „Тоника“.Миро участва с още две заглавия,а като част от \"Каризма\" с още три и така се превръща в безапелационен любимец на меломаните. Васил Найденов и Богдана Карадочева, самостоятелно и в дуетни песни, намериха място в класацията с по 5 заглавия, следвани от Тоника и Тодор Колев - с по 4 песни. Селекцията на парчетата е базирана на над 1200 гласа на слушатели, отчетени от медията в периода до 22 декември.  \n\n\n                    ", "date": "2018.01.02", "title": "Слушатели избраха „Гълъбо“ за любима песен за празнуване "}
{"url": "http://www.monitor.bg/a/view/13361-%D0%94%D0%B6%D0%B0%D1%84%D0%B5%D1%80%D0%BE%D0%B2%D0%B8%D1%87-%D1%81%D0%B8-%D0%BF%D0%BE%D0%B4%D0%B0%D1%80%D0%B8-%D0%94%D0%B8%D1%81%D0%BD%D0%B8-%D0%BF%D1%80%D0%B8%D0%BA%D0%BB%D1%8E%D1%87%D0%B5%D0%BD%D0%B8%D0%B5-%D0%B2%D1%8A%D0%B2-%D0%A4%D0%BB%D0%BE%D1%80%D0%B8%D0%B4%D0%B0/", "text": "С посещение в най-големия увеселителен курорт на „Дисни“ в света зарадва семейството си Ваня Джаверович по случай празниците. Спортният мениджър подари на любимата си Жени и двете им деца Леа и Бо ваканция във Флорида, САЩ. Те отделиха време и за посещение на култруни забележителности в най-слънчевия щат като историческия музей в Сарасота - Ca' d'Zan. В коледната сутрин мама, татко и малчуганите се събраха около елхата за да разопаковат подаръците. Най-доволен остана малкият Бо, който скоро ще навърши 2 години. Момченцето получи собствен сет пластмасови инструменти, с които да поправя къщата. Джаферович не пропусна да отдели време и за своите хобите, като посети мач от Националната футболна лига. Докато по българско време стартираха наздравиците за новата 2018 година, спортният мениджър търкаше лакти с хилдяи запалянковци по трибуните на стадион „Реймънд Джеймс“. Титаничният сблъсък, който босненският хърватин наблюдава с пуканки в ръка, бе между два тима носители на купата „Супербоул“ - „Тампа Бей Бъканиърс“ и „Ню Орлиънс Сейнтс“.", "date": "2018.01.02", "title": "Джаферович си подари „Дисни“ приключение във Флорида"}
{"url": "http://www.monitor.bg/a/view/76736-%D0%9C%D0%B5%D1%80%D0%B8%D0%BB-%D0%A1%D1%82%D1%80%D0%B8%D0%B9%D0%BF-%D1%81%D1%8A%D0%B1%D0%B8%D1%80%D0%B0-15-%D0%BC%D0%B8%D0%BB%D0%B8%D0%BE%D0%BD%D0%B0-%D0%B2-%D0%B1%D0%BE%D1%80%D0%B1%D0%B0-%D1%81%D1%80%D0%B5%D1%89%D1%83-%D1%81%D0%B5%D0%BA%D1%81-%D1%82%D0%BE%D1%80%D0%BC%D0%BE%D0%B7%D0%B0/", "text": "Над 300 жени от Холивуд даряват парите за жертвите на насилие сред работническата класа \n                    Носителката на „Златен глобус“ Мерил Стрийп застана начело на движението Time's Up, с което над 300 жени, работещи в Холивуд ще се борят против сексуалния тормоз и дискриминацията. Сред целите на актриси, режисьорки, агенти и т.н., включили се в организацията, е въвеждането на по-строги закони, касаещи подобен вид насилие. Кинаджийките ще окажат юридическа подкрепа и на жертвите на сексуално посегателство сред работническата класа. Те набират средства чрез краудфъндинг платформата GoFundMe, като целта, обозначена на сайта е 15 милиона долара. Само  Мерил Стрийп е и звездата, отделила най-много от личния си бюджет за каузата – 500 хиляди долара. Сред останалите знаменитости, които се застъпиха за пострадалите от секс тормоз, са Рийз Уидърспуун, Натали Портман, Ема Стоун, Ева Лонгория, продуцентката Шонда Раймс, Опра Уинфри, певецът Джъстин Тимбърлейк и съпругата му Джесика Бийл и много други.Макар да бе официално обявена преди дни, срещите около Time's Up стартирали още през октомври в Ел Ей, а към днешна дата членовете на организацията се събират още в Ню Йорк и Лондон. Желанието им да подадат ръка на жените в работническата класа пък датира от ноември, когато  в отворено писмо, публикувано в Time. “Ако ние не можем да се борим за един по-добър модел за подражание за останалите жени, които нямат същите привилегии и сила, тогава кой може да го направи“, обяснява Раймс, която стои зад сериали като „Анатомията на Грей“ и „Как да ти се размине убийство“.За момента Time's Up ще функционира децентрализирано, обясняват още членовете й, които ще се борят за каузите си, разделени на групи. Всички те обаче ще се появят, облечени в черно, на церемонията по връчването на наградите „Златен глобус“ тази неделя. „Тук става въпрос за солидарност, не мода. В продължение на години ние продавахме подобни събития с роклите, красивите си лица и блясъка си“, категорична е и Ева Лонгория.Първата вълна на скандалните разкрития, свързани с посегателство в Холивуд, се разрази през октомври. Тогава под светлините на прожекторите попадна продуцентът Харви Уайнстийн. Обвинения срещу него отправиха десетки жени, сред които Анджелина Джоли, Гуинет Полтроу и Кара Делевин. Сред останалите мъже, попаднали под обстрела от разкрития, бяха Ед Уестуик, Силвестър Сталоун, Дъстин Хофман, Кевин Спейси, който впоследствие загуби работата си в оборотния сериал на Netflix “Къща от карти“, и др.\n\n\n                    ", "date": "2018.01.02", "title": "Мерил Стрийп събира $15 милиона в борба срещу секс тормоза"}
{"url": "http://www.monitor.bg/a/view/23422-%D0%91%D0%B8%D1%81%D0%B5%D1%80%D0%B0-%D0%92%D1%8A%D0%BB%D0%B5%D0%B2%D0%B0-%D0%BC%D0%B0%D1%82%D0%B5%D1%80%D0%B8%D0%B0%D0%BB%D0%B8%D0%B7%D0%B8%D1%80%D0%B0-%D0%94%D1%83%D0%BC%D0%B8%D1%82%D0%B5-%D0%B2-%D0%B8%D0%B7%D0%BB%D0%BE%D0%B6%D0%B1%D0%B0/", "text": "\n                    Изложба живопис и рисунки на художничката Бисера Вълева, наречена „Думи“, може да се види до 15 януари в галерията на „София Прес“ на столичната ул. „Славянска“. Творбите са вдъхновени от стиховете на поетесата Виолета Христова. Тази изложба е опит за материализиране на думите, за превръщане на емоцията, съмненията, отношенията, пътищата и затворените пространства в лириката на Виолета Христова в цветна експресия. В експозицията равнопоставено присъстват хартията като основен носител на текст и рисунки и работи, изпълнени в класическа маслена техника.\n\nПоказаните работи съвсем не са буквална илюстрация, а са по-скоро опит за сближаване („сдобряване“) с думите, строене на мост между поетичната и артистичната емоционалност на авторките. Небе на настъпваща есен, балансиране в сламена стая, недочакан сняг са част от посоките в живописната интерпретация. Думите и редовете присъстват индиректно, но без тях работите трудно биха били разчетени. В разказаните истории става размиване на границите между желанията и сбъдването, между материалността (като живописни слоеве) и мимолетността на очакването. В рисунките се съчетават материали, „запечатващи“ преходността – колаж, въглен, пастел... Защото макар и не винаги да успяваме да разпознаем ангела си, мимикрирал в черен гарван или бяла котка, се опитваме, очаквайки снегът да завали, да се спасим... в думите.\n\nБисера Вълева еавършила специалност „Стенопис“ при проф. Мито Гановски в НХА. Работи в областта на живописта – кавалетна и монументална, като има специален интерес към работата върху хартия. Специализирала е след спечелен конкурс в Cite des arts, Париж; La Escosesa, Барселона; Oberpfälzer Künstlerhaus, Швандорф, Германия. Има над 35 самостоятелни изложби в България и чужбина. Виолета Христова е автор на 9 книги. Нейни стихове са превеждани на сръбски, руски, английски, френски и арабски език и са публикувани в десетки национални и международни литературни издания, сборници и антологии.  \n                    ", "date": "2018.01.02", "title": "Бисера Вълева материализира „Думи“-те в изложба"}
{"url": "http://www.monitor.bg/a/view/78918-%D0%91%D0%BB%D0%B8%D0%B7%D0%BD%D0%B0%D1%86%D0%B8-%D1%81%D0%B5-%D1%80%D0%BE%D0%B4%D0%B8%D1%85%D0%B0-%D0%BF%D1%80%D0%B5%D0%B7-%D0%B4%D0%B2%D0%B5-%D1%80%D0%B0%D0%B7%D0%BB%D0%B8%D1%87%D0%BD%D0%B8-%D0%B3%D0%BE%D0%B4%D0%B8%D0%BD%D0%B8/", "text": "\n                    \nБлизнаци се появиха на бял свят при любопитни обстоятелства в Калифорния. Макар и с разлика само от 20 минути, жена роди момче и момиче, чиито рождени дати са напълно различни – в две различни години и два различни месеца.\nХоакин и Аитанаде Хесус Отиверос е трябвало да проплачат на 27.12.2017 г., но раждането се забавило. Майката е постъпила в болницата Delano Regional Medical Center в навечерието на самата Нова година.\nВ 23.58 местно време на 31 декември тя ражда момченцето Хоакин. Сестра му се появява само 20 минути по-късно, но вече през януари на новата 2018 г. Представител на болницата, където се случило любопитното раждане, каза, че майката и децата й са добре и скоро ще бъдат у дома.\nСемейството живее в Ърлимат, Калифорния и има още три дъщери.\n                    ", "date": "2018.01.02", "title": "Близнаци се родиха през две различни години"}
{"url": "http://www.monitor.bg/a/view/83706-%D0%9D%D0%B0%D1%81%D0%B8%D0%BB%D0%B8%D0%B5-%D0%B2-%D0%BD%D0%BE%D0%B2%D0%BE%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D0%BD%D0%BE%D1%89-%D0%B2-%D0%9F%D0%B0%D1%80%D0%B8%D0%B6/", "text": "\n                    Младежи удряха и ритаха паднала на земята полицайка и шефа ѝ в югоизточно предградие на френската столица Париж, заснеха стореното и публикуваха видеото онлайн, предаде АФП. След нападението те преобръщат и скачат върху патрулния им автомобил.\n\nДвамата служители на реда са със сътресение на мозъка и други, по-леки наранявания. Състоянието им не е тежко.\n\nПричината за яростта им се оказа недопускането им до частно парти. Нападението е станало в новогодишната нощ в предградие на Париж. Около 300 души започнали да се бунтуват, след като не били допуснати на партито и организаторите му извикали полиция.\n\nПо повод случилото се президентът Еманюел Макрон направи гневно обръщение, в което нарече нападението \"линч\" и се закани извършителите да бъдат заловени и наказани.\n\nТази Нова година Франция отчете сериозен ръст на подпалените и разбитите автомобили в предградията. От 935 преди година броят им достигна 1 031 на 31 декември срещу 1 януари 2018, отчете вътрешното министерство на страната в понеделник.\n\nТова стана на фона на 140 000 служители по сигурността, които дежуряха по улиците на Франция в новогодишната нощ.\n                    ", "date": "2018.01.02", "title": "Насилие в новогодишната нощ в Париж "}
{"url": "http://www.monitor.bg/a/view/33421-%D0%A2%D1%80%D0%B0%D0%BD%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B8-%D0%BF%D0%BE%D0%B4%D0%B0%D0%B2%D0%B0%D1%82-%D0%BC%D0%BE%D0%BB%D0%B1%D0%B8-%D0%B7%D0%B0-%D1%81%D0%BB%D1%83%D0%B6%D0%B1%D0%B0-%D0%B2-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F/", "text": "\n                    Транссексуалните хора вече могат да се записват в американската армия – разрешението влезе в сила от 1 януари 2018 г., както постановиха федералните съдилища. Такова е постановлението на Пентагона, след като правителството на президента Доналд Тръмп реши да не обжалва постановленията, блокирали забраната му за приемане на транссексуални в армията, предаде Ройтерс.\n\nДве федерални апелативни съдилища в САЩ отхвърлиха миналата седмица искането на правителството за задържане на изпълнението на разпорежданията на съдилища от по-ниска инстанция, изискващи армията за започне да приема транссексуални от 1 януари.\n\nСлужител от правосъдното министерство каза, че правителството няма да оспорва тези решения.\n\n\"Министерството на отбраната обяви, че ще публикува независимо проучване на тези въпроси в идните седмици. Затова вместо да оспорва това временно обжалване преди да стане това, правителството реши да изчака проучването на министерството на отбраната и междувременно ще продължи да защитава законната власт на президента в окръжния съд\", заяви той.\n\nПрез септември Пентагонът каза, че е създал комисия от висши служители, която да проучи как да се приложи директива на Тръмп за забрана на служенето на транссексуални в армията.\n\nАдвокати на транссексуални, които служат в армията, и такива, които искат да бъдат приети, казаха, че са очаквали правителството да обжалва решенията пред Върховния съд, в който консерваторите имат мнозинство, но са се надявали това да не стане.\n\nПентагонът заяви: \"Както е постановено със съдебна заповед, министерството на отбраната е готово да започне да приема транссексуални кандидати за военна служба от 1 януари. Всички кандидати трябва да отговарят на всички стандарти за приемане.\"\n                    ", "date": "2018.01.02", "title": "Трансексуални подават молби за служба в американската армия"}
{"url": "http://www.monitor.bg/a/view/45714-%D0%9C%D0%BE%D0%B3%D0%B5%D1%80%D0%B8%D0%BD%D0%B8-2018%D1%82%D0%B0-%D1%89%D0%B5-%D0%B1%D1%8A%D0%B4%D0%B5-%D1%80%D0%B5%D1%88%D0%B0%D0%B2%D0%B0%D1%89%D0%B0-%D0%B7%D0%B0-%D0%91%D0%B0%D0%BB%D0%BA%D0%B0%D0%BD%D0%B8%D1%82%D0%B5/", "text": "\n                    Новата 2018 година ще бъде решаваща за Балканите от гледна точка на европейската интеграция и превръщането на реформите в необратим процес.\n\nТова написа в блога си ръководителката на дипломацията на ЕС Федерика Могерини. Тя посочи, че от 2017 година иска да вземе 12 специални момента за новата 2018 година. За миналата година тя написа: „Това не беше лесна година за Балканите. Посетих шест основни градове в региона в някои от най-трудните моменти - в някои случаи на дълбока политическа криза“.\n\nТя добави, че благодарение на важните решения и значителна извършена работа, повечето от кризите се решават: „Пътят към реформите е започнал, (въпреки че все още има много работа) а европейският интеграционен компас показва този път“, написа Могерини.\n\nСпоред нея \"2018 ще бъде решаваща година, за да се консолидираме и да го направим необратим този път\". Това би било важен резултат не само за региона, но и за цяла Европа.\n\n \n\n \n                    ", "date": "2018.01.02", "title": "Могерини: 2018-та ще бъде решаваща за Балканите"}
{"url": "http://www.monitor.bg/a/view/28722-%D0%A2%D1%80%D1%8A%D0%BC%D0%BF-%D1%80%D0%B0%D0%B7%D0%B3%D0%BD%D0%B5%D0%B2%D0%B8-%D0%9F%D0%B0%D0%BA%D0%B8%D1%81%D1%82%D0%B0%D0%BD/", "text": "\n                    Посланикът на САЩ в Пакистан бе извикан във външното министерство в знак на протест срещу гневния туит на американския президент Доналд Тръмп за предполагаеми пакистански лъжи и коварство, предаде Ройтерс.\nПосланик Дейвид Хейл бе повикан, за да обясни коментара на Тръмп в Туитър. Говорител на посолството на САЩ в Исламабад потвърди, че е имало такава среща.\nВ понеделник Тръмп заяви, че САЩ са постъпили неразумно, давайки на Пакистан над 33 милиарда долара помощ за 15 години. \"Дават убежище на терористите, които преследваме в Афганистан и практически не помагат. Стига толкова!\", написа в Туитър американският президент и върховен главнокомандващ.\nВъв вторник пакистанският премиер Шахид Хакан Абаси обяви, че ще председателства правителствено заседание, посветено на туита на Тръмп. М сряда военните и граждански лидери на Пакистан ще се срещнат, за да обсъдят влошаването на връзките със САЩ, които са обтегнати от много години заради предполагаемата подкрепа на Исламабад за мрежата Хакани, съюзник на афганистанските талибани.\nПакистан подчертава, че след 2001 г. е понесъл повече загуби от САЩ във войната с тероризма.\nПакистанският външен министър Хаваджа Асиф отхвърли коментара на Тръмп като политическо представление за вътрешни цели, дължащо се на американските провали в Афганистан, където талибанските екстремисти печелят територии и извършват големи нападения. Пакистан не се нуждае от помощта на САЩ, увери Асиф.\n                    ", "date": "2018.01.02", "title": "Тръмп разгневи Пакистан "}
{"url": "http://www.monitor.bg/a/view/32775-%D0%9B%D0%B5%D0%B3%D0%B0%D0%BB%D0%B8%D0%B7%D0%B8%D1%80%D0%B0%D1%85%D0%B0-%D1%8F-%D0%9F%D1%80%D0%BE%D0%B4%D0%B0%D0%B2%D0%B0%D1%82-%D0%BC%D0%B0%D1%80%D0%B8%D1%85%D1%83%D0%B0%D0%BD%D0%B0-%D0%B7%D0%B0-%D1%80%D0%B0%D0%B7%D0%B2%D0%BB%D0%B5%D1%87%D0%B5%D0%BD%D0%B8%D0%B5-%D0%B2-%D0%9A%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F/", "text": "\n                    Официално американският щат Калифорния започна законни продажби на марихуана за развлечение, съобщава Ройтерс.\n\nВ щата се създава най-големият регулиран пазар за продажба на марихуана за развлекателни цели в света.\n\nТова е шестият американски щат, който отиде по-далеч от легализиране на медицинската марихуана. От днес е законна продажбата на канабисови продукти за всички в Калифорния на възраст над 21 г.\n\nКолорадо, Вашингтон, Орегон, Аляска и Невада първи въведоха легалната употреба на марихуана за развлечение, което е регулирано от властите с лицензи и данъчно облагане. По-късно тази година Масачузетс и Мейн ще се присъединят към тази група.\n\nВъпреки че марихуаната напълно се легализира в Калифорния, на федерално ниво канабисът е класифициран като нелегална дрога.\n\nСпоред експерти само пазарът за продажба на марихуана в Калифорния ще бъде за няколко милиарда долара годишно и се очаква да генерира най-малко 1 милиард долара за година от данъчни приходи.\n\nУругвай е първата и единствена страна в света, която на национално ниво е легализирала марихуаната за забавление. От юли 2017 г. аптеките имат право да продават марихуана.\n\nВ много градове в Калифорния, включително в Лос Анджелис и Сан Франциско, все още не са напълно подготвени за промяната, тъй като ще са необходими дни или седмици да се изчистят някои бюрократични спънки преди продавачите да получат щатски лицензи за продажба.\n\nВ щата се разрешава продажбата на марихуана до 28 грама. Пациенти могат да закупуват неограничени количества, но след представяне на рецепта от лекар и са закупили специална медицинска карта.\n\nПрез 1996 г. Калифорния стана първият щат, който легализира марихуаната за медицински цели. Оттогава повече от 30 щата са се присъединили към клуба.\n                    ", "date": "2018.01.02", "title": "Легализираха я: Продават марихуана за развлечение в Калифорния"}
{"url": "http://www.monitor.bg/a/view/42821-%D0%9F%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%89%D0%B8%D1%82%D0%B5-%D0%B2-%D0%98%D1%80%D0%B0%D0%BD-%D0%BC%D0%BE%D0%B6%D0%B5-%D0%B4%D0%B0-%D0%BF%D0%BE%D0%BB%D1%83%D1%87%D0%B0%D1%82-%D1%81%D0%BC%D1%8A%D1%80%D1%82%D0%BD%D0%B8-%D0%BF%D1%80%D0%B8%D1%81%D1%8A%D0%B4%D0%B8/", "text": "\n                     \n\nРъководителят на Революционния съд в Техеран предупреди, че на арестуваните протестиращи в Иран може да бъдат наложени смъртни присъди, предаде Асошиейтед прес, като се позова на агенция Тасним.\n\nМуса Газанфарабади каза, че \"очевидно едно от обвиненията може да бъде \"водене на война срещу Бог\".\n\nВ Иран това е престъпление, за което се налага смъртно наказание, отбелязва АП.\n\nГазанфарабади каза, че някои протестиращи ще бъдат изправени скоро пред съда по обвинения, че са действали срещу националната сигурност и нанасяне на щети на обществена собственост. Участието в митинги, които не са разрешени от вътрешното министерство, е незаконно, подчерта той.\n\nИранският Революционен съд разглежда дела по обвинения за сваляне на правителството, посочва АП.\n\nДевет души са били убити в понеделник вечер по време на протести и размирици в Иран, съобщи държавната телевизия, цитирана от Асошиейтед прес. От избухването на протестите в четвъртък броят на загиналите достигна 20, по данни на телевизията.\n\nШестима протестиращи са били убити при нападение срещу полицейски участък в град Кадариджан. Сблъсъците избухнали след като размирници се опитали да откраднат оръжия от участъка.\n\n11-годишно момче и 20-годишен мъж били убити в град Хомейншахр, а член на Корпуса на гвардейците на ислямската революция бил убит в град Наджафабад, съобщи телевизията. И тримата били застреляни с ловни пушки.\n\nБлизо 450 души са били арестувани от събота в иранската столица Техеран, засегната по-слабо в сравнение с малки градове от сегашното протестно движение в страната срещу икономическите трудности и срещу властта, предаде Франс прес.\n\n\"Двеста души бяха арестувани в събота, 150 в неделя и около 100 - в понеделник\", съобщи заместник-префектът на Техеран Али-Асгар Насербахт пред агенция ИЛНА.\n\nЕдва няколкостотин човека се опитаха през последните три дни да демонстрират в столицата, но в много градове в провинцията избухна насилие от началото на протестите, които започнаха в четвъртък във втория по големина ирански град, Машхад.\n\nВ неделя полицията в Техеран използва сълзотворен газ и водни оръдия, за да разпръсне демонстранти, които скандираха враждебни възгласи срещу правителството.\n\nОнлайн записи показаха нападения срещу правителствени и религиозни сгради, банки и централи на проправителствени милиции. Подобни демонстрации не са виждани в страната от 2009 г. насам, отбелязва АФП.\n\nВ град Машхад е базата на духовника Ебрахим Раиси, пише в. \"Монд\". Неговите привърженици са противници на президента Хасан Рохани. Към тях обаче са се присъединили и протестиращи с други политически убеждения, които отправиха националистически и икономически искания. Изпитващите икономически затруднения иранци са недоволни от голямата финансова помощ, която режимът в Техеран оказва на чуждестранни структури като ливанското движение Хизбула. Лидерът на Хизбула Хасан Насралла се хвали с построените с ирански пари болници, пътища и училища в Ливан, отбелязва „Монд“.\n\nВ зависимост от това, кои източници ползвате, протестиращите искат всичко, от по-ниски цени и по-добра икономика до падане на религиозното правителство. Светът може да е изправен пред всичко - от разнородни прояви на недоволство до предстоящ \"площад Тахрир\", пише британският в. \"Гардиън\".\n                    ", "date": "2018.01.02", "title": "Протестиращите в Иран може да получат смъртни присъди"}
{"url": "http://www.monitor.bg/a/view/31974-%D0%90%D1%8F%D1%82%D0%BE%D0%BB%D0%B0%D1%85-%D0%A5%D0%B0%D0%BC%D0%B5%D0%BD%D0%B5%D0%B9-%D0%92%D1%80%D0%B0%D0%B3%D0%BE%D0%B2%D0%B5%D1%82%D0%B5-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B2%D0%B0%D1%82-%D0%B1%D0%B5%D0%B7%D1%80%D0%B5%D0%B4%D0%B8%D1%86%D0%B8%D1%82%D0%B5/", "text": "\n                    Иранският върховен лидер обвини вчера враговете на Ислямската република в предизвикване на безредици в страната, където продължават започналите миналата седмица антиправителствени протести, предаде Ройтерс.\n\nПрез последните дни враговете на Иран използват различни инструменти, включително пари, оръжия, политики и разузнаване, за да създават проблеми на Ислямската република\", каза аятолах Али Хаменей, цитиран на официалния си уебсайт.\n\nХаменей добави, че ще направи обръщение към нацията за тези събития, \"когато дойде правилният момент\".\n\nЗавчера иранският президент Хасан Рохани бе цитиран от държавни медии да прави изявление, в което очевидно обвинява заклетите врагове на Иран - САЩ и Израел - че внасят смут, защото не могат да понесат успехите му на геополитическата сцена.\n                    ", "date": "2018.01.02", "title": "Аятолах Хаменей: Враговете предизвикват безредиците"}
{"url": "http://www.monitor.bg/a/view/48461-%D0%98%D1%80%D0%B0%D0%BD-%D1%85%D0%B0%D1%80%D1%87%D0%B8-%D1%81%D1%82%D0%BE%D1%82%D0%B8%D1%86%D0%B8-%D0%BC%D0%B8%D0%BB%D0%B8%D0%BE%D0%BD%D0%B8-%D0%B7%D0%B0-%D0%B2%D0%BE%D1%8E%D0%B2%D0%B0%D1%89%D0%B8-%D1%81%D1%8A%D1%8E%D0%B7%D0%BD%D0%B8%D1%86%D0%B8-%D0%B2-%D0%91%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA/", "text": "\n                    Иран харчи стотици милиони долари годишно да подпомага съюзници, участващи във въоръжени конфликти в Близкия изток, и тези разноски, изглежда, се увеличават, заяви днес началникът на генералния щаб на израелските въоръжени сили Гади Айзенкот , цитиран от Ройтерс.\n\nАйзенкот обвини Иран, заклетия враг на Израел, че работи за изграждане на \"шиитски полумесец\" на влияние, включващ Ирак, Сирия, Ливан, Йемен, Бахрейн и ивицата Газа.\n\n\"Само погледнете мащаба на иранските инвестиции за постигане на регионална хегемония\", заяви най-висшият израелски военен в публична реч в университет в град Херцлия. По думите му Иран дава на ливанската групировка Хизбула между 700 милиона и 1 милиард долара всяка година, а на палестинските Хамас и \"Ислямски джихад\" - 100 милиона.\n\nИ двете палестински групировки признаха миналия месец, че получават иранска подкрепа, което навежда на мисълта, че Техеран преориентира регионалните си усилия в момент, когато сирийската гражданска война върви към успешен край за президента Башар ал Асад, когото Иран подпомага, отбелязва Ройтерс.\n\nСпоред Айзенкот от 2012 г. Иран е изхарчил милиарди долари в Сирия. По негови данни в момента в Сирия има 2000 ирански военни съветници, 10 000 бойци на чуждестранни шиитски милиции и 8000 бойци на Хизбула. Иран харчи стотици милиони долари за съюзници в Ирак и Йемен, добави той.\n\n \n                    ", "date": "2018.01.02", "title": "Иран харчи стотици милиони за воюващи съюзници в Близкия изток "}
{"url": "http://www.monitor.bg/a/view/52583-%D0%9F%D1%83%D1%81%D0%BD%D0%B0%D1%85%D0%B0-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%B0-14%D0%B3%D0%BE%D0%B4%D0%B8%D1%88%D0%B5%D0%BD-%D0%B1%D0%BE%D0%BA%D1%81%D1%8C%D0%BE%D1%80-%D0%BE%D0%B1%D0%B2%D0%B8%D0%BD%D0%B5%D0%BD-%D0%B7%D0%B0-%D0%B3%D1%80%D0%B0%D0%B1%D0%B5%D0%B6-%D0%B8-%D0%BE%D0%BF%D0%B8%D1%82-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE/", "text": "\n                     \n\n \n\nМярка за неотклонение „надзор на инспектор при Детска педагогическа стая“ наложи състав на апелативния съд в Бургас спрямо задържания  на 11 декември за въоръжен грабеж с опит за убийство на таксиметров шофьор край Ямбол 14-годишен ученик в спортното училище Костадин Стоянов.\n\nХлапакът беше спипан от униформените в бензиностанция по автомагистрала „Тракия“ след сигнал на телефон 112 за простреляния на няколко места в гърба край село Дражево 31-годишен таксиметров водач Апостол Вълчев. Мъжът бил повикан на адрес край гробищата на ямболското село, където го причакали двама младежи, въоръжени с преправена в бойна въздушна пушка, газов пистолет и ножове. 14-годишният Костадин и 18-годишният му приятел от спортната гимназия Симеон Димитров искали да го убият, за да откраднат автомобила и вечерния му оборот, за да закупят на хлапака самолетен билет до Лондон, където живеела от няколко години майка му Марина. До задържането се стигна, след като трениращите бокс тийнейджъри позвънили по мобилния телефон на треньора си Ангел Димов и го помолили за помощ, защото при нападението Симеон се самонаранил с ножа.\n\nАпелативните съдии преценили , че за 18-годишния Симеон Димитров има достатъчно данни, за да се обоснове предположение за авторство на грабежа и опита за убийство на таксиметровия шофьор. Става дума за тежко умишлено престъпление, което се наказва с лишаване от свобода. Съдът е преценил, че има реална опасност от укриване и извършване на друго престъпление и затова е потвърдил мярката за неотклонение „задържане под стража“.\n\nСпрямо непълнолетния  Костадин съдът сметнал, че  не е налице изключителен случай, който да налага момче на 14 години да бъде задържано под стража.\n\n Предстои извършването на експертизи, които да установят дали Костадин е разбирал свойството и значението на това, което върши и дали е могъл сам да ръководи действията си към момента на престъплението. Все още не е изяснен механизмът на престъпното деяние, което е вменено и на двамата обвиняеми. Въззивният състав е преценил, че най-подходящата мярка за Костадин Стоянов в случая е да бъде поставен под надзор на инспектора при ДПС -Ямбол.\n\n \n                    ", "date": "2018.01.02", "title": "Пуснаха на свобода 14-годишен боксьор, обвинен за грабеж и опит за убийство "}
{"url": "http://www.monitor.bg/a/view/66786-%D0%A2%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BE%D1%81%D1%82%D0%B0%D0%B2%D0%B8-%D0%B4%D0%B2%D0%B5-%D0%B4%D0%B5%D1%86%D0%B0-%D1%81%D0%B8%D1%80%D0%B0%D1%86%D0%B8/", "text": "\n                     \n\n \n\nДве деца останаха сирачета след тежка катастрофа в първите часове на новата 2018 година на територията на ОД на МВР- Сливен. Сигналът за преобърнат по таван Мерцедес недалеко от крайната къща на новозагорското село Любенова махала е бил подаден към 05,20 часа на 1 януари. При оглед на място дежурните полицаи от РУ – Нова загора установили, че под смачканите ламарини е тялото на 39-годишният местен жител Вельо Йорданов.\n\nМъжът се е прибирал от дома на свои приятели в близкото село Богданово, по неизвестни причини е изпуснал волана и автомобилът се е преобърнал на няколко пъти.\n\n„Жалко за човека, беше изключително трудолюбив, работеше като механик в една от земеделските кооперации. Няма данни да е бил пиян, как е станало и какви са причините ще кажат разследващите. Пътят не е бил мокър, нямаше заледявания, може нещо да го е стреснало и да е натиснал по-здраво спирачките…“, коментират кметът на Любенова махала Иван Иванов. По думите му загиналият имал две малки деца от втория си брак.\n\nДва часа по-рано в РУ „Полиция“ – Нова загора  е имало още един сигнал за пътно произшествието.Неизвестен до момента автомобил е прегазил 26-годишен жител на село Богданово, мъжът е бил закаран в МБАЛ-Сливен с комоцио и счупен ляв крак, виновникът на произшествието е избягал.По двата инцидента са образувани досъдебни производства.\n\n \n                    ", "date": "2018.01.02", "title": "Тежка катастрофа остави две деца сираци        "}
{"url": "http://www.monitor.bg/a/view/67974-%D0%90%D0%BF%D0%B0%D1%88%D0%B8-%D1%81%D0%B2%D0%B8%D1%85%D0%B0-32-%D0%B1%D0%BE%D0%BD%D0%B0-%D0%B8-%D0%B7%D0%BB%D0%B0%D1%82%D0%BE/", "text": "\n                    Нагли апаши задигнаха над 32 хил. лв. и златни накити при две кражби в град Лясковец. При първата кражба, крадците се промъкнали в жилището и откраднали 22 хил. лв. и бижута. Парите били увити в стари вестници и найлонови торбички и били натикани под дюшеците на леглата и в кошчетата за смет. При вторият случай пък са откраднати около 10 хил. лв. и семейни ценности. Извършителите на двете дръзки кражби се издирват.\n                    ", "date": "2018.01.02", "title": "Апаши свиха 32 бона и злато"}
{"url": "http://www.monitor.bg/a/view/5548-%D0%A5%D0%B2%D0%B0%D0%BD%D0%B0%D1%85%D0%B0-%D0%BC%D0%BE%D0%BB%D0%B4%D0%BE%D0%B2%D0%B5%D1%86-%D1%81-2-%D0%BC%D0%BB%D0%BD-%D1%84%D0%B0%D0%BB%D1%88%D0%B8%D0%B2%D0%B8-%D0%B1%D0%B0%D0%BD%D0%B4%D0%B5%D1%80%D0%BE%D0%BB%D0%B8-%D0%B7%D0%B0-%D0%91%D0%B5%D0%BB%D0%B0%D1%80%D1%83%D1%81/", "text": "\n                    Митничари хванаха над 2 млн. броя акцизни бандероли с надписи на Беларус в тайници на камион, проверен на ГКПП Капитан Андреево. Стикери са спипани в тайници на тир, който возел стоки от Турция за Латвия, съобщиха от митницата.\n\nПред българските митнически служители шофьорът е заявил, че не пренася други стоки, валута или лични вещи, освен декларирания товар. При извършената митническа проверка на камиона със специализирана рентгенова апаратура била отчетена подозрителна плътност.\n\nПоследвало разтоварване и служителите открили в тези зони специално изградени тайници. Това били двойни дъна на два шкафа за инструменти.  В тях са открити общо 73 пакета, обвити с кафява хартия и съдържащи по-малки пакети с общо  2 190 000 броя акцизни бандероли  за тютюневи изделия.\n\nАкцизните бандероли са иззети с протокол. Срещу молдовския шофьор на камиона е съставен акт за нарушение на Закона за митниците. Товарният автомобил е задържан.\n\n \n                    ", "date": "2018.01.02", "title": "Хванаха молдовец с 2 млн. фалшиви бандероли за Беларус"}
{"url": "http://www.monitor.bg/a/view/29527-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D1%83%D0%BA%D1%80%D0%B0%D0%B8%D0%BD%D0%B5%D1%86-%D1%83%D0%B4%D0%B0%D1%80%D0%B8%D0%BB-%D0%BF%D0%BE%D0%BB%D0%B8%D1%86%D0%B0%D0%B9/", "text": "\n                    Украинец прекара първите часове на новата 2018 г. в ареста на търновската полиция. К.Д. излязъл да празнува заедно с останалите от компанията на площада в центъра на старата столица, където влязъл в конфликт с полицейски служител. В разгара на разпрата чужденецът ударил с ръка униформения по лицето и веднага бил закопчан с белезници. Срещу него е образувано досъдебно производтво и той е бил задържана за до 24 часа в ареста.\n                    ", "date": "2018.01.02", "title": "Арестуваха украинец, ударил полицай"}
{"url": "http://www.monitor.bg/a/view/78569-%D0%9F%D1%80%D0%B5%D0%B1%D0%B8%D1%85%D0%B0-%D0%B1%D0%B0%D0%B1%D0%B0-%D0%B7%D0%B0-25-%D0%BB%D0%B2-%D0%B2-%D0%94%D1%83%D0%BF%D0%BD%D0%B8%D1%86%D0%B0/", "text": "\n                    Пребиха баба за 25 лв. в Дупница, след като взломиха вратата на дома й. Нелепият инцидент е регистриран в първите часове на новата година, когато неканен гост посетил 74-годишната дупничанка. Все още неизвестен извършител е разбил вратата на жилището на възрастната жена. Докато тя спяла той успял да събере наличните й 25 лв., мобилен телефон и часовник. „Жертвата го е усетила и веднага започнала да вика. Последвал е побой и множество удари по главата на жертвата“, коментираха криминалисти от Дупница.\n\nСлед нападението 74-годишната дупничанка е успяла да подаде сигнал до полицията. На място е повикан и екип на Спешен център, който установил, че жертвата е с множество наранявания в областта на главата, без опасност за живота е. По случая е започнато досъдебно производство в полицейското управление в Дупница, уведомен е дежурен прокурор.\n                    ", "date": "2018.01.02", "title": "Пребиха баба за 25 лв. в Дупница"}
{"url": "http://www.monitor.bg/a/view/18479-%D0%94%D0%B2%D0%B0%D0%BC%D0%B0-%D0%B8%D0%B7%D0%BD%D0%B0%D1%81%D0%B8%D0%BB%D0%B8%D1%85%D0%B0-%D1%81%D1%82%D0%BE%D0%BF%D0%B0%D0%B4%D0%B6%D0%B8%D0%B9%D0%BA%D0%B0-%D0%B8-%D1%8F-%D0%BE%D0%BA%D1%80%D0%B0%D0%B4%D0%BE%D1%85%D0%B0/", "text": "\n                    Двама млади пловдивчани изнасилиха стопаджийка, а след като удовлетворили нагона си, си тръгнали с нейния мобилен телефон. Нерезите са били арестувани след престъплението, а на 2 януари районният съд в Пловдив ги оставил зад решетките с постоянна мярка за неотклонение „задържане под стража”.\n\n21-годишният Станимир и 20-годишният Спас си харесали стопаджийката на 29 декември м.г. Рано сутринта двамата пътували по околовръстния път на Пловдив с „опел астра”. Видели, че в противоположната посока на движение млада жена се опитва да спре кола на стоп, за да се придвижи до Пловдив. Двамата с опела обърнали и качили 21-годишната стопаджийка. След около 100 метра шофьорът отбил от пътя, като спрял на закътано място с храсти и дървета. Със сила двамата отнели мобилния телефон на жертвата си и я изнасилили в колата си. След това потеглили отново и не след дълго я свалили на пътя и си заминали. Жената потърсила помощ в близка бензиностанция, след което подала оплакване в Трето районно управление на полицията в Пловдив, съобщиха от районната прокуратура в града. \n                    ", "date": "2018.01.02", "title": "Двама изнасилиха стопаджийка и я окрадоха"}
{"url": "http://www.monitor.bg/a/view/77146-%D0%9C%D0%BB%D0%B0%D0%B4%D0%B0-%D0%B6%D0%B5%D0%BD%D0%B0-%D0%B8%D0%B7%D0%B4%D1%8A%D1%85%D0%BD%D0%B0-%D0%BD%D0%B5%D0%BB%D0%B5%D0%BF%D0%BE-%D0%BC%D0%B8%D0%BD%D1%83%D1%82%D0%B8-%D1%81%D0%BB%D0%B5%D0%B4-%D0%9D%D0%BE%D0%B2%D0%B0-%D0%93%D0%BE%D0%B4%D0%B8%D0%BD%D0%B0/", "text": "\n                     \n\n34-годишна жена от новозагорското село Събрано издъхна от кръвозагуба на улицата минути след настъпването на новата 2018 година.\n\nНа все още топлото тяло на Янка Минчева се натъкнали нейни съселяни, които подали веднага сигнал на телефон 112, но пристигналите с линейка от Нова загора спешни медици само констатирали леталния изход. Смъртта е настъпила следствие огромна кръвозагуба следствие рана от нож в областта на корема.При огледа се установило, че малко преди полунощ Янка излязла от дома си с велосипед, по неустановена причина колелото е паднало и жената се самонаранила с кухненски нож, който носела в джоба на дрехата си. Острието е засегнало аортата , смъртта е настъпила буквално за броени минути. Не е констатирано насилие, няма следи от борба, случаят е повече от нелеп, коментираха от кметството на Събрано. Починалата била родом от близкото Сборище, там ще бъде извършено и погребението след приключването на формалностите около съставянето на смъртния акт. Янка имала 7-годишно момиченце от мъжа, с когото живеела в Събрано, от преден брак имала и по-голяма дъщеря. От кметството в Сборище с учудване разбраха за инцидента, там никой не ги бил потърсил за някаква информация.\n                    ", "date": "2018.01.02", "title": "Млада жена издъхна нелепо минути след Нова Година"}
{"url": "http://www.monitor.bg/a/view/71126-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BE%D1%82%D0%BD%D0%B5-%D0%BA%D0%BD%D0%B8%D0%B6%D0%BA%D0%B0%D1%82%D0%B0-%D0%BD%D0%B0-%D1%88%D0%BE%D1%84%D1%8C%D0%BE%D1%80%D0%B0-%D0%BE%D1%82-%D0%9F%D1%8A%D1%80%D0%B2%D0%B5%D0%BD%D0%B5%D1%86-%D1%83%D0%B1%D0%B8%D0%BB-%D0%B4%D0%B5%D1%82%D0%B5-%D0%BD%D0%B0-%D0%BF%D1%8A%D1%82%D1%8F/", "text": "\n                    Окръжната прокуратура в Пловдив отне книжката на Димитър Йовчев, който на 20 декември м.г. уби 11-годишната Ангелина при катастрофа. Със същото постановление на шофьора е била наложена забрана да напуска страната. След тежкото произшествие шофьорът бе арестуван, но на 22 декември окръжният съд го пусна на свобода с мярката „подписка”. Срещу тази лека мярка на 2 януари сутринта се вдигнаха на протест ромите от махалата в село Първенец. Те поискаха Йовчев да бъде отново задържан и да му бъде наложена най-тежката присъда, като заплашиха, че ще блокират пътища, ако това не стане. Пред съда на 22 декември шофьорът се разкая с думите, че безкрайно много съжалява за станалото, но не е могъл да овладее джипа си и че всеки е можел да бъде на неговото място.\n\nЖестоката катастрофа в ромската махала в село Първенец стана рано сутринта на 20 декември. Тогава Йовчев с джип „Сангюнг” не успява да вземе остър завой, автомобилът се хлъзга на заледен участък от пътя и прегазва момиченцето. То е вървяло с майка си Ваня към училище, като ударът отхвърля жената в близката ограда. На мястото тротоар липсва и майката с детето са вървели по пътното платно. Йовчев не е бил сам в колата си. С него е пътувала съпругата му. След произшествието ромите налетели да го бият, но въпреки това той останал там да изчака полицията. Окръжната прокуратура в Пловдив не е протестирала наложената му мярка „подписка”, защото нямало опасност Димитър Йовчев да се укрие или да извърши друго престъпление, съобщиха от прокуратурата. Деянието е извършено непредумишлено. Шофьорът не е осъждан и е с чисто криминално досие, уточниха от прокуратурата.\n\n \n                    ", "date": "2018.01.02", "title": "Прокуратурата отне книжката на шофьора от Първенец, убил дете на пътя"}
{"url": "http://www.monitor.bg/a/view/35658-%D0%A0%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%8F%D1%82-%D0%BC%D0%B8%D1%82%D0%BD%D0%B8%D1%87%D0%B0%D1%80-%D0%94%D0%B8%D0%BC%D0%B8%D1%82%D1%8A%D1%80-%D0%9C%D0%B0%D0%BD%D1%87%D0%B5%D0%B2-%D1%81%D0%B2%D0%B8%D0%BB-%D0%B8-200-000-%D1%81%D0%BB%D1%83%D0%B6%D0%B5%D0%B1%D0%BD%D0%B8-%D0%B5%D0%B2%D1%80%D0%BE/", "text": "\n                    Арестуваният за присвояване на 100 000 турски лири разследващ митнически инспектор Димитър Манчев е заподозрян и за изчезването на 200 000 евро, съхранявани като веществени доказателства. Това стана ясно късно следобяд във вторник, когато хасковските магистрати потвърдиха постоянния му арест наложен от районния съд в Свиленград.\n\nМанчев вече призна, че е присвоил 100 хил. турски лири в края на демеквмри м. г.. Служителят беше арестуван от служители на ДАНС, след като стана ясно, че парите липсват. Отнемането им лъснало след като турски шофьор на тир беше оправдан по дело в Свиленград. Пълномощникът на тираджията отишъл да вземе внесената гаранция по делото, но Манчев започнал да увърта, че парите в момента не са налични. Уполномощеният се свързал с ДАНС и антимафиотите закопчаха Манчев в навачерието на Коледните празници. На 22-и декевмри свиленградския съд го остави за постоянно в ареста.\n\nВ хода на разследвнето станало ясно, че липсват още 200 хил. евро също веществени доказателства по други две дела, водени от Манчев. Въпреки това асвокатите му поискаха той да бъде пуснат под домашен арест. С оглед на това че е разследван за две идентични престъпления и вероятно е присвоил многократно повече средства съдат го остави в ареста за постоянно.\n\nПред съда Манчев отнова заяви, че се разкайва и че посегнал наслужебните пари защото бил затънал в кредити. Като опраднаие изтакна, че жена му била болна и се нуждаела от скъпо лечение в чужбина.\n\nМагистратите решиха, че митничарят най-вероятно е извършил престъплението, в което е обвинен, както и че има опасност да се укрие или да извърши друго престъпление. Определението на съда в Хасково е окончателно и не подлежи на обжалване.\n                    ", "date": "2018.01.02", "title": "Разследващият митничар Димитър Манчев свил и 200 000 служебни евро"}
{"url": "http://www.monitor.bg/a/view/41956-%D0%98%D0%B7%D0%B2%D0%B5%D1%80%D0%B3-%D0%B8%D0%B7%D0%BD%D0%B0%D1%81%D0%B8%D0%BB%D0%B8-70%D0%B3%D0%BE%D0%B4%D0%B8%D1%88%D0%BD%D0%B0-%D0%B1%D0%B0%D0%B1%D0%B0-%D0%B2-%D0%A1%D1%83%D0%BD%D0%B3%D1%83%D1%80%D0%BB%D0%B0%D1%80%D0%B5/", "text": "Брутално изнасилване на старица и мъртва жена открита в дере паникьосаха хората в Сунгурларе. И двата инцидента са станали между Коледните и Новогодишни празници. Жертвата, намерена в наводнено дере е 54-годишната Николина Минчева от близкото село Подвис. Тя изчезнала мистериозно на 8 декември и оттогава била в неизвестност. Жената, която е социално слаба и безработна заминала за Сунгурларе, за да се разпише в Бюрото по труда и повече не се върнала. Близките й подали сигнал в полицията още на следващия ден, но от Николина нямало и следа. Навръх Нова година, тялото й е намерено в дере в покрайнините на Сунгурларе. От полицията съобщиха, че по трупа не са открити никакви следи от насилие. Основната версия по която се работи е самоубийство. Николина имала големи деца, които не живеели с нея. \"Беше самичка в Подвис, напоследък беше много отчаяна, защото трудно свързваше двата края\", разказаха нейни съседи.  Точно след Коледа, в малкото градче стана и друг зловещ инцидент. 70-годишна старица е била открита изнасилена в дома си, в безпомощно състояние. За престъплението е заподозрян 25-годишния Любчо, който е ромски произход и е бивш затворник. Младият мъж бил нает от роднини на възрастната жена, за да поддържа двора, да цепи и пренася дървата за огрев до къщата. За труда семейството му плащало месечно възнаграждение. Малко след Коледа обаче, работникът заварил бабата сама и брутално я изнасилил. След това счупил телефона й, за да не може да потърси помощ от никого, а преди да си замине претарашил къщата и отмъкнал сто лева, които открил в един от шкафовете. Заподозреният Любчо вече е открит и задържан. След двата зловещи инцидента, хората в Сунгурларе са в паника, а в градчето витаят страховити слухове. От полицията обаче са категорични, че няма връзка между изнасилването на старицата и трупа, открит в дерето.", "date": "2018.01.02", "title": "Изверг изнасили 70-годишна баба в Сунгурларе"}
{"url": "http://www.monitor.bg/a/view/83820-114-%D1%82%D1%80%D0%BB%D0%BD-%D0%B5%D0%B2%D1%80%D0%BE-%D0%B2-%D0%BE%D0%B1%D1%80%D0%B0%D1%89%D0%B5%D0%BD%D0%B8%D0%B5-%D0%B2-%D0%A1%D1%8A%D1%8E%D0%B7%D0%B0/", "text": "За да ограничат прането на пари спират банкнотата с най-висока стойност\n                    1,145 трлн. евро е общата сума на парите в обращение в рамките на Европейския съюз (ЕС), сочат данни на Европейската централна банка (ЕЦБ) към края на ноември 2017 г. Оказва се, че 16 години след създаването на единната валута стойността на банкнотите се е увеличила с няколко пъти, тъй като в началото на 2002 г. гражданите на Общността са разполагали с едва 221 млрд. евро. Освен стойността ръст се отчита и при броя на купюрите. При създаването на валутата европейците са разполагали със 7,8 млрд. книжни пари, а в момента броят им е 20,7 млрд.\n\n\n\nе тази от 50 евро, на второ място се нарежда двайсетачката, а на трето банкнотата от 100 евро. Интересно е да се отбележи, че броят на купюрата от 500 евро намалява непрекъснато. Само в рамките на 2017 г. броят им е спаднал от 534 млн. през януари до 510 млн. през ноември. Намаляващият брой банкноти с най-голяма стойност се дължи намерението на ЕЦБ да спре емитирането на банкнотата от края на тази година. Причината е, че големия купюр благоприятства прането на пари, финансовите измами и дори финансирането на тероризма.\n\nПри центовете тенденцията е същата. Миналата година стойността им е била 27,8 млрд. евро, а преди 16 години – 12,3 млрд евро. Броят към момента пък им е 125,4 млрд. Според данните най-разпространени са стотинките от 1 цент, а\n\n\n\nЕврото е използва от почти 340 млн. души всеки ден. То стартира на 1 януари 1999 г., първоначално съществуващо само като виртуална валута, използвана в областта на счетоводството и финансови транзакции. \n\nЕвро монети и банкноти бяха въведени три години по-късно, на 1 януари 2002 г. Вдъхновението за символа на еврото идва от гръцката буква епсилон. Двете хоризонтални черти означават стабилност. \n\nЕвробанкнотите, от друга страна, никога не изобразяват хора или реални места, само илюстрации на измислена архитектура.\n\n\n\nи много граждани бяха против неговото приемане. В Германия валутата е с прякор \"teuro\", което е игра на думи с думата \"teuer\" в превод означаваща скъпо. С времето обаче те оцениха лекотата на пътуванията и правенето на бизнес зад граница, без притеснение за валутните колебания.\n\nСред най-големите кризи в Еврозоната за изминалите 16 години бе финансовата криза от 2008 г. и впоследствие гръцката криза - спасяването на Атина от свръхзадлъжнялост и фалит. България е все още сред страните, които са членки на ЕС, но не и на еврозоната. У нас няма поставени срокове кога ще се случи приемането на единната валута, въпреки различните аргументи \"за\" и \"против\".\n\nДнес евробанкнотите и монетите са законно платежно средство в 19 от 28-те държави членки на Европейския съюз, включително отвъдморските департаменти, територии и острови, които са част от или асоциирани към държави от еврозоната. Тези държави образуват еврозоната. Малките държави Андора, Монако, Сан Марино и Ватиканът също използват еврото въз основа на официално споразумение с Европейската общност. Черна гора и Косово също използват еврото, но без официално споразумение.\n\n\n\nИталия изважда от обращение монетите от 1 и 2 цента. Решението е взето от парламентарната комисия по бюджетните въпроси и влиза в сила от първия ден на новата 2018 година, съобщи ДПА. Премахването на дребните монети ще пести годишно по около 20 000 евро.\n\nИталианското правителство харчи милиони за производството на малките деноминации, откакто е въвело еврото през 2004 година. Мярката означава, че всички цени в Италия ще бъдат закръглени до най-близката стойност, завършваща на 5 или 0, уточни агенция Анса. И други страни от ЕС, сред които Германия, обмислят да се окажат от 1- и 2-центовите монети.\n\nВ Белгия, Финландия, Холандия и Ирландия цените често биват закръгляни до най-близкото число, завършващо на 5 цента, за да се избегнат най-малките деноминации, макар те да остават законно платежно средство. \n                    ", "date": "2018.01.02", "title": "1,14 трлн. евро в обращение в Съюза"}
{"url": "http://www.monitor.bg/a/view/25930-%D0%9F%D0%BE-600-%D0%B4%D1%83%D1%88%D0%B8-%D0%BD%D0%B0%D0%BF%D1%83%D1%81%D0%BA%D0%B0%D1%82-%D0%B6%D0%B5%D0%BB%D0%B5%D0%B7%D0%BD%D0%B8%D1%86%D0%B0%D1%82%D0%B0-%D0%BD%D0%B8-%D0%B3%D0%BE%D0%B4%D0%B8%D1%88%D0%BD%D0%BE/", "text": "Стартовата заплата в БДЖ започва от 540 лв.\n                    Над 3000 служители са напуснали системата на родната ни железница през последните пет години. Най-много хора, близо една трета от всички, са „слезли от влака“ през 2015 г., сочи статистиката на транспортното министерство и БДЖ, предоставена на в. „Монитор“.\n\nПреди три години държавният железопътен холдинг е останал с точно 927 служители по-малко. От тях съкратените са 36, а пенсионираните – 284. Останалите\n\n\n\nт.е. са напуснали по собствено желание. В края на 2016 година броят на служителите извън БДЖ е 654, от които съкратените са едва 21, пенсионираните са около една трета – 224, а в други попадат 409 души. Голям брой служители, които са изпратени в заслужена почивка, се наблюдава през 2014 г. Тогава в пенсия са изпратени 318 души. За първите 10 месеца на изминалата година ръководството не е съкратило нито един служител, пенсионираните са 163, а тръгналите си по други причини са „само“ 355.\n\nЕдна от причините за наличието на толкова много служители попаднали в графата „други“ вероятно се крие в\n\n\n\nв столицата ни и частните превозвачи. Откриването на новите станции на столичното метро през 2015 г. е довело до „естествени“ съкращения в БДЖ. Тогава няколкостотин служители на двете дружества тогава очакваха с нетърпение да бъдат обявени конкурсите за машинисти и ръководители движение на новите метростанции. В софийския метрополитен заплатите нямат нищо общо с възнагражденията в закъсалия държавен превозвач и релсовата компания.\n\nСъщевременно от жп дружеството за пътнически превози се оплаква от липсата на кадри. В дружеството най-много персонал се търси за длъжностите: локомотивен машинист, помощник-машинист, маневрен стрелочник, кондуктор, началник влак и маневрист. Също така в момента от БДЖ искат да назначат и специалисти на по-високи длъжности, като ръководител отдел „Продукти и цени”, експертни позиции и по-рядко на директорски.\nВ края на 2016 г.\n\n\n\nдлъжности в двете си дружества, увеличения имаше и през изминалата година. Според източници на „Монитор“ от януари на работещите в железниците е обявено, че ще получат с 10 на сто по-високи заплати, но най-вероятно увеличението ще бъде наполовина.\n\nЗа да преодолеят недостигът на кадри от жп холдингът провеждат курсове за повишаване на квалификацията и преквалификацията на работниците и служителите. Като по този начин някои от помощник-машинистите се преквалифицират в локомотивни машинисти.\n\n\n\nПоради спецификата на работата си машинистите работят по график с определени смени. Всяка смяна е с продължителност 12 часа. Средната продължителност на дневното трудово време е между 7 и 8 часа. Според придобитата квалификация стартовите заплати на експлоатационния персонал варират от 542 лв. до 669 лв. Освен допълнителните възнаграждения, които се полагат по закон, се получават и други, договорени в колективния трудов договор. Служителите получават пари за обучение за стажанти, за пропътуван километър вместо да се ползват командировъчни пари, както и ваучери. Служителите получават допълнителен отпуск за работа при специфични условия на труд и ползване на безплатен профилакториум в почивна база на жп холдинга.  \n                    ", "date": "2018.01.02", "title": "По 600 души напускат железницата ни годишно"}
{"url": "http://www.monitor.bg/a/view/16966-%D0%9E%D1%87%D0%B0%D0%BA%D0%B2%D0%B0%D1%82-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D0%BD%D0%B5-%D0%BD%D0%B0-%D1%85%D0%BB%D0%B5%D0%B1%D0%BD%D0%B0%D1%82%D0%B0-%D0%BF%D1%88%D0%B5%D0%BD%D0%B8%D1%86%D0%B0/", "text": "\n                    Добруджанският съюз на зърнопроизводителите очаква цената на хлебното зърно в региона в близките месеци да се вдигне с 10 на сто - до 330 лева за тон. Прогнозата е на председателя на браншовата организация Костадин Костадинов, цитиран от БТА\n\nСпоред него пазарът сега е замрял, фуражната пшеница вече е изнесена, зърнопроизводителите съхраняват почти само хлебно жито в търсене на по-висока цена. С всеки месец разходите за обгазяване на зърното и поддържане на складовете растат, а цената от 290-300 лева за тон пшеница в началото на януари е с 5-6 на сто по-ниска от миналата зима, каза Костадинов.\n\nПшеничните посеви в Добричко, които ще дадат новата реколта, са в много добро състояние, добави председателят на Добруджанския съюз на зърнопроизводителите. Поради сравнително високите температури от 10-15 градуса над нулата на места вегетацията на младата пшеница се възобновява. Посевите през януари трябва да \"спят\" и затова в топлото време започват да изпитват глад за минерали. След 5 февруари започва подхранването на масивите, поясни Костадинов.\n\nЗърнопроизводителите се надяват заедно с очакваното застудяване да падне и дебел сняг, за да се натрупат запаси от влага. В Добричка област, която произвежда най-много пшеница в страната, през тази стопанска година масивите с културата достигат 1 202 000 декара.\n                    ", "date": "2018.01.02", "title": "Очакват поскъпване на хлебната пшеница"}
{"url": "http://www.monitor.bg/a/view/24005-%D0%92%D0%B8%D0%BD%D0%B5%D1%82%D0%BA%D0%B8-%D1%81%D0%B5-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%B2-%D0%BD%D0%B0%D0%B4-3-000-%D0%BF%D1%83%D0%BD%D0%BA%D1%82%D0%B0/", "text": "\n                    Винетки се за 2018 г. продават в над 3 000 пункта в цялата страна. От тях 372 бр. са с денонощен режим на работа. Това са големите бензиностанции, офисите на „Български пощи“, областните пътни управления и гранично контролно-пропускателните пунктове, съобщават от Агенция \"Пътна инфраструктура\". \n\nВ дистрибуторската мрежа в момента има над 2 млн. винетки, от които 900 хил. бр. са годишни за леки автомобили. До края на януари по пунктовете ще има 5 млн. бр.\n\nЗа първи път годишната винетка за всички превозни средства ще важи за срок от една година от датата на купуването й, т. е. ако шофьор си вземе стикер например на 3 март 2018 г., когато тръгва на път за Националния празник, то той ще важи до 2 март 2019 г. Необходимо е да се изиска и касова бележка с вписан регистрационен номер на превозното средство, която трябва да се пази.\n\nПрез 2018 г. цените на всички винетки за леки автомобили са непроменени. Годишната е 97 лв., месечната 30 лв., а седмичната 15 лв. От следващата година за първи път ще има и тримесечна винетка за леките коли. Цената й е 54 лв. Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната да използват по-краткосрочен стикер.\n\nНа 31 януари 2018 г. изтича валидността на годишните винетки за 2017 г. До края на ноември м. г. са продадени 6 985 024 винетки. Начислените приходи са 338 619 953 лв. От събраните до момента 338 млн. лв., близо 244 млн. лв. са от шофьорите на леки автомобили, а около 95 млн. лв. от камионите над 3.5 тона.\n\nПълен списък на пунктовете за продажба е достъпен на интернет страницата на агенцията:\n                    ", "date": "2018.01.02", "title": "Винетки се продават в над 3 000 пункта"}
{"url": "http://www.monitor.bg/a/view/62272-%D0%94%D0%B0%D0%BD%D1%8A%D1%87%D0%BD%D0%B8%D1%82%D0%B5-%D1%81%D0%BF%D0%B8%D1%80%D0%B0%D1%82-%D0%B4%D0%B0%D0%BB%D0%B0%D0%B2%D0%B5%D1%80%D0%B8%D1%82%D0%B5-%D1%81%D1%8A%D1%81-%D0%B7%D0%B0%D0%BF%D0%B5%D1%87%D0%B0%D1%82%D0%B0%D0%BD%D0%B8-%D0%BE%D0%B1%D0%B5%D0%BA%D1%82%D0%B8/", "text": "Хлопват кепенците на 81 фирми заради нарушения\n                    Далаверите със запечатаните от данъчните обекти са на път да останат в историята, след като бяха въведени последните промени в Закона за данък върху добавената стойност (ЗДДС), които влизат в сила от началото на тази година.\n\nТърговците, чиито магазини НАП затваряше поради различни нарушения, масово заобикаляха закона. Това ставаше чрез прехвърляне на стопанисването на обекта в рамките на ден на друго юридическо лице, включително преназначаване на персонала, прехвърляне на касовите апарати и дори преподписване на договори с наемодатели и доставчици. Така те избягваха разпоредбите, защото реално новият собственик на обекта не е погазил закона и\n\n \n\n\n\n \n\nили да му хлопнат кепенците.\n\nС новите разпоредби обаче това няма да е възможно, тъй като подлежащият на запечатване обект ще бъде затворен независимо от това кой е собственик на фирмата и така значително ще се намалят опитите за заобикаляне на закона, допълват от приходната администрация.\n\nОсвен това от началото на 2018 г. в интернет страницата на НАП вече има качени списъци на всички търговски обекти, които ще бъдат затворени. В специално направена таблица са посочени местонахождението на обекта, името на фирмата, населеното място, точният адрес, вида на дейността, както и наименованието, марката, ако има такава. В специално създадената рубрика може да се извърши\n\n \n\n\n\n \n\nв който данъчните са открили нарушения, за които се налага принудителната административна мярка „Запечатване на обект“. „Мярката може да бъде наложена за срок до 30 дни независимо от предвидените глоби или имуществени санкции“, обясняват данъчните.\n\nПроверка на „Монитор“ установи, че към момента общият брой на фирмите е 81, като най-много са нарушителите от София - 30. Сред софийските са и такива на централни булеварди като „Дондуков\", „Раковски\" и „Витоша\". Със забрана да работят ще се окажат както магазини и известни ресторанти, така и\n\n \n\n\n\n \n\nи фризьорски салон. Интересен факт е, че работата ще бъде спряна и на щанд, който е участвал във фестивала „София десерт фест“, който се провежда в ЦУМ, а организатор е Българската търговско-промишлена палата (БТТП).\n\nНа второ място пък се нареждат компаниите, които попадат под обхвата на данъчната дирекция в Пловдив. В рамките на няколко дни, определени от НАП, клиентите няма да могат да пазаруват или да ползват услугите на секс шоп, зала за танци, магазин за бельо, аптека, вендинг автомат, автосервиз и\n\n \n\n\n\n \n\nСпоред данъчните тази мярка с пускането на имената на фирмите нарушители се налага с цел новите собственици да знаят, че магазинът или ресторантът им ще бъде затворен. „Обявяването на подлежащите на запечатване обекти в сайта на НАП води до презумпцията, че всяко трето лице знае факта на предстоящото запечатване. До същия извод води и поставянето на трайно закрепено съобщение на търговския обект, подлежащ на запечатване“, категорични са данъчните инспектори.\n                    ", "date": "2018.01.02", "title": "Данъчните спират далаверите със запечатани обекти"}
{"url": "http://www.monitor.bg/a/view/70132-%D0%A1%D0%B5%D0%B2%D0%B5%D1%80%D0%BD%D0%B8%D1%82%D0%B5-%D0%BD%D0%B8-%D1%81%D1%8A%D1%81%D0%B5%D0%B4%D0%B8-1-%D0%BF%D0%BE-%D0%BF%D0%BE%D1%81%D0%B5%D1%89%D0%B5%D0%BD%D0%B8%D1%8F-%D0%B2-%D0%94%D0%B2%D0%BE%D1%80%D0%B5%D1%86%D0%B0-%D0%B2-%D0%91%D0%B0%D0%BB%D1%87%D0%B8%D0%BA/", "text": "\n                    Туристи от 32 националности са посетили двореца на кралица Мария в Балчик през 2017 г., съобщи директорът на културния институт Жени Михайлова. Посетителите общо са 261 372, което е с 2% повече от предходната година. 110 020 от всички туристи са румънци, което им отрежда първото място. На второ място са българите, изненадващо трети са руснаците. Полските туристи са четвърти, немците – пети. За пръв път французите заемат престижното шесто място в класацията.\n\nПрез 2017 г. са реализирани 4980 нощувки в базата на Двореца, която има 106 легла в седемте вили. И в този отчет ръстът е 10%. Изпращаме най-добрата година от съществуването на ДКИ КЦ “Двореца“ - Балчик, подчерта Жени Михайлова. Приходите възлизат на 1,800 млн. лева, което е ръст от 10 на сто в сравнение с 2016 г.\n\nСпоред Михайлова най-важното е, че в Двореца се развива много богатата културна програма. Културният календар е изпълнен на 100%.\n\nПрез 2018 г. в Двореца са предвидени 45 събития. Първото културно-просветно събитие ще е „Час по родолюбие“, посветен на 180 години от рождението на Васил Левски. Сред акцентите е ортодоксален ритуал на българска сватба през април.\n\nКато една от най-интригуващите срещи директорът открои гостуването в Двореца на един от музикантите, свирил с Франк Синатра – Конрад Хъруиг. Едно от големите събития през май е фолклорен концерт „101 каба гайди“.\n\nЗа първи път през новата година 3D холограма на кралица Мария ще посреща туристите в кабинета на нейния съпруг Фердинанд с думите „Добре дошли в моя кралски дворец”.\n                    ", "date": "2018.01.02", "title": "Северните ни съседи №1 по посещения в Двореца в Балчик"}
{"url": "http://www.monitor.bg/a/view/1549-%D0%A1%D0%B0%D0%BC%D0%BE-%D0%BB%D0%B5%D1%82%D0%B8%D1%89%D0%B5%D1%82%D0%BE-%D0%B2-%D0%91%D1%83%D1%80%D0%B3%D0%B0%D1%81-%D1%89%D0%B5-%D0%BF%D1%80%D0%B8%D0%B5%D0%BC%D0%B0-%D1%88%D1%83%D0%BC%D0%BD%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%B8/", "text": "\n                    Само на летище Бургас ще може да кацат и излитат самолети, които не отговарят на изискванията за ниски емисии на шум в Европейския съюз. Промяната е залегнала в изменения на наредбата за шума и за газовите емисии на авиационните двигатели, която е публикувана за обществено обсъждане.\n\nЕдинствено аеропортът в морския ни град изпълнява схема за намаляване на шума и специални условия за използване на пистите, коментираха за „Монитор“ от ГД „Гражданска въздухоплавателна администрация“ (ГВА). Останалите четири летища на територията ни също ще може да приемат подобни машини, но първо трябва да изпълнят допълнителни изисквания за избягване на повишеното ниво на шума. Промените в наредбата са в отговор на писма на Европейската комисия (ЕК), в които транспортното ни министерство е уведомено, че се обмисля започването на наказателна процедура срещу държавата ни.\n\nИ до момента полетите над установените норми за шум в 90 на сто от случаите са реализирани на летище Бургас. За периода от началото на октомври 2015 г. до края на февруари миналата година общият им брой е 224. Най-често самолетите са превозвали продукция, предназначена за отбраната ни или за участие в мисии зад граница.\n\nВ случай на влизане в сила на промените шефът на ГВА ще може да разрешава полети, които не отговарят на установените стандарти по шум, но чиято експлоатация е от изключително значение, при точно определени изисквания, разписани в наредбата. От транспортното министерство се надяват, че от ЕК ще приемат положително предложените промени и наказателната процедура ще бъде избегната, пише още в доклада към качената за обществено обсъждане наредба.\n                    ", "date": "2018.01.02", "title": "Само летището в Бургас ще приема шумни самолети"}
{"url": "http://www.monitor.bg/a/view/27121-%D0%96%D0%B0%D0%BD%D0%B4%D0%B0%D1%80%D0%BC%D0%B5%D1%80%D0%B8%D1%8F-%D0%B8%D0%B7%D0%B4%D0%B8%D1%80%D0%B2%D0%B0-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B0-%D1%81%D0%BE%D1%84%D0%B8%D1%8F%D0%BD%D0%BA%D0%B0-%D0%B2-%D0%A0%D0%BE%D0%B4%D0%BE%D0%BF%D0%B8%D1%82%D0%B5/", "text": "\n                    55-годишна жена от София е вдигнала „на крак“ полиция, жандармерия, спасители от пожарната служба, ловци и доброволци в първия ден на Новата година, след като изчезнала от вилата на приятели в курорта „ Свети Константин“ над Пещера. Това разказа говорителят на Областната дирекция на МВР в Пазарджик Мирослав Стоянов. Преди обяд в понеделник-часове след настъпването на Новата година дамата казала на компанията, с която посрещнала празника, че отива да се разхожда из курорта в Родопите. Във вилата оставила и документите си , и мобилния си телефон. След като не се прибрала в продължение на няколко часа приятелите й подали сигнал за изчезването й. Веднага били сформирани екипи от полицаи, пожарникари, жандармеристи, както и доброволци и представители на местната ловна дружинка, които поели в различни посоки въпреки смрачаването и падналата вечер да търсят изчезналата жена. Екипите-близо 50 души, пребродили надлъж и нашир курортното селище, където има множество хотели и частни вили и било пълно по празниците, но не открили следа от 55-годишната гостенка. Едва към 22 ч. бил получен сигнал, че издирваната се била прибрала в дома си в столицата и претърсването на района било прекратено. Участвали в издирвателната акция за намирането на софиянката недоумяват как може толкова безотговорно да постъпи и да излезе без лични вещи и телефон, а на всичкото отгоре да се прибере в София, докато в планината я издирвали толкова много хора.\n                    ", "date": "2018.01.02", "title": "Жандармерия издирва изчезнала софиянка в Родопите"}
{"url": "http://www.monitor.bg/a/view/70794-%D0%94%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BF%D1%80%D0%B5%D0%B4%D0%BE%D1%81%D1%82%D0%B0%D0%B2%D0%B8-%D0%BC%D0%B8%D0%BD%D0%B5%D1%80%D0%B0%D0%BB%D0%BD%D0%B8-%D0%B8%D0%B7%D0%B2%D0%BE%D1%80%D0%B8-%D0%BD%D0%B0-%D0%BE%D0%B1%D1%89%D0%B8%D0%BD%D0%B8%D1%82%D0%B5-%D0%91%D1%80%D0%B0%D1%86%D0%B8%D0%B3%D0%BE%D0%B2%D0%BE-%D0%B8-%D0%A1%D0%B5%D0%BF%D1%82%D0%B5%D0%BC%D0%B2%D1%80%D0%B8/", "text": "\n                    Минералните извори в Брацигово и в септемврийското село Варвара се предоставят за управление на съответните общини за срок от 25 години, съобщиха от пресцентъра на Министерството на околната среда и водите. Министър Нено Димов е одобрил списък на находищата-общо 12 на брой, изключителна държавна собственост, които ще бъдат дадени за стопанисване на общините по места. Това са още „Китен”, община Приморско, „Нареченски минерални бани”, община Асеновград, „Невестино-Барището”, община Невестино, „Невестино-Топилата”, община Невестино, „Ресен”, община Велико Търново, „Рударци”, община Перник, „Търговище-Боаза”, община Търговище, „Харманли”, община Харманли, „Чирпан”, община Чирпан и „Шипково”, община Троян. Те са включени в списъка по §133, ал.2 на Преходните и заключителни разпоредби на Закона за водите. Находището за минерална вода в град Брацигово е едно от най-използваните от домакинствата, тъй като водите, които бликат тук, лекуват бъбречни, жлъчни, очни и стомашни заболявания и са леки. При правилно съхранение, минералната вода от Брацигово може да издържи до половин година без да загуби своите качества. Тя е подходяща и за деца, и за възрастни, разказват местните хора. От общината засега таксуват по левче за автомобил за паркинга пред извора всеки, дошъл да си налее минерална вода в бидони. Особено през почивните дни на брациговския извор се чака на дълга опашка за лековитата питейна течност.\n                    ", "date": "2018.01.02", "title": "Държавата предостави минерални извори на общините Брацигово и Септември"}
{"url": "http://www.monitor.bg/a/view/55101-%D0%9A%D0%97%D0%9A-%D0%BE%D1%82%D1%80%D1%8F%D0%B7%D0%B0-%D1%83%D0%BA%D1%80%D0%B0%D0%B8%D0%BD%D1%86%D0%B8%D1%82%D0%B5-%D0%B7%D0%B0-%D0%BF%D0%BE%D0%B4%D0%B4%D1%80%D1%8A%D0%B6%D0%BA%D0%B0%D1%82%D0%B0-%D0%BD%D0%B0-%D0%9C%D0%B8%D0%9329/", "text": "\n                    Комисията за защита на конкуренцията (КЗК) е отхвърлила жалбата на украинската компания \"Украинмаш\" за спиране на поръчката за поддръжка на изтребителите МиГ-29. Всъщност КЗК оставя без уважение искането на фирмата, като определението е от 29 декември 2017-та. Така се дава възможност на военното ведомство да продължи преговорите с единствената избрана от него фирма - руската РСК „МиГ“. Решението обаче може да бъде обжалвано пред Върховния административен съд в срок от 3 дни. Военното министерство отдели около 82 млн. лева за ремонта на миговете. Министерството избра процедура на пряко договаряне с РСК „МиГ“, защото руското дружество единствено притежава лиценз и произвежда оригинални резервни части.\n\nОще на 20 декември ведомството съобщиха за жалбата, а министър Красимир Каракачанов определи обжалването на процедурата като саботаж. Той дори поиска промени в Закона за обществените поръчки, с които да се да ограничи възможността фирми без интерес да обжалват сделки за националната сигурност.\n\nВ резултат на блокираната процедура на практика предвидените средства се връщат в държавния бюджет. Така на 29 декември, докато чакаше решението на КЗК обаче, кабинетът разпредели около 53 , 4 млн. лв за отбраната и парите за МиГ-29 отидоха за поддръжка военните летища и ремонти на сгради на военните училища.\n\n \n                    ", "date": "2018.01.02", "title": "КЗК отряза украинците за поддръжката на МиГ-29"}
{"url": "http://www.monitor.bg/a/view/32131-%D0%9B%D0%B8%D0%BB%D1%8F%D0%BD%D0%B0-%D0%9F%D0%B0%D0%B2%D0%BB%D0%BE%D0%B2%D0%B0-%D0%9D%D0%B0%D0%B9%D1%82%D0%B5%D0%B6%D0%BA%D0%B0%D1%82%D0%B0-%D1%82%D0%B5%D0%BC%D0%B0%D1%82%D0%B0-%D0%BD%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B5-%D0%BC%D0%B8%D0%B3%D1%80%D0%B0%D1%86%D0%B8%D1%8F%D1%82%D0%B0/", "text": "\n                    Сигурността и миграцията са най-тежките теми и задачи пред БГ председателството, по които няма консенсус и разбирателство между държавите. Това стана ясно от думите на ресорният министър Лиляна Павлова пред БНТ. Сред другите теми, по която позициите на страните-членки са \"твърде разнопосочни\" са Дъблинския регламент или промените за релокацията на мигрантите и колко е ефективна тази система. Министър Павлова посочи сред най-трудните пакети, по които ще се работи по време на българското председателство са енергетиката и Брезкит.\n\n„Поехме от Естония 120 досиета. Това е един законодателен пакет - във всички сектори различни законодателни инициативи, регламенти и друг тип законодателство, по които ние трябва да продължим работа. 120 са досиетата, по които ние ще работим и се надяваме да ги придвижим стъпка напред“, заяви Павлова. По време на европредседателството в София са насрочени около 300 събития.\n\nПавлова опроверга оповестено нейно интервю за агенция ТАСС, според което България ще включи в дневния ред на ЕС въпроса за санкциите срещу Русия. Павлова заяви, че ТАСС е цитирала неин отговор на журналистически въпрос на работна среща от ноември миналата година. След удължаването на санкциите през декември темата е затворена, заяви Павлова.\n                    ", "date": "2018.01.02", "title": "Лиляна Павлова:  Най-тежката темата на председателството е миграцията"}
{"url": "http://www.monitor.bg/a/view/20167-%D0%A4%D0%B5%D0%B9%D1%81%D0%B1%D1%83%D0%BA-%D1%81%D0%BB%D1%83%D1%85-%D0%B7%D0%B0-%D0%B3%D1%80%D0%B8%D0%BF%D0%BD%D0%B0-%D0%B5%D0%BF%D0%B8%D0%B4%D0%B5%D0%BC%D0%B8%D1%8F-%D0%B7%D0%B0%D1%80%D0%B0%D0%B4%D0%B2%D0%B0-%D1%83%D1%87%D0%B5%D0%BD%D0%B8%D1%86%D0%B8/", "text": "\n                    Фейсбук слух за удължаване на зимната ваканция на учениците заради грипна епидемия паникьоса майки в Пловдив. Жените се чудеха да пускат ли на 3 януари децата си на училище, или не. Подвеждащата информация, че хлапетата няма да стъпват в класните стаи до края на тази седмица, била обхванала всички школа под тепетата. „И в моето училище се говори, че ще ни удължат ваканцията. Имало много болни от грип и за да не се разпространява заразата, трябвало да си останем у дома”, си говореха ученички от езиковите гимназии в Пловдив. Фалшивата „новина” порази и техни учители, които на свой ред се чудеха дали на 3 януари да бъдат в класните стаи, или ваканцията ще бъде удължена, както стана миналата година.\n\n„Категорично няма данни за повишена заболеваемост от грип, няма причина ваканцията да бъде удължавана”, заяви зам.шефът на РЗИ в Пловдив д-р Аргир Аргиров. Според данните на РЗИ заболеваемостта от грип и остри респираторни заболявания в Пловдив е по-ниска от средната за страната, уточниха от здравната инспекция. Оттам съобщиха, че няма причина ваканцията на децата да бъде удължавана, но все пак здравните власти следят ситуацията със заболеваемостта, която е динамична за този сезон на годината. \n                    ", "date": "2018.01.02", "title": "Фейсбук слух за грипна епидемия зарадва ученици"}
