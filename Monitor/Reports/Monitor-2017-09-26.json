{"url": "http://www.monitor.bg/a/view/17780-%D0%A4%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D1%81%D0%BF%D0%B8%D1%80%D0%B0-%D0%B4%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%BD%D0%B5%D0%BA%D0%B0%D1%87%D0%B5%D1%81%D1%82%D0%B2%D0%B5%D0%BD%D0%B8-%D1%80%D0%B5%D0%BC%D0%BE%D0%BD%D1%82%D0%B8/", "text": "Площад „Света Неделя“ с нов облик\n                    Другата седмица ще бъдат прекратени договори със фирми, ремонтиращи столичните булеварди и улици. Причината е некачествено изпълнение на текущи ремонти. Това обяви кметът на София Йорданка Фандъкова, която участва в седмия дискусионен форум „Строителството през 2018 г. - перспективи и предизвикателства“. В момента от „Московска“ 33 правят анализ и\n\n \n\nразглеждат неизпълнения на текущи реконструкции\n\n \n\nФандъкова не назова фирмите, на които подготвя да прекрати договорите. „Това ще са всички договори, които ще бъде необходимо да се прекратяват. Няма да са много, но няма и да са малко“, увери кметът на София.\n\nТя обяви, че общината осъществява ежедневен контрол на строителните дейности. „В София се инвестират сериозни средства в много големи ремонти. Примерите за лоша работа или забавяне са изключително малко. 10 са огромните обекта. Имаме добри строители, но, както във всяка професия, имаме и не толкова добри примери. Моята отговорност е да следя и да не допускаме да плащаме за некачествена работа“, заяви Фандъкова. Градоначалникът даде за пример случилото се с ремонта на „Шипченски проход“, където се наложи преработка на участъци. На \"Пътища и съоръжения\" ЕАД бе наложена глоба от 130 хил. лв. И не беше призната работа за 553 хил. лв. „Това да не приемеш работа за над половин милион, мисля, че е доста сериозна санкция. Не мога да си представя, че може строители да работят и да ги върнеш 6 пъти за един тротоар“, каза кметицата.\n\nМеждувременно главният архитект Здравко Здравков, че\n\n \n\nна 10 октомври ще бъде представено заданието на новия облик на площад „Света Неделя“\n\n \n\nизработено от Университета по архитектура, строителство и геодезия. Архитектът обясни, че в момента пространството пред хотел „Балкан“ в центъра на града е заето от паркирани автомобили и това пречи изключително много, най вече от гледна точка на туризма, за да бъде видяна в пълна степен архитектурната прелест на „Света Неделя”. Фандъкова обясни, че от 2015 г. по програма „Култура“ общината е вложила 340 хил. лв. за археологически разкопки на площада.\n                    ", "date": "2017.09.26", "title": "Фандъкова спира договори  за некачествени ремонти"}
{"url": "http://www.monitor.bg/a/view/30469-%D0%93%D0%BB%D0%BE%D0%B1%D1%8F%D0%B2%D0%B0%D1%82-%D1%84%D0%B8%D1%80%D0%BC%D0%B8-%D0%BA%D0%BE%D0%B8%D1%82%D0%BE-%D1%81%D0%B0-%D0%B7%D0%B0%D0%BA%D1%8A%D1%81%D0%BD%D0%B5%D0%BB%D0%B8-%D1%81%D1%8A%D1%81-%D1%81%D0%B0%D0%BD%D0%B8%D1%80%D0%B0%D0%BD%D0%B5%D1%82%D0%BE-%D0%B2-%D0%94%D1%83%D0%BF%D0%BD%D0%B8%D1%86%D0%B0/", "text": " Местните се жалват от некачествени ремонтни дейности  \n                    Санкции ще понесат фирмите, които изпълняват санирането на блоковете в Дупница по националната програма за енергийна ефективност. 24 са общо блоковете в Дупница, които получиха пари за тези дейности. \"На фирмите, които изпълняват дейностите за блокове 1 и 3 в ж.к. „Бистрица“, както и за бл.1 в ж.к. „Дупница“ ще платят неустойките, които са заложени в договорите за всеки просрочен ден. Те трябваше да са приключили досега. Поискахме от изпълнителите писмени отговори до кога ще приключат дейностите, за да се премине към приемателна комисия. Все пак наближава зимния сезон. За двата блока в ж.к. „Бистрица“ срокът, който са посочили е 20 октомври, а за този в ж.к. „Дупница“ е 10-и октомври\", обяви зам.-кметът по икономическите дейности Олга Китанова. \"14,4 млн. лв. са преведени досега на фирмите за дейностите за всички 24 блока. За цитираните блокове, на фирмите ще им бъдат удържани неустойките по неизпълнение на сроковете. Има всекидневно сигнали за недоволство от страна на живеещите, свързани с ремонтните дейности. Те обаче се разрешават до ден-два\", допълни още Китанова.\n                    ", "date": "2017.09.26", "title": "Глобяват фирми, които са закъснели със санирането в Дупница "}
{"url": "http://www.monitor.bg/a/view/63357-%D0%90%D0%B2%D0%B0%D1%80%D0%B8%D1%8F-%D1%81%D0%BF%D1%80%D1%8F-%D0%BC%D0%B5%D1%82%D1%80%D0%BE%D1%82%D0%BE-%D0%BE%D1%82-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%A1%D0%BE%D1%84%D0%B8%D1%8F-%D0%B4%D0%BE-%D0%9C%D0%BB%D0%B0%D0%B4%D0%BE%D1%81%D1%82/", "text": "\n                    Авария спря движението по първата линия на метрото в района на Софийския университет „Св. Климент Охридски“. Причината е закъсал влак на метростанция „Васил Левски“.\n\nДвижението временно бе спряно, като причината е възникване на технически проблем на метровлак, който е в изпитателен период, съобщиха от пресцентъра на Столична община.\n\nМотрисите не се движеха в участъка от стадион „Васил Левски“ до Аерогарата и Бизнеспарка. Нормалната работа на подземната железница беше възстановена малко след 15 часа.\n                    ", "date": "2017.09.26", "title": "Авария спря метрото от центъра на София до \"Младост\""}
{"url": "http://www.monitor.bg/a/view/25769-%D0%94%D1%8A%D1%80%D0%B2%D0%BE-%D1%81%D0%BC%D0%B0%D1%87%D0%BA%D0%B0-%D0%B4%D0%B2%D0%B5-%D0%BA%D0%BE%D0%BB%D0%B8-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%9F%D0%BB%D0%BE%D0%B2%D0%B4%D0%B8%D0%B2/", "text": "Окаченият таван на НАП-Пловдив се срути в работно време\n                    Дърво се пречупи и падна върху две паркирани коли в центъра на Пловдив. Щетите върху автомобилите са големи и собствениците им се заканиха да съдят общината за нанесените им вреди. „Слава Богу, че няма пострадали или убити хора от това дърво. Ако в колите имаше хора, със сигурност щяха да пострадат”, коментираха минувачи при вида на срутилото се дебело дърво върху купетата на колите. Единият от автомобилите е напълно смазан и вероятно няма да може да бъде ремонтиран. След инцидента работници на общинското предприятие „Паркове и градини” отрязаха прекършеното дърво и освободиха от него потрошените коли. \n\nВ същото време окачения таван на първия етаж в пловдивския НАП се стовари върху чакащите за обслужване граждани. Причината – стара мазилка, която се срутила върху тавана.\"В момента е имало клиенти, да. Няма пострадали. Не е нарушен процесът на обслужване на клиентите\", каза Елена Манолова, пиар на агенцията в Пловдив.\n                    ", "date": "2017.09.26", "title": "Дърво смачка две коли в центъра на Пловдив"}
{"url": "http://www.monitor.bg/a/view/58591-%D0%A0%D0%B5%D0%B4%D0%BD%D0%B8%D0%BA-%D0%B7%D0%B0%D0%B3%D0%B8%D0%BD%D0%B0-%D0%BD%D0%B0-%D0%BF%D0%BE%D0%BB%D0%B8%D0%B3%D0%BE%D0%BD-%D0%A1%D0%BB%D0%B8%D0%B2%D0%BD%D0%B8%D1%86%D0%B0-%D0%BF%D1%80%D0%B8-%D1%81%D0%B2%D0%B0%D0%BB%D1%8F%D0%BD%D0%B5-%D0%BD%D0%B0-%D0%BA%D0%B0%D1%80%D1%82%D0%B5%D1%87%D0%BD%D0%B8%D1%86%D0%B0/", "text": "Подготвял сватбата с любимата си жена, споделиха близките му\n                    Редник Николай Тошев от военно формирование 26 400 – Благоевград загина след провеждане на планирани стрелби на полигон „Сливница“, при сваляне на картечница „Браунинг“ и качването й на камион. Той е бил прострелян смъртоносно и е починал на място, съобщиха от прокуратурата.Незабавно след получаване на съобщението, на място е заминал разширен разследващ екип начело с дежурния военен прокурор, дежурния военен следовател и служители на Военна полиция. Образувано е досъдебно производство и в момента се провежда оглед на място и други неотложни действия по разследването.„Дисциплиниран, отдаден в професията си войник, слънчево момче“, така лаконично коментира покрусения от новината командир на под. 24 600 – Благоевград под. Иван Иванов. На 1 юни тази година в Центъра за подготовка на специалисти – Сливен р-к Николай Тошев придоби военно-отчетната специалност мерач-оператор на бронирана бойна машина /ББМ/ „Гардиън“.31- годишният редник Николай Тошев е роден на 30 юни 1986 година в Благоевград. Според негови познати той е подготвял сватбата си с любимата си жена.\n\n\n                    ", "date": "2017.09.26", "title": "Редник загина при учение на полигон \"Сливница\""}
{"url": "http://www.monitor.bg/a/view/32271-%D0%9F%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%9D%D1%8F%D0%BC%D0%B0-%D1%82%D1%8A%D1%80%D0%BA%D0%B0%D0%BD%D0%B8%D1%8F-%D0%B2-%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0/", "text": "\n                    Няма търкания в управленската коалиция между ГЕРБ и „Обединени патриоти“ (ОП). Това декларира премиерът Бойко Борисов.Ние никога не сме имали търкания с патриотите, отсече лидерът на ГЕРБ във връзка с изказването на вицепремиера Валери Симеонов, че напоследък няма диалог между коалиционните партньори.Освен това днес стана ясно, че сутринта се е провело заседание на коалиционния съвет при Борисов в МС. Проведе се, защото аз и вицепремиерът Валери Симеонов бяхме на работа цяло лято, а другите бяха в почивка и имаше малко напрежение в това отношение. Събираме се, говорим по всички теми, обясни министър-председателят.Той коментира и упреците към Симеонов за публикацията във Фейсбук, свързана с шефа на ДНСК Милка Гечева. Едно от основните неща, за които беше упрекван Валери Симеонов, е това, че е написал във Фейсбук, че ще бъде сменена шефката на ДНСК. Нанков му го е казал на Министерски съвет, така че върху него се изсипа много напрежение, защото през Фейсбук уволнявал човек, и аз му дължа извинение затова, че министър Нанков, след като му е казал, че ще бъде сменена, не е излязъл да го каже и публично, коментира Борисов.По думите му вчерашното заседание на коалиционния съвет е преминало спокойно и много добре по отношение на всяка една тема. За мен търкания няма, категоричен бе премиерът.По отношение на това дали има обаче конфликт между Симеонов и другия вицепремиер, военен министър и съпредседател на ОП Красимир Каракачанов Борисов подчерта: Аз не се бъркам в чужди партии и семейства. Не съм ги сдобрявал, те си се шегуват така помежду си, че в първия момент винаги мога да остана с впечатление, че се карат, и после почват да се смеят. Беше ми нужно време, за да им свикна.Борисов се спря и на исканията на полицейския синдикат като каза: Ще помислим и за полицаите, но никога не съм работил под натиск. Никога не съм работил под натиск и точно тези, които ми поставят ултиматуми, със служебни коли, с офиси, с всички привилегии в МВР, не им отива. Ще се срещна с тях, когато пожелаят, ще им дам финансовите параметри, ще им обясня какво правят колегите, защото трябва и за съдебна полиция да се даде, трябва и за линейки да се дава, и за санитари, и не може всичко наведнъж. Ние казахме – приоритети в началото са минималните пенсии и учителските заплати, както и образователната инфраструктура. И вече сме го свършили. Искам много. Ще дойдат, ще извадим сметките и в спокойна обстановка ще видим с какво разполага държавата. Популистко и лесно е да кажа 1 милиард ще дадем повече, но после някой трябва да го плати – вие, данъкоплатците. Ние така платихме за здравната каса 450 милиона, така платихме спартани, кугъри, ербъси. Борисов изрази и възмущението си, че никога не е оставял дългове след себе си като премиер, а при всяко поемане на управлението от него заварва неплатени сметки. С всяко идване почваме да плащаме борчовете. Аз повече от всички искам на полицаите, на пожарникарите, на военните, както и на учителите и на пенсионерите да се вдигат доходите. В момента, в който сложим чертата и видим приходите, ще помислим и за тях. Обещал съм им, знаят, но на нас не ни отива да говорим празни приказки. Нито ни отива да направим същото, което направиха през 2014 година. Помните – тръгвайки си, без никакво финансово обезпечение вдигнаха с 250 милиона заплатите на МВР и ние от първия ден започнахме да ги изплащаме. Така не се прави, затова всяко нещо трябва да бъде финансово обезпечено, за да не банкрутираме накрая, предупреди министър-председателят. Това че сме сред първите в Европа по борба с контрабандата отговаря на много други въпроси и за борбата с корупцията. Започнахме тази битка с антикорупционното звено, което създадохме с прокуратурата, ДАНГ, ГДБОП, митници, данъчни, от 34%. Сега са 7%. В милиарди се измерват повече пари в бюджета. Това отчете премиерът Бойко Борисов във връзка с борбата с контрабандата след среща между службите и тютюневи компании. По думите му контрабандата в Румъния е два пъти по-голяма.Сега сме в челната петица. Дори колегиите от Румъния са с два пъти повече контрабанда от нас. А като гледам Обединеното кралство каква стрелка имат нагоре... Когато фактите говорят и най-големите наши критици трябва да мълчат, ще продължим тенденцията за намаляване на контрабандата, защото е изгодна за държавата, защото пълни бюджета. Не случайно толкова проучвания се правят по тази тема, защото в парични измерения става въпрос за трилиони в Европа, милиарди в България. И тези пари замърсяват цялата система, защото, за да мине цялата контрабанда, ти трябва митничар, граничар, данъчен, покровителство по места, особено по граничните региони и това е огромна маса пари, описа схемата, с която се бори държавата, премиерът.Той се спря и на конкретен случай от последните дни. Само преди седмица беше заловен един контейнер, първо ми се обади Костов, а след това от БОП и се оказва, че работят едновременно. Тази група правеше убийства и други грабежи. Тези акции не са само за акциза на цигарите, но за горивото и алкохола. Тук не мога да не похваля БОП и международното сътрудничество на прокуратурата, защото голяма част от нелегалните фабрики са разбити, отбеляза Борисов.\n\n\n                    ", "date": "2017.09.26", "title": "Премиерът: Няма търкания в коалицията"}
{"url": "http://www.monitor.bg/a/view/38911-%D0%92%D0%A1%D0%A1-%D0%BE%D1%81%D0%B2%D0%BE%D0%B1%D0%BE%D0%B4%D0%B8-%D0%A2%D0%BE%D0%BF%D0%B0%D0%BB%D0%BE%D0%B2-%D0%BF%D0%BE%D1%80%D1%8F%D0%B7%D0%B0-%D0%B3%D1%80%D0%B0%D0%BD%D1%82%D0%B0%D0%B4%D0%B6%D0%B8%D0%B9%D1%81%D0%BA%D0%B8-%D0%BC%D0%B5%D1%80%D0%B0%D1%86%D0%B8-%D0%B4%D0%B0-%D0%B3%D0%BE-%D0%BD%D0%B0%D0%B3%D1%80%D0%B0%D0%B4%D1%8F%D1%82/", "text": "\n                    Съдийската колегия на ВСС освободи председателя на СГС Калоян Топалов и заместничката му Биляна Балинова от ръководните им постове, както и от съдебната система, с пълно мнозинство от 11 гласа „за“. Двамата са освободени, считано от 2 октомври, както пожелаха в молбите си за напускане в средата на септември.\n\nКалин Калпакчиев заяви, че с колегите му дължат „някаква оценка на работата“ на Топалов като шеф на СГС в продължение на две години и половина. Според него той се бил справил с голяма част от проблемите там и „направил мащабни промени в администрацията“. Затова Калпакчиев отправи скандалното предложение Топалов да бъде даже награден с почетен знак I степен-златен за „безупречно изпълнение на служебните задължения и високи нравствени качества“. За негово съжаление обаче аверът му - главата на олигархията и грантаджийската клика в Темида Лозан Панов, отсъстваше. Въпреки това Юлия Ковачева подкрепи предложението.\n\nАз няма да подкрепя предложението за награждаване, той няма пълен мандат. Този почетен знак го връчваме при пенсиониране след 30 години стаж. Няма да гласувам за награждаването, както искате го разбирайте, попари обаче набързо мераците им председателят на ВАС Георги Колев.\n\nСлед подаването на оставка с писмо по пощата до ВСС Топалов каза в няколко интервюта, че напуска, защото е изпълнил дори повече от заложеното в концепцията си за работа в съда, а и не виждал повече предизвикателства в работата в съдебната власт.\n\nОставката му е без мотиви, буквално с две изречения. Много самонадеяно е да твърди, че си е свършил работата. Мислите ли, че работата има свършване и че толкова няма какво повече да се направи в СГС? Калоян Топалов не се е постарал да ни уведоми за истинските причини, вероятно има някаква причина, която да го е мотивирала да подаде оставка, но това само той си знае. Същото важи и за Балинова. Няма да гадаем, нека да си кажат. Мислите ли, че толкова много сме го проверявали? Не мисля, че е проверяван чак толкова много. Просто нормално. При тия проблеми, които ние констатирахме, и при състоянието на градския съд, когато Топалов стана председател, проверките бяха наложителни. Много неща могат да се направят в СГС, стига човек да има желание. Мисля, че един административен ръководител на СГС трябва да има съзнанието, че този съд като най-големият окръжен съд в страната има много неща за дооправяне и много неща, които наистина подлежат на проверка“, коментира от своя страна преди заседанието на колегията нейният член Галя Георгиева.\n                    ", "date": "2017.09.26", "title": "ВСС освободи Топалов, поряза грантаджийски мераци да го наградят"}
{"url": "http://www.monitor.bg/a/view/31183-%D0%A1%D0%BE%D1%84%D0%B8%D1%8F%D0%BD%D1%86%D0%B8-%D0%B4%D0%B0%D0%BB%D0%B8-3-%D0%BC%D0%BB%D0%BD-%D0%BB%D0%B2-%D0%B7%D0%B0-%D0%BF%D0%B0%D1%8F%D1%86%D0%B8-%D0%B8-%D1%81%D0%BA%D0%BE%D0%B1%D0%B8/", "text": "Пускат нови 10 автомобила за принудително преместване\n                    От началото на годината до края на август софиянци са дали малко над 3 млн. лв. без ДДС, за да приберат колите си от наказателните паркинги и да им премахнат скобите, показа проверка на „Монитор“. От принудителното задържане в касата на Центъра за градска мобилност са постъпили 2,06 млн. лв., аот преместване на колите малко над 964 хил. лв.От 1 октомври влиза в сила и ново работно време на зоните за платено паркиране, както и удължаване на синята зона в събота. Синята и зелената зона в работни дни да бъдат от 8,30 до 19,30 часа. До края на месеца платеното паркиране ще бъде от 8 до 19 часа. Сега столичани плащат за престой в центъра до 14 часа в събота, но от следващия месец времето ще бъде увеличено до 18 ч.Нови зелени зони ще бъдат въведени в „Лозенец“ и „Средец“. В „Средец“ ще бъдат разкрити 1193 платени паркоместа и отделно още 31 инвалидни. Те ще бъдат в участъка между булевардите \"Цариградско шосе\", \"Евлоги и Христо Георгиеви\", \"Михай Еминеску\" и улиците \"Мизия\" и \"Хан Омуртаг\". В „Лозенец“ ще се въведат 3500 места за платено паркиране. Новата зелена зона ще обхване участъка между булевардите \"Евлоги и Христо Георгиеви\", \"Драган Цанков\", \"Джеймс Баучер\" и \"Черни връх\". Обособяването на паркоместа, сигнализацията и маркировката струват на Центъра за градска мобилност около 3,5 млн. лв. Цените на платеното паркиране си остават същите - 2 лв. за синя зона и 1 лв. за зелената. Постоянно живеещите в по-скъпата от двете централни зони остава да плащат 150 лв. годишно, в зелената - 100, като втората кола излиза два пъти по-скъпо.Финализирана е и обществената поръчка за закупуване на 10 паяка.ЦГМ ще преброи 2,5 млн. лв. за новите возилаТе ще бъдат изплатени на лизинг. С новите специализирани автомобили за принудителното преместване на колите от общинското дружество целят да въведат по-добър контрол на движението в столицата.\n                    ", "date": "2017.09.26", "title": "Софиянци дали 3 млн. лв. за паяци и скоби "}
{"url": "http://www.monitor.bg/a/view/2166-%D0%94%D0%B2%D0%B0%D0%BC%D0%B0-%D0%B5%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B0%D1%80%D0%B8-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D0%BD%D0%B0%D0%BF%D1%80%D0%B5%D0%B4%D1%8A%D0%BA%D0%B0-%D0%BF%D0%BE-%D0%B4%D0%BE%D0%B2%D1%8A%D1%80%D1%88%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%90%D0%9C-%D0%A1%D1%82%D1%80%D1%83%D0%BC%D0%B0/", "text": "Най-късно до 3 месеца одобряват апликационната форма за 2 части от лот 3 на аутобана\n                    В края на годината се очаква европейските комисари Корина Крецу и Кармену Вела да посетят България, за да се запознаят на място с напредъка по проекта за довършване на АМ „Струма“. Това стана ясно след провелата се вчера в Брюксел среща с европейските комисари по регионална политика Корина Крецу и по околна среда, морско дело и рибарство Кармену Вела и министрите на транспорта, информационните технологии и съобщенията Ивайло Московски, на регионалното развитие и благоустройството Николай Нанков, на околната среда и водите Нено Димов и на туризма Николина Ангелкова. В рамките, на която бе представено процедурното изпълнение на проекта, съобщиха от транспортното министерство.До края на годината ще бъде одобрен и формулярът за кандидатстване за финансирането на лот 3.1 и 3.3 от АМ „Струма“ от Европейската комисия.„Управляващият орган на ОП „Транспорт и транспортна инфраструктура“ поема ангажимент да прегледа и съгласува апликационната форма за лот 3.2, участъкът между Крупник и Кресна, в максимално кратки срокове и да я изпрати своевременно за одобрение от ЕК“. Това заяви пред журналисти министър Московски след края на разговорите с двамата еврокомисари. Той уточни, че за да се спазят всички срокове експертите от Агенция „Пътна инфраструктура“ трябва да подготвят формуляра за кандидатстване за финансирането до края на януари 2018 г.Ивайло Московски коментира, че изборът на вариант за изпълнението на най-сложния участък на магистралата, дава увереност, че няма да бъдат загубени осигурените средства по приоритетна ос 2 на ОПТТИ.Междувременно днес след участието си във форум \"Строителството през 2018 г. - перспективи и предизвикателства\" министърът на регионалното развитие Николай Нанков неофициално съобщи, че държавата дължи на строителя на лот 3.3 на автомагистрала „Струма“ между Сандански и Кресна 60 млн. лв. Той добави, че одобряването на апликационните форми за тази отсечка и лот 3.1 от Благоевград до Крупник ще даде възможност изграждането да бъде финансирано с по-малко напрежение за държавната хазна.\n\n\n                    ", "date": "2017.09.26", "title": "Двама еврокомисари проверяват напредъка по довършването на АМ „Струма”"}
{"url": "http://www.monitor.bg/a/view/43648-%D0%A1%D0%BF%D0%B5%D1%88%D0%BD%D0%B0-%D1%81%D1%80%D0%B5%D1%89%D0%B0-%D0%BD%D0%B0-%D1%88%D0%B5%D1%84%D0%BE%D0%B2%D0%B5-%D0%B7%D0%B0-%D1%80%D0%B5%D0%B0%D0%BA%D1%86%D0%B8%D1%8F-%D0%BF%D1%80%D0%B8-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5-%D1%81%D1%80%D0%B5%D1%89%D1%83-%D0%BC%D0%B5%D0%B4%D0%B8%D1%86%D0%B8/", "text": "\n                    В сградата на столичната дирекция на полицията ще се проведе кооридинационна среща с директори на центровете за спешна медицинска помощ /ЦСМП/. Лекари и полицаи ще създадат организация за действия при данни за нападения над лекари. В понеделник Министерството на здравеопазването и Българският лекарски съюз предложиха да бъде съставен \"черен списък \" на пациенти, които са проявили агресия към медици.\n                    ", "date": "2017.09.26", "title": "Спешна среща на шефове за реакция при нападение срещу медици"}
{"url": "http://www.monitor.bg/a/view/19768-%D0%A8%D0%B2%D0%B5%D0%B4%D1%8A%D1%82-%D0%BF%D1%80%D0%B5%D0%B1%D0%B8%D0%BB-%D0%BA%D0%B0%D0%BC%D0%B5%D1%80%D0%B8%D0%B5%D1%80%D0%BA%D0%B0-%D0%B2%D0%BB%D0%B8%D0%B7%D0%B0-%D0%B2-%D1%81%D1%8A%D0%B4%D0%B0/", "text": "\n                    В Районния съд в Несебър започва делото срещу шведския турист, който ритна в главата камериерка в курорта „Слънчев бряг“, съобщи бТВ.\n\nРалф Сундберг изкара цялото лято под домашен арест в апартхотел в комплекса.\nЕдва пристигнал на почивка в началото на юни, той безпричинно ритна доближилата се до него камериерка.\nУдарът, записан от камерите на хотела, предизвика силно възмущение не само у нас, но и в родината на туриста. \n\nВ хода на разследването шведът призна, че не помни нищо от инцидента, защото бил много пиян.\nСъдът е определил делото да се гледа по специален ред, който предвижда шведския турист да бъде наказан с глоба.\n\nПред бТВ пострадалата камериерка обясни, че още не е уточнила размера на обезщетението, което ще поиска.\n                    ", "date": "2017.09.26", "title": "Шведът, пребил камериерка, влиза в съда"}
{"url": "http://www.monitor.bg/a/view/24257-%D0%9A%D0%9D%D0%94%D0%A0-%D0%A1%D0%90%D0%A9-%D0%BD%D0%B8-%D0%BE%D0%B1%D1%8F%D0%B2%D0%B8%D1%85%D0%B0-%D0%B2%D0%BE%D0%B9%D0%BD%D0%B0-%D0%92%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%9D%D0%B8%D1%89%D0%BE-%D0%BF%D0%BE%D0%B4%D0%BE%D0%B1%D0%BD%D0%BE/", "text": "\n                    Белият дом окачестви като \"абсурдни\" твърденията на севернокорейския външен министър И Йон Хо, че президентът на САЩ Доналд Тръмп е обявил война на страната му.\"Не сме обявили война на Северна Корея. Да се твърди подобно нещо е абсурдно\", заяви пред репортери говорителката на Белия дом Сара Сандърс, цитирана от Ройтерс.По думите на първия дипломат на Пхенян, казани пред репортери: „Тръмп заяви, че нашият лидер няма да се задържи още дълго. Той обяви война на нашата страна“. Външният министър на Северна Корея визирал съобщение на Тръмп в социалната мрежа Туитър от 24 септември, става ясно от публикации на американски медии.\"Целият свят трябва ясно да помни, че САЩ първи обявиха война на нашата страна\", заяви дипломат номер едно на Пхенян. \"Ние ще имаме пълното право да вземем контрамерки, в това число и свалянето на стратегически бомбардировачи на САЩ, дори когато те не са в границите на въздушното пространство на нашата страна\", предупреди министърът.Размяната на войнствени изявления между лидерите на САЩ и Северна Корея може да доведе до грешки и съдбоносни недоразумения, предупреди Стефан Дюжарик, говорител на генералния секретар на ООН Антониу Гутериш.Дипломатическите усилия за справяне с кризата, предизвикана от севернокорейската ядрена и ракетна програма, продължават, отбеляза от Делхи шефът на Пентагона Джеймс Матис.\nНикой няма да излезе победител от война със Северна Корея, прeдупреди китайското външно министерство след изявленията на режима в Пхенян, че американският президент му \"е обявил война\".\nНяма да има победител във война на Корейския полуостров, която ще има катастрофални последици за целия регион, заяви на брифинг говорителят на китайското външно министерство Лу Кан.В тази посока бяха изявленията на руската страна. Конфликт на Корейския полуостров ще има катастрофални последици и външното министерство на Русия работи \"зад кулисите\" за намиране на политическо решение на кризата около Северна Корея, съобщи Ройтерс. Михаил Улянов, завеждащ дирекцията за неразпространение на ядреното оръжие и оръжеен контрол към руското дипломатическо ведомство, каза също, че подходът на САЩ към Северна Корея води до задънена улица, а санкциите като инструмент са се изчерпали.\n\n\n                    ", "date": "2017.09.26", "title": "КНДР: САЩ ни обявиха война, Вашингтон: Нищо подобно!"}
{"url": "http://www.monitor.bg/a/view/88697-%D0%A1%D1%8A%D1%80%D1%86%D0%B5%D1%82%D0%BE-%D0%BD%D0%B0-%D0%9C%D0%B0%D1%80%D1%81-%D1%82%D1%83%D0%BF%D1%82%D0%B8-%D1%81%D1%80%D0%B5%D0%B4-%D1%83%D0%BD%D0%B3%D0%B0%D1%80%D1%81%D0%BA%D0%B8-%D0%BB%D0%BE%D0%B7%D1%8F/", "text": "Американският футбол и римската пехота вдъхновяват костюмите на астронавтите в сериала на National Geographic      \n                    „Добре, хора, всички са готови за чаша вино, никой не е останал в открития космос“. Закачката идва от Надя Азис, локалния координатор по промоактивностите около „Марс“, сериала на National Geographic, чиито първи сезон се превърна в истинско телевизионно събитие както за любителите на холивудските клишета, така и за колекционерите на научни факти. Надя е на борда на автобус с двадесетина журналисти от цял свят и току що ни е преброила като начален учител преди старта на отборни игри тип „Бързи, смели, сръчни“. Визуално селекцията на пресгрупичката ни напомня на кастинг за реклама на Benetton. Разнообразието от английски акценти е по-голямо от вероятността да се сдобиеш с кожна екзема след бойкот на сапуна в Индия, но децибелите на общуване в края на деня са на ръба на критичния минимум. Изкарали сме първия си ден на „Марс“, чиито втори сезон се снима в Етиек, живописно градче на 25 км западно от Будапеща. Когато говорим за отразяване на продукция от такъв мащаб работния ни график е не по-малко инфарктен от този на актьорите и всяка секунда от програмата на снимачен сет е разграфена – от навъртените километри сред декорите на подземния град Олимп, в който детайлите по пресъздаването на една командна зала и космически кораб са буквално извънземни, до серията от интервюта, чиято динамика изисква концентрация на олимпиец.В края на десетчасовия вербален маратон, в който вече съм наясно що е то „тереформиране“ на една планета и колко живителен може да бъде ликьора от картоф в бара на първата човешка колония, усещането за простичко щастие е завладяващо. Да си сред поканените да се докоснат до филмовата кухня на носители на „Оскар“ и „Еми“ като Брайън Грейзър („Красив ум“, „24“) и Рон Хауърд („Пробив“, „Аполо 13“) е привилегия и удоволствие, чиято гравитация те държи доста след като си напуснал пределите на Korda Film Studios. Базилика, няколко китни улички във Флоренция, дома на папата и входа към обителта му във Ватикана съжителстват на по-малко от 400 кв м площ в Korda Film Studios. Сетът е непосредствено до входа и древноримския му характер се забелязва с просто око заради колизеум извивките на дървените конструкции отвън. Там са снимани четирите сезона на „Борджиите“ с Джеръми Айрънс – сериалът, с който Showtime продължи хегемонията си в жанра на историческите драми след „Династията на Тюдорите“. Също там, на метри от фонтан на живописно италианско площадче, са заключени портите на „Изумрудения град“, фентъзи увертюрата на Netflix към историята за „Магьосникът от Оз“. Комплексът разполага с най-голямото студио в Европа и именно в него е сниман „Марсианецът“ с Мат Деймън. Доволен от експедитивността и професионализма на местната ръботна ръка, Ридли Скот се връща в Етиек и като продуцент на „Блейд рънър“. В момента в процес на изграждане са декорите на „Робин Худ“ с Джейми Фокс, а водачите на гидове за туристи още разказват как накарали самия Том Ханкс да държи ръцете си вдигнати във въздуха като при обиск, докато стигне до локацията на „Инферно“. Причината – актьорът се слял с тълпата любопитни зяпачи и координатора от студиото ги форсирал почти да козируват, за да избегне торнадото от снимки с телефони, а от там и евентуалната вълна от спойлери в социалните мрежи за снимащите се в момента продукции.Първото нещо, което ме грабна в Етиек, е изобилието от лозя. Дори залесения склон по пътя към информационния център на Korda Film Studios, заклещен между симулация на каменисто марсианско гробище и песъчлива арена с всъдеход, е белязан от няколко реда грозде. Винения туризъм в района гони по популярност кинопроизводството за това най-логичния финал на първия ни ден там бе да се размажем дискретно с дегустация в местна изба. Комплексът, който отвън може да бъде сбъркан на прима виста с футуристична фабрика за автомобили, е разположен на хълм. По време на Студената война на същото открито място е била разположена база с ракети, насочени към Западна Европа. Сега оръжията са заменени с камери и армията от мозъци на специалисти по визуални ефекти.Евтината, но добра работна ръка и данъчните облекчения, които позволяват на продуцентите да редуцират разходите си до 20 %, изтикаха Будапеща с едни гърди пред Прага като предпочитана дестинация за седмото изкуство. Причината унгарската столица и околностите й да се превърнат в един европейски Холивуд е и универсалната архитектура, която без особени усилия от артдепартаментите може да пренесе с лекота действието Берлин, Лондон или Париж.  Втория сезон на „Марс“ е по-голям във всеки един смисъл – като диапазон на конфликтите, като сеизмичност на личните истории и ... като население. От 5 човека ядрото астронавти набъбва до 20. След като намериха пещера, която да ги изолира от радиацията, а съдбата им поднесе и древен ледников блок за водоизточник, Хана и екипа й от „Дедал“ създават колонията Олимп. Докато изследват детайлно планетата, на повърхността своята станция вдигат наемни търсачи на силни усещания от корпорация „Лукрум“. Те посягат към местните ресурси не от любов към науката, а в името на бързата и колосална печалба, което, естествено, ще доведе до серия от катаклизми. Действието се развива през 2043 г, а едни от основните въпроси в предстоящите епизоди ще бъде „Можем ли да бъдем толерантни един към друг дори на толкова враждебен терен в нищото?“ и „Колко смъртоносен може да е превеса на алчността над движещото прогреса на човечеството любопитство?“.Базисните костюми за странстване по повърхността на Червената планета са съставени от 40 парчета, съединени чрез лепене, а не с шевове (защото в бъдещето тази технология вече ще е погребана). Аксесоарите към тях са вдъхновени от предпазните джаджи по американските футболисти – рамената, лактите и предната част на шлемовете наподобяват тези на ръгбистите. Черни парчета следват физиологията на тялото, маркирайки сърцето и белите дробове, а в горната си част кройките следват нагръдника на римски войн. Металните рингове от ръкавиците и ботушите са заменени с лек материал като гума, а в избора на цветове има символика. Астронавтите от „Дедал“ носят зелено като хора, отишли там, за да сключат мир с природата, да я изследват и да я облагородят с добро. Новите герои от лагера на „Лукрум“ са в тъмно, почти кърваво бордо, подсказващо безскрупулния им търговски подход към Марс.Шоурънър на шестте епизода е Дий Джонсън („Нашвил“, „Спешно отделение“).“Този сезон ни отвежда в напълно нова територия. Без закони, без правителство и без предпазни мрежи от всякакъв характер, какво биха свършили първите обитатели на Марс? Изследваме не само опасността и мистериите на този чисто нов свят, но разкриваме и какво ти коства да бъдеш човек на място, където човеците са толкова малко.“, каза за „Монитор“ Джонсън.На режисьорското столче се завръщат Ашли Уей („Вътрешна сигурност“) и Евърардо Гот („Дни на милост“). Като лайн продуцент (или казано простичко – оперативен шеф, който следи изкъсо каста и бюджета) на „Марс“ стъпва Матю Патник („Нощен мениджър“, „Пийки Блайндърс“). Критиката беляза първи сезон с определения от типа на „визуално изумителен“, „интригуващо иновативен и провокиращ въображението“, а ние бихме добавили още няколко по-семпло звучащи суперлативи от типа на „вълнуващо образователен“ и „забавление за цялото семейство“. Премиерата на „Марс 2“ ще се състои в началото на 2018-та в ефира на National Geographic на територията на 171 държави и на 45 езика.   След бърза среща с каста от сега ви съветваме да обърнете специално внимание на три от новите попълнения на борда на „Лукрум“. Харизматичният, супер забавен и ироничен в директен контакт Джеф Хефнър, ще сложи скафандъра на Кърт Хърили – лидер на „търговски ориентираната“ колония. Като останалите в екипажа си той е закован с 4-годишен договор за добив на минерали от Марс, а основния му мотив за цялото приключение е да осигури финансово дъщеря си. „Ролята се изпълнява от моята реална дъщеря, която е на 10. Това беше дебюта й пред камера и цялото преживяване бе маниакално, да пресъздадеш силната връзка помежду им въпреки безумното разстояние. Семейството ми изкара два месеца с мен в Будапеща, децата ми тръгнаха на лятно училище. Не съм фен на сай-фай жанра, но този сериал ме накара да си представя съвсем реално какво ви било, ако живея на Марс. Освен това срещнах невероятни хора, които бия на караоке всяка вечер.“, сподели за „Монитор“ Хефнър.Част от мъжете, които ще изтръгнат въздишки от нежния пол сред зрителите, е и Евън Хол. Момче от Кентъки, което говори за героя си със скорост от 2000 думи в минута и гимназиален пламък в очите. Когато разбира, че съм от България, лицето му разцъфва в широка усмивка. „Бил съм на ваканция там преди две години. Ходих във Варна и Велико Търново и много ми хареса. Намерих добри приятели.“, казва Хол в мига, в който пуска ръката ми. Героят му Шеп е кибритлия, който се разминава на косъм със затвора и намира отдушник в мисията на „Лукрум“. Изборите, които прави, са на ръба на самоубийството и наивността. „Но не го смятам за злодей. Основния му движещ мотив са парите и самото приключение.“, категоричен е Хол. Сред колегите на Шеп е Джен, наследничка на петролни магнати, която е колкото нахакана и дръзка в работата си, толкова и безнадеждна романтичка. Ролята е поверена на харизматичната Рокси Старнбърг, която също е дишала български въздух. „Идвах до София за проби на костюм. Бях там само за половин ден, но не питай защо си го причиних логистично, сложно е.“, казва с широка усмивка британката.\n\n\n                    ", "date": "2017.09.26", "title": "Сърцето на „Марс“ тупти сред унгарски лозя   "}
{"url": "http://www.monitor.bg/a/view/23775-%D0%A5%D0%B8%D0%BB%D0%B0%D1%80%D0%B8-%D0%91%D1%8A%D1%80%D1%82%D1%8A%D0%BD-%D0%B8-%D0%94%D0%B6%D0%B5%D1%84%D1%80%D0%B8-%D0%94%D0%B8%D0%B9%D0%BD-%D0%9C%D0%BE%D1%80%D0%B3%D0%B0%D0%BD-%D1%87%D0%B0%D0%BA%D0%B0%D1%82-%D0%BC%D0%BE%D0%BC%D0%B8%D1%87%D0%B5/", "text": "\n                    Актьорите Хилари Бъртън и Джефри Дийн Морган очакват момиче. Бъдещият татко издаде неволно пола на бебето по време на конференция за новия сезон на сериала „Свръхестествено“ в Ню Джърси. Преди дни стана ясно, че двойката скоро ще гушне втори наследник. Звездата от захаросаната гимназиална драма One Three Hill дебютира с наедрялото си коремче на церемонията за връчване на телевизионните награди „Еми“. Семейството може да се похвали с една от най-стабилните връзки в Холивуд. Любовната им история започва през 2009 г., когато общ приятел ги събира за среща и оттогава са неразделни. Чаровната блондинка и 51-годишният актьор живеят във ферма близо до Ню Йорк, където отглеждат няколко лами и биозеленчуци. Звездното семейство вече възпитава един син - Аугустус, който се появи на бял свят през 2010 г. По думи на мъжа, превърнал се в бижуто на седми сезон на сериала „Живите мъртви“, тайната на дългата им връзка се крие в това, че играят в един отбор и са склонни на компромиси. \n\n\n                    ", "date": "2017.09.26", "title": "Хилари Бъртън и Джефри Дийн Морган чакат момиче"}
{"url": "http://www.monitor.bg/a/view/87351-%D0%9B%D0%B5%D0%B3%D0%B5%D0%BD%D0%B4%D0%B0%D1%82%D0%B0-%D0%9D%D0%B0%D0%B8%D0%BC-%D0%A1%D1%8E%D0%BB%D0%B5%D0%B9%D0%BC%D0%B0%D0%BD%D0%BE%D0%B3%D0%BB%D1%83-%D0%B5-%D0%B2-%D0%BA%D0%BE%D0%BC%D0%B0-%D1%81-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%B7%D0%B0-%D0%B6%D0%B8%D0%B2%D0%BE%D1%82%D0%B0/", "text": "\n                    Добри новини за състоянието на Наим Сюлейманоглу разпространиха турските медии. \"В момента можем да съобщим добри новини. Наим вече не е в кома. Има подобрение. Тази сутрин той говори с нас, отговаря на въпроси ни. Не получава някаква изкуствена респираторна или сърдечна помощ“, разкри Мехмет Емин Гюнеш – главният лекар на болницата.Джобният Херкулес е в интензивното отделение на болница в Истанбул заради чернодробна недостатъчност, в резултат на което изпадна в кома, и се нуждае от спешна трансплантация.„Сюлейманоглу беше приет в болница първо преди 15-20 дни, а след това преди два дни. Оплакванията са от хронични чернодробни проблеми. От вчера е в интензивното отделение, вече не е в кома“, разкри още Мехмет Емин Гюнеш.„Продължаваме да следим нивата на чернодробните ензими. Ако състоянието на пациента е добро, ще продължим с лечението. Вчера беше мното тежко, но днес е по-добре. Това е добра новина. Да, той има чернодробна недостатъчност и се нуждае от трансплантация“, допълни лекарят.Спортният министър на Турция Осман Ашкън Бак снощи е посетил лечебното заведение, за да се запознае със състоянието на Наим Сюлейманоглу.„Наим е много важен спортист за турската нация. Ситуацията му е сериозна. Следим какво се случва и информираме президента. Важно е да помогнем на Сюлейманоглу. Правим всичко възможно“, допълни турският спортен министър.Наим Сюлейманоглу е роден в българското село Птичар и израства в България. През 1983 г. за пръв път подобрява световния рекорд в категорията си. През 1986-а емигрира в Турция, след като при Възродителния процес името му е променено на Наум Шаламанов и се превръща в един от най-изтъкнатите спортисти на страната. Той е олимпийски шампион през 1988 г. в Сеул, през 1992  г. в Барселона и през 1996 г. в Атланта. Сюлейманоглу слиза от подиума след олимпиадата в Сидни 2000, когато не успя в опита си да стане четирикратен олимпийски шампион.\n\n\n                    ", "date": "2017.09.26", "title": "Наим излезе от комата, чака трансплантация на черен дроб (ОБНОВЕНА)"}
{"url": "http://www.monitor.bg/a/view/82610-43-%D0%BF%D0%B8%D0%BB%D0%BE%D1%82%D0%B0-%D1%89%D1%83%D1%80%D0%BC%D1%83%D0%B2%D0%B0%D1%82-%D0%9F%D0%B8%D1%81%D1%82%D0%B0-%D0%A1%D1%82%D0%B0%D1%80%D0%B0-%D0%97%D0%B0%D0%B3%D0%BE%D1%80%D0%B0/", "text": "\n                    43 класни екипажа ще вземат участие във възобновеното преди три години автомобилно състезание “Писта Стара Загора”, което е кръг от националния шампионат, съобщиха организаторите на проявата, която ще се проведе на 30 септември и 1 октомври.В събота, между тренировките, ще има и нещо ново – официално представяне на група Eneos. „Тази година участваха само на Писта Калояново, а догодина очакваме да бъдат официално обявени за отделен клас. Те ще бъдат при нас като атракция“, уточни Илия Бояджиев, председател на АСК Стара Загора.Рев на двигатели ще се чува още от съботния ден, когато са квалификациите за шампионата, а в неделя официалното откриване ще се състои в 10.00 часа  Първия старт ще бъде в 10.30 часа. Трасето е непроменено - 2,8 км, както и групите - „Спорт\", „Тунинг\" и „Макси\".Участниците отново ще подкрепят инициативата, целяща повишаване на безопасността на движение - „Аз съм бъдещето. Пази ме!“.„За нас това е не е само кампания, това е кауза, защото високите скорости са за организираните мероприятия, на пътя трябва да спазваме правилата“, подчерта Албена Стоянова, секретар на АСК Стара Загора.В края на състезанието, както и в предходните издания, ще бъдат връчени и няколко специални купи - приз „Fair Play пилот\" в памет на Станимира Петрова-Ганева, дъщеря на многократния шампион на България и член на УС на БФАС Георги Петров и „Купата на кмета“.   \n\n\n                    ", "date": "2017.09.26", "title": "43 пилота щурмуват „Писта Стара Загора” "}
{"url": "http://www.monitor.bg/a/view/5598-%D0%9B%D0%B5%D0%B2%D1%81%D0%BA%D0%B8-%D0%B3%D0%BE%D1%81%D1%82%D1%83%D0%B2%D0%B0-%D0%BD%D0%B0-%D0%9C%D0%BE%D0%BD%D1%82%D0%B0%D0%BD%D0%B0-%D0%9B%D1%83%D0%B3%D0%BE%D0%B3%D0%BE%D1%80%D0%B5%D1%86-%D0%BF%D1%80%D0%B8%D0%B5%D0%BC%D0%B0-%D0%91%D0%B5%D1%80%D0%BE%D0%B5/", "text": "\n                    Днес бе теглен жребият за осминафиналите в турнира за Купата на България. Фортуна размина фаворитите в състезанието.„Левски“ ще трябва да премери сили срещу „Монтана“ на Ферарио Спасов, който изхвърли „Черно море“ на Георги Иванов-Гонзо в предния кръг. След тази загуба легендарният нападател на \"сините\" хвърли оставка и приключи с \"моряците\".Лидерът в Първа лига ЦСКА-София пък ще има за съперник първенеца във втория ешелон - „Ботев“ (Враца).Шампионът „Лудогорец“ играе с „Берое“ в Разград, а „Славия“ приема „Локомотив“ (Пловдив) в София.Победителите в 8-те двойки ще се излъчат в един мач, а домакин ще е тимът, изтеглен пръв на жребия. Двубоите ще се играят на 24, 25 и 26 октомври.Монтана – Левски, Лудогорец – Берое, Царско село - Ботев (Пловдив), Литекс - Локомотив (София), Етър - Септември (София), ЦСКА-София - Ботев (Враца), Дунав - Струмска слава, Славия - Локомотив (Пловдив)\n\n\n                    ", "date": "2017.09.26", "title": "“Левски“ гостува на „Монтана“, „Лугогорец“ приема „Берое“"}
{"url": "http://www.monitor.bg/a/view/80801-%D0%9C%D0%BB%D0%B0%D0%B4%D0%B8%D1%82%D0%B5-%D0%B1%D0%BE%D0%BA%D1%81%D1%8C%D0%BE%D1%80%D0%B8-%D0%BE%D0%B1%D1%80%D0%B0%D1%85%D0%B0-%D0%BC%D0%B5%D0%B4%D0%B0%D0%BB%D0%B8%D1%82%D0%B5-%D0%B2-%D0%90%D0%BB%D0%B1%D0%B5%D0%BD%D0%B0/", "text": "\n                    България спечели 2 златни, 6 сребърни и 2 бронзови медала от завършилото европейско първенство по бокс за юноши в курорта „Албена“.С титли се окичиха Ергюнал Сабри (кат. до 46 кг) и Даниел Любенов (75). Във финалите най-лекият ни представител победи Лука Кублашвили от Грузия с 4:1 съдийски гласа, а Любенов се справи със същия резултат с хърватина Габриел Веочич.Останалите шестима български финалисти се окичиха със сребърните медали. Това са Ясен Радев (48), Николай Атанасов (50), Стилян Христов (60), Емирджан Мехмед (63), Николай Зафиров (66) и Васил Стефанов (80).По-рано по време на шампионата бронзови медали донесоха Стоил Станоев (70) и Георги Лефтеров (+80).България участва с пълен отбор от 13 състезатели, водени от треньорите Борислав Георгиев и Роман Цветков.В досегашната история на европейските първенства за подрастващи страната ни никога не е печелила 10 медала. На предходното първенство в Унгария миналата година националите се завърнаха с една титла и едно бронзово отличие.\n\n\n                    ", "date": "2017.09.26", "title": "Младите боксьори обраха медалите в „Албена“"}
{"url": "http://www.monitor.bg/a/view/24006-%D0%9F%D1%80%D0%B8%D0%B5%D0%BC%D0%B0%D0%BC%D0%B5-%D0%B4%D0%B2%D0%B0-%D0%BF%D1%8A%D1%82%D0%B8-%D0%B5%D0%BB%D0%B8%D1%82%D0%B0-%D0%BD%D0%B0-%D0%91%D0%B0%D0%BB%D0%BA%D0%B0%D0%BD%D0%B8%D1%82%D0%B5/", "text": "\n                    България ще приеме два пъти догодина най-добрите лекоатлети на Балканите. Това се разбра на конгреса на Асоциацията на балканските атлетически федерация (АБАФ) в Батуми (Груз), който прие спортния календар на организацията за 2018 г.На 10 февруари зала „Асикс Арена“ ще бъде домакин на балканиадата за юноши и девойки до 20 г. Очаква се спортното съоръжение да бъде открито след ремонт през следващия месец. На 20 и 21 юли пък Стара Загора ще приеме балканиадата за мъже и жени на открито.АБАФ въведе и 11-о първенство в календара си за догодина, което ще е за щафети. Домакин на първия по рода си балкански шампионат за щафети ще е Ерзурум (Тур) на 14-15 юли. Там ще се покриват и нормативи за предстоящото през август европейско в Берлин.В същото време две от звездите на балканската атлетика пуснаха в социалните мрежи как прекарват дните си.Спортист №1 на България за 2015 г. Габриела Петрова вече тренира усилено за новия сезон, като кара лагер на българското Черноморие. Скачачката от Харманли, която се готви под ръководството на Атанас Атанасов, публикува снимка в профила си в “Инстаграм” от поредната си тежка тренировка на пясъка.Суперзвездата в мятането на диск при жените Сандра Перкович пък все още отмаря от сезона с екскурзия в Париж. 27-годишната хърватка, която е двукратна световна и олимпийска шампионка, все още се радва на дните си без тренировки.\n\n\n                    ", "date": "2017.09.26", "title": "Приемаме два пъти елита на Балканите"}
{"url": "http://www.monitor.bg/a/view/69143-%D0%9F%D1%83%D0%BB%D0%B5%D0%B2-%D0%B4%D0%B0-%D0%BF%D1%80%D0%BE%D0%BC%D0%B5%D0%BD%D0%B8-%D1%81%D1%82%D0%B8%D0%BB%D0%B0-%D1%81%D0%B8-%D1%81%D1%80%D0%B5%D1%89%D1%83-%D0%94%D0%B6%D0%BE%D1%88%D1%83%D0%B0/", "text": "\n                    Световният шампион на IBF и WBA Антъни Джошуа все някога ще бъде нокаутиран, въпросът е дали от Кубрат Пулев или от Дионтей Уайлдър, пише авторитетният специализиран сайт BoxingNews24. В анализа си журналистът Скот Гилфойд дава по-големи шансове на Уайлдър при евентуален сблъсък следващото лято срещу Джошуа, но обръща внимание и на потенциала на Кобрата.“Пулев има шанс да победи Джошуа, ако успее да го измори и да го накара да се бие здраво. Просто не знам дали Пулев притежава стила да провокира Антъни да изразходва много енергия. 36-годишният българин обича да пази дистанция и да налага опонентите си с леви прави. Ако обаче това му е стратегията срещу Джошуа, няма да успее да го измори. Пулев ще трябва да промени стила си изцяло, за да има шанс да нокаутира опонента си.Също така Пулев няма толкова здрава брадичка, че да издържи на тежките удари на Джошуа. Никога не се знае какво ще се случи, Пулев може и да успее”, обяснява Гилфойд. \n\n\n                    ", "date": "2017.09.26", "title": "Пулев да промени стила си срещу Джошуа"}
{"url": "http://www.monitor.bg/a/view/10724-%D0%9E%D1%82%D1%85%D0%B2%D1%8A%D1%80%D0%BB%D0%B5%D0%BD-%D0%BE%D1%82-%D0%A0%D0%B5%D0%B0%D0%BB-%D0%B4%D1%80%D0%B0%D0%B7%D0%BD%D0%B8-%D0%A0%D0%BE%D0%BD%D0%B0%D0%BB%D0%B4%D0%BE/", "text": "\n                    Интригуващ начин да подразни егото на Кристиано Роналдо намери нападателят на „Брусия” (Дортмунд) Пиер Емерик Обамеянг преди мача с „Реал” (М) от груповата фаза на Шампионската лига. Точно когато португалската звезда на Белия балет се регистрираше на рецепцията в прочутия хотел „Ренесанс” в Бохум, където са настанени той и съотборниците му, Оба пусна своя снимка, на която комфортно се е разположил на покрива на новата си придобивка – съвършено ново „Ламборгини Авентадор”, което със своите 700 конски сили без проблем развива 350 км/ч.На предния капак пък е изобразено собственото му лого – голямо черно „А”, завършващо със светкавица.Провокацията е повече от очевидна. Знае се, че Кристиано Роналдо е страстен почитател на скъпите спортни автомобили. В случая обаче въпросният звяр на Обамеянг е по-нов и по-мощен от този на Кристиано, който притежава предишната модификация на същия автомобил.Снимката се приема и като своеобразно предизвикателство към „Реал”, където Обамеянг се надяваше да бъде трансфериран през лятото. След като обаче не получи оферта от Мадрид, той написа разочарован в социалните мрежи: „Те не ме искат, но ние отново ще се срещнем…”По същото време приятелката на Кристиано Роналдо -Джорджина, призна, че полът на чаканото от нея бебе е бил разкрит съвършено случайно от бъбривите й инструкторки по салса Бейзи и Дейзи. Брюнетката се похвали в инстаграм колко добре се чувства на фона на новата си физическа активност, на което двете дами отговориха: „Удоволствие е да ти даваме уроци. Щастливи сме, че си в нашия клас. Момиченцето, което носиш в себе си, вероятно ще стане голяма танцьорка...” Така тайната била разкрита… \n\n\n                    ", "date": "2017.09.26", "title": "Отхвърлен от „Реал“ дразни Роналдо"}
{"url": "http://www.monitor.bg/a/view/1795-%D0%A0%D0%B5%D0%BD%D0%B8-%D0%9A%D0%B0%D0%BC%D0%B1%D0%B5%D1%80%D0%BE%D0%B2%D0%B0-%D0%BF%D0%BE%D0%B5-%D1%81%D0%BF%D0%BE%D1%80%D1%82%D0%BD%D0%B0%D1%82%D0%B0-%D0%B4%D0%B5%D0%B9%D0%BD%D0%BE%D1%81%D1%82-%D0%B2-%D0%BE%D0%B1%D1%89%D0%B8%D0%BD%D0%B0-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "\n                    Златното момиче по художествена гимнастика Ренета Камберова е  новото лице в община Пазарджик, което ще има решаваща дума за развитието на спорта. Световната шампионка и олимпийска медалистка с ансамбъла, родом от Пазарджик, бе официално представена от кмета на града Тодор Попов като човека, който от днес нататък ще отговаря за спортните дейности. Рени ще бъде член на Управителните съвети на двата представителни отбора по волейбол и футбол, а също така вече ще провежда срещи с президентите на различните спортни клубове  в града.Целта е да се изготви цялостна концепция за развитието на спорта и местата, където той ще се практикува, обясни пазарджишкият градоначалник, като обяви, че след като вече бе възстановено спортното училище, трябва да се мисли за спортните дейности на жителите по квартали.\"Съзнавам отговорността, която поемам и искам да кажа, че ще дам 200 % от себе си, за да може Пазарджик да бъде град и община, в която децата и възрастните намират своя път към здравето, защото здравето се постига със спорт\", каза Рени Камберова. Тя се ангажира да помага на президентите на всички спортни клубове в разрешаването на казусите, свързани с взаимоотношенията с общината.\"Рени Камберова е доказала многократно на какво е способна и вярвам, че този хъс, който тя влага в спорта, ще вложи и в работата си като председател на сдружение „Пазарджик спортува“, подчерта кметът на Пазарджик Тодор Попов. Общината ще бъде партньор на сдружението и ще му осигури финансиране в размер на 20 000 лв. годишно. В предвидените за реализация дейности има тематични дни на различните видове спортове, срещи с изявени спортисти и много други идеи, които самата Рени Камберова ще представи след около месец.\n\n\n                    ", "date": "2017.09.26", "title": "Рени Камберова  пое спортната дейност в община Пазарджик"}
{"url": "http://www.monitor.bg/a/view/83732-%D0%91%D0%BE%D1%81%D1%8A%D1%82-%D0%BD%D0%B0-%D0%AE%D0%B2%D0%B5-%D0%B2%D1%8A%D1%80%D1%82%D1%8F%D0%BB-%D0%BA%D0%BE%D0%BC%D0%B1%D0%B8%D0%BD%D0%B0-%D1%81-%D1%83%D0%BB%D1%82%D1%80%D0%B0%D1%81%D0%B8%D1%82%D0%B5/", "text": "Мениджърите на „Старата госпожа“ също били замесени\n                    Спортният Трибунал в Рим напъди за една година президента на „Ювентус“ Андреа Анели от стадионите, където неговият прочут отбор ще играе мачовете си от „Серия А“ и за Купата на Италия. Той бе обвинен от главния спортен прокурор на Италия Джузепе Пекораро в далавери с ултрасите на клуба, като висшият магистрат бе поискал да бъде лишен от правото да присъства на спортни състезания цели две години и половина, освен това издънката на световноизвестната фамилия – собственик на автомобилния концерн ФИАТ – ФКО ще трябва да плати от собствения си джоб глоба от 20 хил. евро. Клубът пък като цяло е наказан с глоба от 300 хил. евро, просто защото ръководените от Андреа Анели негови мениджъри били замесени до един в комбините на техния шеф.Според магистратите, когато преди няколко години Андреа Анели станал президент на „Ювентус“, той поставил като задача №1 на най-близките си сътрудници да възстановят влошените по онова време отношения между клуба и ултрасите. Защото те трябвало да го подкрепят непрекъснато и като гост, и като домакин, а не да критикуват за щяло и нещяло футболистите и треньора, както и да организират протестни акции срещу тях при евентуален неуспех. И за да може това да се случи, лично по нареждане на президента Анели на мощната агитка от най-върли фенове настървените фенове на „Старата госпожа“ били продавани билети и абонаменти на занижени двойно и тройно цени. Също така често им бил заплащан транспорта и понякога дори хотела при трансфер на отбора, като от ултрасите били събирани само символични суми за билети и нощувки. Техните шефове пък присъствали редовно, но съвсем неоснователно на всевъзможните сбирки и коктейли, организирани по различни поводи от щаба на „Ювентус“.За радост на Андреа Анели той бе оневинен по вменяваното му от спортната прокуратура заиграване и с калабрийската мафия „ла ндрангета“ все заради популяризирането и комфорта на клуба. Защото, ако президентът на „бианконерите“ бе признат за виновен по това обвинение, делото можеше да бъде прехвърлено на гражданския трибунал. А когато става дума за престъпления в комбина с организираната престъпност на Апенините, той никак не си поплюва и налага строги наказания. \n\n\n                    ", "date": "2017.09.26", "title": "Босът на „Юве“ въртял комбина с ултрасите"}
{"url": "http://www.monitor.bg/a/view/49726-%D0%A0%D0%BE%D0%B1%D0%B5%D0%BD-%D0%BC%D0%B0%D0%B9%D1%82%D0%B0%D0%BF%D0%B8-%D0%9F%D0%A1%D0%96-%D0%BF%D1%80%D0%B5%D0%B4%D0%B8-%D0%B4%D0%B5%D1%80%D0%B1%D0%B8%D1%82%D0%BE/", "text": "Диего Коща ще вика за „Атлетико“ срещу „Челси“\n                    В „Байерн“ (М) приемат повече от сериозно предстоящото дерби с ПСЖ от група „В“ на Шампионската лига. Двубоят е утре вечер на „Парк де пренс“, като и двата тима стартираха с победи в първите си двубои.Добрата новина за германците е, че защитникът Давид Алаба се завърна в строя след травма и ще е на линия за двубоя. Единственият отсъстващ за баварците е Мануел Нойер, който е сериозно контузен и няма да играе поне до Нова година. В негово отсъствие на вратата на ще застане Свен Улрайх. Президентът на „Байерн“ Карл-Хайнц Румениге говори за \"един престижен мач\" и добави, че се надява опитът на неговите футболисти да направи разликата срещу богаташите от френската столица. Намиращият се в отлична форма Ариен Робен пък даде да се разбере, че „Байерн“ няма притеснения преди двубоя. Холандският национал също така не пропусна да се измайтапи с трансферната политика на ПСЖ и огромните суми, пръснати за трансфери това лято. „Ние няма как да сме аутсайдери, както побързаха да ни обявят някои, коментира Робен. - Да, знам, че предишните 3 мача между двата отбора бяха спечелени от ПСЖ, но това няма значение сега. В Париж похарчиха за селекция няколко евро повече от нас. Но парите не вкарват голове“, сподели Робен.С интерес е очакван и мачът между „Атлетико“ (М) и „Челси“, а причината е повече от ясна – Диего Коща. Както е ясно, испанският голаджия само преди дни бе продаден на „дюшекчиите“ за 60 милиона евро, но ще може да бъде картотекиран чак на 1 януари. Това обаче не му попречи да заяви, че ще стиска палци за бъдещия си отбор срещу настоящия, от който бе отстранен. „Естествено, че ще гледам мача с интерес. Но ако ме питате на кой ще симпатизирам, отговорът е „Атлетико“, коментира Коща пред испанските медии.Група А: ЦСКА (М) – Манчестър Юн, Базел - БенфикаГрупа В: Андерлехт – Селтик, ПСЖ – Байерн (по bTV Action)Група C: 19 ч. Карабах – Рома, Атлетико – Челси (по RING.BG)Група D: Спортинг – Барселона, Ювентус – Олимпиакос \n\n\n                    ", "date": "2017.09.26", "title": "Робен майтапи ПСЖ преди дербито"}
{"url": "http://www.monitor.bg/a/view/89519-%D0%A7%D0%BE%D1%87%D0%B5%D0%B2-%D0%B1%D0%BB%D0%B5%D1%81%D1%82%D0%B8-%D1%81-2-%D0%B0%D1%81%D0%B8%D1%81%D1%82%D0%B5%D0%BD%D1%86%D0%B8%D0%B8-%D0%B7%D0%B0-%D0%9F%D0%B0%D0%BB%D0%B5%D1%80%D0%BC%D0%BE/", "text": "\n                    Българският национал Ивайло Чочев игра цял мач и записа две асистенции за „Палермо“ при обрата срещу гостуващия „Про Верчели“ с 2:1 в среща от шестия кръг на италианската Серия \"Б\". Чочев подаде и за двата гола на Илия Несторовски (25, 51), а преди това гостите бяха повели в резултата с попадение на Алфредо Бифулко (20). След третата си победа за сезона „Палермо“ е само на точка след лидерите „Перуджа“ и „Фрозиноне“, които са с по 13 т.В същото време треньорът на „Милан“ Винченцо Монтела получи ултиматум от ръководството за задължителни победи в предстоящите дербита с „Рома“ и „Интер“. Двубоят с „римляните“ е на 1 октомври, а на 15 октомври е градският сблъсък с „нерадзурите“. Преди сезона „Милан“ демонстрира шампионски амбиции, но в момента е на 6-о място с 12 точки. \n\n\n                    ", "date": "2017.09.26", "title": "Чочев блести с 2 асистенции за „Палермо“"}
{"url": "http://www.monitor.bg/a/view/17331-%D0%9B%D0%B0%D0%BA%D0%B0%D0%B7%D0%B5%D1%82-%D1%81-3-%D0%BE%D1%82-3-%D0%B7%D0%B0-%D0%90%D1%80%D1%81%D0%B5%D0%BD%D0%B0%D0%BB-%D0%92%D0%B5%D0%BD%D0%B3%D0%B5%D1%80-%D0%B4%D0%BE%D0%B2%D0%BE%D0%BB%D0%B5%D0%BD/", "text": "\n                    „Арсенал“ не срещна особени трудности срещу „Уест Бромич“ и спечели с 2:0 домакинството си на \"дроздовете\" в последния мач от 6-ия кръг на Премиър лийг. Александре Лаказет отбеляза и двете попадения за лондончани. Той откри резултата в 20-ата минута, а в 67-ата от дузпа удвои преднината на тима си. По този начин френският нападател се разписа във всеки от първите си три домакински мача в първенството - нещо, което не е правил никой друг футболист в ерата на Висшата лига. След двубоя пък Венгер не пропусна да поздрави голмайстора. \"Той не просто е голмайстор, но и връзките му с останалите играчи са добри. Като цяло изглежда, че генерално се адаптира много добре“, коментира френският специалист. Следващият мач на „Арсенал“ е в четвъртък от Лига Европа, като „артилеристите“ са гости на БАТЕ (Борисов).\n\n\n                    ", "date": "2017.09.26", "title": "Лаказет с 3 от 3 за „Арсенал“, Венгер доволен"}
{"url": "http://www.monitor.bg/a/view/67579-%D0%93%D0%B5%D1%80%D0%BC%D0%B0%D0%BD%D0%B8%D1%8F-%D0%BD%D0%B0-%D0%BF%D1%8A%D1%82%D1%8F-%D0%BD%D0%B8-%D0%BA%D1%8A%D0%BC-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%BE%D1%81%D0%BC%D0%B8%D1%86%D0%B0/", "text": " Треньорът Сеферинов вярва, че имаме сили за полуфинал\n                    Женският ни национален отбор излиза срещу Германия в плейофите на европейското първенство по волейбол в Азербайджан и Грузия. Това стана ясно след края на последния мач от предварителна група „А“, в който домакините от Азербайджан надиграха Германия с 3:1 (-19, 19, 18, 18).Така азерките спечелиха първото място в групата с 3 победи от 3 мача и 9 точки, с което се класираха директно за 1/4-финалите на шампионата. Бундестимът остана на 3-о място в група А с 1 победа, 2 загуби и 4 точки и ще трябва да играе в плейофите на турнира. Германия ще излезе срещу българските \"лъвици\", които завършиха втори в група „С“, след като в последния си мач изпуснаха европейския шампион Русия с 2:3 гейма.По програма плейофният мач е насрочен за сряда (27 септември) от 19:30 часа българско време. Победителят от него ще се класира за 1/4-финалите на първенството, където ще играе с Азербайджан. В потока за полуфиналите са още отборите на Холандия, Хърватия и Италия.След загубата от Русия нашите съжаляваха за пропуснатия шанс да се класират директно в топ 8. Това се случи със Сборная, която чака победителя от плейофа Полша – Турция, който ще се играе преди нашия.„Можем само да съжаляваме за този резултат, но това е волейболът, бе първият коментар след загубат на старши треньорът на нашите Иван Сеферинов. - Както спечелихме тайбрека срещу Турция с 20:18, така и ние загубихме срещу Русия. Не може постоянно да печелим, но се радвам, че направихме една добра игра и не отстъпихме на Русия. Не помня от кога не сме били Русия, но може би от 10 мача, печелим по един гейм. Така, че сега имахме страшното желание да ги победим, но не успяхме“.Той сподели още, че се надява отборът му да не спре до тук, а да продължи да играе по същия начин и в решителните двубои.„Смятам, че отборът ни има потенциал и би трябвало да продължи да играе по същия начин. След това представяне до сега, задължително трябва да спечелим следващия си мач. Бих казал, че е далече да мислим за мач с Азербайджан. За мен по-важното е да спечелим следващия мач, а след това - каквото дойде. Да, имаме сили за финална четворка, но всичко зависи от двубоя с Германия. Трябва да го спечелим, за да играем за финална четворка”, допълни селекционерът пред БНР.\n\n\n                    ", "date": "2017.09.26", "title": "Германия на пътя ни към голямата осмица"}
{"url": "http://www.monitor.bg/a/view/67627-%D0%94%D0%B8%D1%81%D1%86%D0%B8%D0%BF%D1%8A%D1%82-%D1%81-%D0%BC%D0%B0%D1%81%D0%BE%D0%B2%D0%B0-%D1%81%D0%B5%D1%87-%D0%B7%D0%B0%D1%80%D0%B0%D0%B4%D0%B8-%D0%BF%D1%81%D1%83%D0%B2%D0%BD%D0%B8-%D0%BF%D0%BE-%D1%82%D1%80%D0%B8%D0%B1%D1%83%D0%BD%D0%B8%D1%82%D0%B5/", "text": "\n                    Дисциплинарната комисия към БФС наложи масови глоби по новата дисциплинарна мярка за употреба на нецензурни думи по трибуните. Заради това провинение за първи път в историята бяха наложени глоби от по 1000 лева, като потърпевшите са „Левски“, ЦСКА-София, „Славия“ и „Берое“. Старозагорци изгоряха с още 5000 лева заради отказ да изпълнят разпоредби от делегата.От Втора лига „Ботев“ (Враца) също бе наказан по същия параграф с псувните, но с 250 лв. Санкциите са по сигнал на Комисията за етика и феърплей. Припомняме, че първият, който настоя за подобна мярка, бе босът на „Славия“ Венци Стефанов, който преди няколко кръга се оплака от псувните по свой адрес от феновете на „Левски“. Заради обида на длъжностно лице пък треньорът на „Витоша“ (Бистрица) Костадин Ангелов-Лаптопа бе наказан за един мач.\n\n\n                    ", "date": "2017.09.26", "title": "Дисципът с масова сеч заради псувни по трибуните"}
{"url": "http://www.monitor.bg/a/view/47801-%D0%93%D1%80%D0%B8%D0%BF-%D0%B2-%D0%A7%D0%B5%D1%80%D0%BD%D0%BE-%D0%BC%D0%BE%D1%80%D0%B5-%D0%BF%D1%80%D0%B5%D0%B4%D0%B8-%D0%B2%D0%B8%D0%B7%D0%B8%D1%82%D0%B0%D1%82%D0%B0-%D0%BD%D0%B0-%D0%93%D0%B5%D1%80%D0%B5%D0%BD%D0%B0/", "text": "\n                    Вирус мъчи играчите на „Черно море“ преди гостуването на „Левски“. Мачът в София е на 1 октомври (неделя) от 17:30 ч. на стадион „Vivacom Arena – Георги Аспарухов“. Заради грип извън тренировките са Емил Янчев и Иван Дюлгеров. За да не заразят останалите, те са изолирани от заниманията и са освободени за домашно лечение. Опасенията на треньорския щаб са обаче, че може в близките дни още футболисти да излязат извън строя. Това допълнително би затруднило временния наставник Емануел Луканов. Той вече се закани, че тимът му има сили да изненада „Левски“ и да спечели мача, а подобен развой най-вероятно би му осигурил покана да остане на поста и за постоянно. Като цяло шефовете изчакват мача на „Герена“, за да се заемат с треньорския въпрос. След сблъсъка има двуседмична пауза за световните квалификации, като именно тогава се очаква да има яснота по въпроса.\n\n\n                    ", "date": "2017.09.26", "title": "Грип в „Черно море“ преди визитата на „Герена“"}
{"url": "http://www.monitor.bg/a/view/9612-%D0%A4%D0%B5%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D0%9B%D0%BE%D0%BA%D0%BE-%D0%9F%D0%B4-%D1%81%D0%B2%D0%B0%D0%BB%D0%B8%D1%85%D0%B0-%D0%B4%D0%BE%D0%B2%D0%B5%D1%80%D0%B8%D0%B5%D1%82%D0%BE-%D0%BE%D1%82-%D0%9A%D1%80%D1%83%D1%88%D0%B0%D1%80%D1%81%D0%BA%D0%B8/", "text": "\n                    Привържениците на „Локомотив“ (Пловдив) са \"огорчени, разочаровани и откровено обидени\" от ръководството на отбора и доверието към него е \"безвъзвратно изчерпано\".Писмото до собственика Христо Крушарски е подписано от осем от водещите фракции на „Локо“. Както е ясно, феновете са бесни на ръководството и на футболистите за загубата от „Ботев“ (Пд) с 0:3 през уикенда, но не пропуснаха да припомнят и други прегрешения. След поражението в дербито ултрасите опитаха да линчуват играчите, но бяха спрени от полицията. „За двете години, в които бяхте начело, обещахте толкова много, а беше свършено ужасно малко. За нас това управление е абсолютен провал и то по критериите, които сам заложихте. Поставихте цели, които не бяха изпълнени. Неколкократно обещавахте промени, изграждане на структура в клуба, професионализъм и план за развитие. Вместо това виждаме аматьорско поведение на всички властимащи в дружеството, което съвсем логично води до трагични и срамни резултати“, пишат феновете до Крушарски.\n\n\n                    ", "date": "2017.09.26", "title": "Феновете на „Локо“ (Пд) свалиха доверието от Крушарски"}
{"url": "http://www.monitor.bg/a/view/42245-%D0%98%D0%B4%D0%B8%D0%BD%D0%B0-%D0%9C%D0%B5%D0%BD%D0%B7%D0%B5%D0%BB-%D1%81%D0%B5-%D0%BE%D0%BC%D1%8A%D0%B6%D0%B8/", "text": "\n                    Пеещата актриса Идина Мензел каза заветното „да“ на своя партньор и колега Арън Лор. За щастливото събитие съобщи звездната булка в профила си в Туитър. „Исках да знаете, че се омъжих за любовта на живота си Арън Лор през уикенда. Беше магическо! Благодаря на всички, които направиха сватбения ми ден толкова специален“, гласят думите на 46-годишната красавица към кадър от церемонията. Носителката на „Оскар“ за песента Let It Go от анимацията „Замръзналото кралство“ се разходи до олтара в компанията на баща си и 7-годишния си син Уокър. Тържеството се позиционира в дома на двойката. Мензел вече има един брак зад гърба си. В периода от 2003 до 2014 г тя бе омъжена за актьора и певец Тей Дигс, който е баща на детето й.  \n\n\n                    ", "date": "2017.09.26", "title": "Идина Мензел се омъжи"}
{"url": "http://www.monitor.bg/a/view/23635-%D0%92%D0%B8%D0%BE%D0%BB%D0%B8%D1%81%D1%82%D0%BA%D0%B0-%D0%B1%D1%8A%D1%80%D0%BA%D0%B0-%D0%B7%D0%B0%D1%81%D1%83%D0%BA%D0%B0%D0%BD%D0%B8-%D0%BC%D0%B0%D0%BD%D0%B4%D0%B6%D0%B8-%D0%B4%D0%BE%D0%BA%D0%B0%D1%82%D0%BE-%D1%81%D0%B2%D0%B8%D1%80%D0%B8-%D0%BD%D0%B0-%D0%B3%D0%B0%D1%81%D1%82%D1%80%D0%BE%D0%BD%D0%BE%D0%BC%D0%B8/", "text": "\n                     \n\nКонцерт „3 в 1“ под наслов „Вкусът на музиката“ ще изнесе живеещата от години в Париж виолистка Йоланта Делибозова – Йоли, която възнамерява докато свири на инструмента си да забърка няколко манджи и да разкрие рецептите за тях пред ценителите на класиката и екзотичната кухня.\n\nЗа сцена на музикално-кулинарното си шоу Йоли е избрала зала „Орфеида“ на старозагорски класен хотелски комплекс, където заедно с нея ще бъде и камерният ансамбъл „Колегиум музикум SZ“ от трупата на старозагорската държавна опера, коментира директорът Огнян Драганов.\n\nРепертоарът включва произведения на няколко велики композитори, които освен опуси са творили и чудеса край пачката в кухнята:\n\nРосини, Шуман и Бизе.На финала публиката ще има възможността да дегустира ястията с препоръчани вина и напитки.\n\nЦенители разказват, че на 37 години Росини вече се къпел в славата си на блестящ композитор, но никога не изоставя другата си любов – кулинарията. В дома си в Париж давал бляскави „музикални“ обеди, а в съботите 30 избрани гости се наслаждавали на изисканите му блюда. На прочутия композитор се приписват около 50 рецепти, сред които салатата „Фигаро“ от варен телешки език, канелоните ала Росини и разбира се легендарното „Турнедо Росини“.\n\nСпоред една от легендите това точно ястие се родило докато настоявал да му се приготви поръчаното блюдо под негов личен контрол и принудил прочутия готвач Огюст Ескофер да готви в едно помещение заедно с него. Когато готвачът се възмутил от наложения контрол, възкликнал: \"Щом е така, обръщай гръб!\" И така станало \"Турнедо\".\n\nСамата виолистка споделя , че гостите й трябва да очакват една истинска симбиоза между вкус и музика.\n\n„Кулинарията и музиката са изкуства които се допълват едно друго. Музиката винаги предразполага за едно добро прекарване и още повече изостря сетивността. Всеки човек може да готви. Не е нужно да си професионалист, за да приготвиш хубава храна. Нужно е само въображение, желание и любов. Храната е любов. Тя се превръща в нещо специално и излиза извън рамките на \"средство за оцеляване\" само когато е споделена.“ , настоява Йоли, които никога в живота си не е посещавала някакви специализирани кулинарни курсове.\n\n \n                    ", "date": "2017.09.26", "title": "Виолистка бърка засукани манджи докато свири на гастрономи"}
{"url": "http://www.monitor.bg/a/view/60350-%D0%A4%D0%BE%D0%BB%D0%BA%D0%BB%D0%B5%D0%B3%D0%B5%D0%BD%D0%B4%D0%B0-%D0%BF%D0%B5%D0%B5-%D0%BD%D0%B0-%D0%BE%D1%80%D1%8A%D0%B6%D0%B5%D0%B9%D0%BD%D0%B8%D1%86%D0%B8-%D0%BA%D1%80%D0%B0%D0%B9-%D0%BF%D0%B0%D0%BC%D0%B5%D1%82%D0%BD%D0%B8%D0%BA-%D0%BD%D0%B0-%D0%95%D0%BD%D0%B3%D0%B5%D0%BB%D1%81/", "text": "\n                    Фолк-легендата Ивана ще бъде истинския гвоздей в програмата за празника на оръжейницата „Арсенал“, който ще стартира от ранното утро в петък и ще продължи до късно вечерта.\n\nКазанлъшките майстори на автоматите „Калашников“ ще отбележат 139-та годишнина от създаването на първата оръжейна българска фабрика и 93-та й от преместването в Долината на розите.\n\nПреди появата на Ивана с хитовете й „Нещо НеТипично“ и „“Ние сме номер 1“ и дуета Милица Божинова и Асен Масларски на сцената, която е в близост до гранитния паметник на „топчията“ Фридрих Енгелс, над 11-те хиляди специалисти ще загреят с различни спортни прояви, а специално за гостите ще отвори врати уникалният музей на фирмата, където се съхраняват образци от всички специални изделия, излезли от цеховете през 14-те десетилетия.\n\nСред тях са чукче , мистрия и отвес, използвани при иззиждане на корпусите във ВМЗ-Сопот, специална витрина е отредена за изработен със злато автомат, върху който е гравиран автографът на Калашников.\n\nКазанлъшките оръжейници припомнят,че високият 5 м паметник на Енгелс е единственият в света, където съратникът на Карл Маркс е изобразен в цял ръст. Проектът е на скулптура Иван Блажев, изработката му продължила почти 4 години /от 1976, когато бил обявен конкурсът до 1980-а/. Лентата прерязал тогавашното БКП-величие проф. Стоян Михайлов, а председател на жирито бил проф. Валентин Старчев. На няколко пъти след 10 ноември 1989-а са правени опит фигурата да бъде демонтирана и захвърлена, но работниците категорични отказали да се разделят с нея.\n\nПреместването на оръжейницата, която първоначално била в София е станало по инициатива на някогашния министър в правителството на проф. Александър Цанков, генерал Иван Вълков. Според историците преди това роденият в Казанлък генерал изкупил стотици декари земя на базценица чрез подставени лица, която след това продал на държавата скъпо и прескъпо.\n\nПред десетилетията тук са произведени първите родни самолети и първите леки автомобили „Рено“, преди поточната линия да бъде прехвърлена в Ловеч, а след това демонтирана заради опита да продаваме колите в Алжир.\n                    ", "date": "2017.09.26", "title": "Фолк-легенда пее на оръжейници край паметник на Енгелс"}
{"url": "http://www.monitor.bg/a/view/50706-%D0%9C%D1%8E%D0%B7%D0%B8%D0%BA%D1%8A%D0%BB-%D0%BE%D1%82-%D0%91%D1%80%D0%BE%D0%B4%D1%83%D0%B5%D0%B9-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F%D1%82-%D0%BA%D1%83%D0%BA%D0%BB%D0%B5%D0%BD%D0%B8%D1%86%D0%B8-%D0%BF%D0%BE%D0%B4-%D0%BB%D0%B8%D0%BF%D0%B8%D1%82%D0%B5/", "text": "\n                    Хитовият бродуейски мюзикъл „АВЕНЮ Q“ ще направи своя дебют на старозагорска сценав рамките на стартиралия десети международвен куклено-театрален фестивал за възрастни „Пиеро“ 2017.\n\nПроизведението, дело на американския режисьор Уест Хайлър и българския му колега Петър Кауков ще бъде представено на 27 септември на сцената на държавната опера.\n\nСред плеядата от водещи наши куклени и драматични актьори, певци и музиканти, участващи в спектакъла е и известният поп изпълнител Рафи Бохосян. Той си партнира с Камен Асенов, Венцислава Асенова, Цветелин Павлов, Лилия Гелева, Гьорги Георгиев-Антика, Павлета Семова, Мила Люцканова, а на пианото е Ангел Николов.\n\nОригиналната идея за мюзикъла е на Робърт Лопес и Джеф Маркс, либрето е на по Джеф Уити, а кастингът на изпълнителите е извършен от\n\nШели Бътлър.Сценографията и куклите са изпълнени от Ивайло Николов Димитър Димитров, а музикален ръководител е добре известната певица Роберта.\n\nБлизо 300 куклени актьори от 9 страни на Европа за десети път се събраха в Стара Загора, за да вземат участие в „Пиеро“, програмата предвижда 36 прояви, а за наградите на престижния конкурс кандидатстват 9 от общо 13-те спектакъла.\n\nЖури с председател д-р Светла Бенева ще оценява спектаклите, сред оценителите са словенката Йелена Цветко, драматург и куклен актьор, немският режисьор Франк Бернхард, композиторът Нелко Коларов и сценографката Светла Бъчварова.\n\n \n\n \n\n \n                    ", "date": "2017.09.26", "title": "Мюзикъл от Бродуей представят кукленици под липите"}
{"url": "http://www.monitor.bg/a/view/70658-%D0%94%D0%B6%D1%83%D0%BB%D0%B8%D0%B0%D0%BD%D0%B0-%D0%93%D0%B0%D0%BD%D0%B8-%D1%80%D0%BE%D0%BD%D0%B8-%D1%81%D1%8A%D0%BB%D0%B7%D0%B8-%D0%B7%D0%B0-%D0%BC%D1%8A%D0%B6%D0%B0-%D1%81%D0%B8/", "text": "\n                    Силиконката Джулиана Гани страда по съпруга си и копнее да се върне към живота си на принцеса. Веднага след като каза заветното „да“ на фитнес инструктора Станимир Ташев, изкусителната блондинка кацна в любовното гнездо на „ВИП Брадър“. Често обаче тя се отдава на мъката си и през сълзи разказва на звездните си съквартиранти каква щастливка е с такъв мъж до себе си. „Той е най-добрия. Не ми дава да чистя, да готвя. Не че не мога или не искам, а той ми казва – Не съм те взел за робиня, а да живееш като принцеса“, изповяда се тя. „Мис Силикон 2013“ и Станимир се разходиха до олтара преди месец по време на скромна церемония в Пловдив. За булчинската си рокля Джулиана заложи на изрязано деколте, с което по традиция подчерта третия си чифт гърди. Въпреки че двамата са вече официално семейство, влюбените дават заявка да отпразнуват любовта си и на по-голяма церемония. Плановете към момента са тя да се състои към края на годината. Гани бе категорична, че не бърза да се сдобие с наследник, защото това би повлияло негативно на кариерата й.Раздялата от любимия не е единствения двигател за сълзи в очите на Джулиана в Къщата. След като жури в състав музикантът Дани Милев, светският журналист Антон Стефанов, земеделският бос Цветелин Марнов – Цуни и шеф Борис Петров избра Еднжи Касабие за „Мис ВИП Брадър“, а фолкдивата Мария и манекенката Александра Богданска класира съответно на втора и трета позиция, Гани искрено се разстрои. Тя прие състезанието като лична обида, тъй като не си е тръгвала от конкурс без награда. Силиконката недоумява как някой с височина 150 см може да я превъзхожда. С наранената си гордост тя успя да разчуства Антон Стефанов и Даниел Петканов, познат на зрителите като Лудия репортер, които й връчиха роза и я качиха на почетната стълбичка от съжаление.   \n\n\n                    ", "date": "2017.09.26", "title": "Джулиана Гани рони сълзи за мъжа си"}
{"url": "http://www.monitor.bg/a/view/55791-%D0%9C%D0%B5%D1%81%D1%82%D1%8F%D1%82-%D0%90%D0%BB-%D0%91%D0%B0%D0%BD%D0%BE-%D0%B2-%D0%9D%D0%94%D0%9A/", "text": "\n                    Феновете на стойностния италиански поп ще слушат Ал Бано Каризи на живо в доста по-интимната и подходяща за натюрела на музиката му зала 1 на НДК. Първоначално планирания за „Арена Армеец“ концерт се мести на 6 октомври.\n\nЗакупените билети за 5 октомври ще важат за новата дата без презаверка. Желаещите да върнат своя пропуск могат да го направят до 6 ноември на касите на Еventim, от които са взети. Пасовете, платени с кредитна карта, могат да бъдат изпратени или върнати лично в централния офис на тикет компанията, като сумата ще бъде възстановена в срок от 14 дни. В столицата Ал Бано ще представи новия си двоен албум Di Rose e di Spine, заедно с класики като Felicita, Liberta и Sempre Sempre. На сцената майсторът на шлагера ще бъде подкрепен от Софийска филхармония\n                    ", "date": "2017.09.26", "title": "Местят Ал Бано в НДК"}
{"url": "http://www.monitor.bg/a/view/79460-%D0%9C%D0%B0%D1%80%D0%B8%D0%B0%D0%BD-%D0%9C%D0%B0%D1%80%D0%B8%D0%BD%D0%BE%D0%B2-%D1%89%D0%B5-%D0%B2%D0%BE%D0%B4%D0%B8-%D0%9A%D1%8A%D1%81%D0%BD%D0%BE%D1%82%D0%BE-%D1%88%D0%BE%D1%83-%D0%BD%D0%B0-btv/", "text": "\n                     От гласът зад всеки промо анонс и кампания на bTV Мариан Маринов става лице на медията. Актьорът ще дебютира като водещ на „Късното шоу на bTV” още тази събота от 22 ч. В рамките на час той ще прави комедийна дисекция на актуалните събития и герои, ще тества с интервютата си чувството за хумор на широк спектър от популярни личности – от общественици и политици до хора на изкуството и спортисти, като всеки уикенд под вербалния му обстрел ще попадат по трима души. Публиката в студиото ще има възможността не само да общува директно, но дори да прегърне любимите си звезди. Маринов завършва първия клас на Стефан Данаилов в НАТФИЗ и до 2000 г играе в Младежкия театър. Познат е предимно като глас от сериали, филми и реклами. Той режисира дублажа на поредици като „Великолепната седморка“ и „Двама мъже и половина“. \n                    ", "date": "2017.09.26", "title": "Мариан Маринов ще води „Късното шоу на bTV”"}
{"url": "http://www.monitor.bg/a/view/19709-%D0%9F%D0%BE%D0%B1%D0%B5%D0%B4%D0%B8%D1%82%D0%B5%D0%BB%D1%8F%D1%82-%D0%BE%D1%82-%D0%95%D0%B2%D1%80%D0%BE%D0%B2%D0%B8%D0%B7%D0%B8%D1%8F-%D0%B5-%D0%BF%D1%80%D0%B8%D0%B5%D1%82-%D0%B2-%D1%80%D0%B5%D0%B0%D0%BD%D0%B8%D0%BC%D0%B0%D1%86%D0%B8%D1%8F/", "text": "\n                    Победителят в конкурса „Евровизия 2017“ Салвадор Собрал е приет по спешност в реанимация. Здравословното състояние на португалския певец се влоши рязко и той е първи в списъка на чакащите за сърдечна трансплантация. През септември 27-годишното момче обяви, че слиза от сцената и отмени предстоящите си концерти заради проблемите си със сърцето. Изпълнителят на Amar Pelos Dois трогна журито и зрителите на престижното музикално състезание през май не само с неверотния си глас, но и с личната си драма. Меланхоличната песен с фадо елементи е написана от сестра на Салвадор и донесе първа победа за Португалия от „Евровизия“. „Това може би е победа на самата музика. На хората, правещи музика, която значи нещо. Защото музиката не е само фойерверки. Може в началото да се вдигне голям шум, но не мисля, че съм национален герой. Дори идеята сам да се смятам за герой е малко откачена“, заяви след финала той.    \n\n\n                    ", "date": "2017.09.26", "title": "Победителят от „Евровизия“ е приет в реанимация"}
{"url": "http://www.monitor.bg/a/view/50087-%D0%A0%D0%BE%D0%B4%D0%B6%D1%8A%D1%80-%D0%A3%D0%BE%D1%82%D1%8A%D1%80%D1%81-%D0%BF%D0%B0%D0%BA-%D1%89%D0%B5-%D1%81%D1%8A%D0%B1%D0%B0%D1%80%D1%8F-%D1%81%D1%82%D0%B5%D0%BD%D0%B8-%D0%B2-%D0%A1%D0%BE%D1%84%D0%B8%D1%8F/", "text": "\n                    Четири години след като превърна стадион „Васил Левски“ в невероятно поле за обмен на енергии с The Wall Роджър Уотърс се завръща в София, за да събори нова поредица от емоционални стени у феновете. Този път мястото на срещата е „Арена Армеец“, датата е 4 май, а билетите на цена от 70 до 180 лв влизат в продажба в мрежите на eventim.bg и ticketpro.bg от 28 септември.\n\nАртистът, чиито лайфове са символ за съвършената симбиоза между философски послания, визуални ефекти и прогресив рок от класа, ще представи у нас траковете от новия си албум Is This The Life We Really Want. Столицата ни е част от европейския лег на турнето Us + Them, чиито старт е в началото на 2018 г. „Шоуто е комбинация от творби от дългогодишната ми кариера, от годините с Pink Floyd и някои нови песни. Вероятно 80% от песните ще са стари и 20% ще бъдат нови, но всички са обединени под обща тема. Шоуто ще бъде неповторимо, обещавам ви. Ще бъде грандиозно и спиращо дъха, както всички до сега.\", споделя басистът.\n\nСвоеобразен кръстник на турнето е песента Us And Them, която е част от издадения през 1974-та година и продаден в мултимилионен тираж албум на Pink Floyd - The Dark Side of the Moon.\n\n \n\n \n\n \n                    ", "date": "2017.09.26", "title": "Роджър Уотърс пак ще събаря стени в София "}
{"url": "http://www.monitor.bg/a/view/56352-%D0%9C%D0%B0%D1%80%D0%B8%D0%B0%D0%BD%D0%B0-%D0%9F%D0%BE%D0%BF%D0%BE%D0%B2%D0%B0-%D0%BF%D1%80%D0%B5%D1%81%D0%BB%D0%B5%D0%B4%D0%B2%D0%B0-%D0%A1%D1%8A%D0%BB%D0%B8-%D0%95%D1%80%D0%BD%D0%B0/", "text": "\n                    Поп певицата Мариана Попова проследи рок титана Съли Ерна в столично заведение. След като разбрала от познати къде у нас се е отбил за вечеря музикантът, изпълнителката на „Чуй ме“ завела там любимия си – Веселин Плачков. Оказа се, че актьорът е голям почитател на фронтмена на Godsmack и така нежната му половинка му спретнала приятна изненада. В бар Rock IT Съли Ерна се подкрепи с плата от сирена и пилешки филенца, петифури и мезета, поляти подобаващо с бира. За женската компания, сред които изпъкна чаровната вокалистка от групата на рок идола за солови проекти Лиза Гайър, бяха предвидени брускети, пълнени зеленчуци с булгур и бяло вино. Съли Ерна ще изнесе урок по рок разбивация тази вечер в „Арена Армеец“, а поводът е 11-ия рожден ден на радио Z-Rock. София е част от мащабното му европейско турне, но е единствената му спирка в Югоизточна Европа. Първия си звуков десант у нас той направи през 2015 г. в Бургас в рамките на фестивала Summer Chaos, а миналата есен 49-годишният музикант, чиято песен Sinner's Prayer бележи старта на филма „Непобедимите“, разпродаде две шоута в един ден в зала 1 на НДК. И ако по време на предишното си гостуване талантът от Масачузетс бе придружен само от двама китаристи, то сега гърбът му на сцената ще пазят както групата му за солови проекти, така и музиканти от Оркестъра на Класик ФМ.  \n\n\n                    ", "date": "2017.09.26", "title": "Мариана Попова преследва Съли Ерна"}
{"url": "http://www.monitor.bg/a/view/66779-%D0%95%D1%81%D0%B8%D0%BB-%D0%94%D1%8E%D1%80%D0%B0%D0%BD-%D1%81%D1%8A%D0%B1%D0%B8%D1%80%D0%B0-%D0%A4%D1%8A%D0%BD%D0%BA%D0%B8-%D0%BF%D0%B0%D1%80%D1%82%D0%B8%D0%B7%D0%B0%D0%BD%D0%B8-%D1%81%D1%80%D0%B5%D1%89%D1%83-%D0%B4%D0%B8%D0%B0%D0%B1%D0%B5%D1%82%D0%B0/", "text": "\n                    Най-добрата джаз певица във фолк средите Есил Дюран подкрепи каузата на „Докосни дъгата“ за борба с диабета. Заедно със звезди като баронеса Денислава Ангелова, Спортният директор на Левски - Даниел Боримиров, президента на БК Левски - Константин \"Тити\" Папазов, Йордан Петков и Рени, изпълнителката на „Искам само теб“ се присъедини към снимките към „Фънки партизани“, парче от новия албум The All Bloom на Руди, Дули, Муден и Кукушев. „На тазгодишния детски и младежки лагер за деца с диабет всички ние се забавлявахме изключително много докато снимаме видеото. Имахме и удоволствието да участваме и в тренировка по футбол заедно с Данчо Петков“, обясняват рапърите. Режисьор на „Фънки партизани“ е Николай Скерлев, а пред камерата застанаха над 100 деца и младежи.\n\nМащабната кампания на „Докосни дъгата“ - „За нов живот“, цели да събере средства за закупуването на инсулинови помпи и консумативите за тях за малчугани с диабет тип 1 в затруднено положение.\n                    ", "date": "2017.09.26", "title": "Есил Дюран събира „Фънки партизани“ срещу диабета"}
{"url": "http://www.monitor.bg/a/view/64245-%D0%A4%D0%B8%D0%BB%D0%B8%D0%BF-%D0%9A%D0%B8%D1%80%D0%BA%D0%BE%D1%80%D0%BE%D0%B2-%D1%80%D0%B5%D0%B4%D0%B8-%D0%BF%D1%80%D0%B8%D0%BA%D0%B0%D0%B7%D0%BA%D0%B8-%D0%B7%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": " 50 са само цифра в паспорта, с вас винаги ще сме братушки, каза звездата в София\n                    Човек и добре да живее, рано или късно харесва Филип Киркоров. При мен това се случи след няколко служебно посетени концерта, в които цирковия елемент в шоуто, броя пайети на квадратен сантиметър в костюмите и козируващите с букети-боздугани баби в публиката буквално изместваха фокуса от музиката. Вчера обаче гледах „Я“ в НДК. Спектакълът, с който руския бард отбелязва 50-годишнината си. Гледайте го й вие.\n\n\n\nс елементарно любопитство към законите на шоубизнеса, независимо дали денят му започва с Rammstein и завършва с епосите на Енио Мориконе. Режисирано от Франко Драгоне, човекът, който дирижира магията около Селин Дион в Лас Вегас и който Филип чака 10 години, за да работят заедно, шоуто е истинско пиршество за сетивата. Концептуалната, внушаваща кино преживяване мултимедия, и дизайнът на сцената пренесоха 5000 в приказка – такава, каквато Киркоров не спря да разказва с любов за България в рамките на три часа.\n\n„Нямате представа колко очаквах тази наша среща, този последен концерт от турнето в София в тази моя любима зала, в която като малък съм гледал велики естрадни певци като Лили Иванова, Васил Найденов, Богдана Карадочева, Нели Рангелова. Не съм си мечтал, че някой ден аз ще седя тук, а повечето от тези хора ще са в първите редове на публиката.“, обяви артистът и представи поименно почетните си гости. Особен респект той изрази към маестро Тончо Русев, чиито песни се оказват ракета-носител за кариерата му. „В мен тече българска кръв и аз съм безкрайно горд. Останах единствения изпълнител, който свързва родината ни с една от най-могъщите страни в света. Ние винаги ще си останем братушки.“, продължи Киркоров между „Где-то не со мной“, „Иллюзия“ и „Я найду тебя“. „50 за мен са само цифра за паспорт, нещо, от което се впечатляват само на митницата полицаите. Татко е тук, за да сподели тази вечер с мен, но мама, за съжаление, ни напусна преди години точно на моя рожден ден. Тогава дадох обещание винаги да пея на този празник.“, разчувства се Филип. Че е магнит за любовта народна той доказа с няколкото си десанта по партера, в които жени от три поколения го затрупаха с букети. Част от тях певецът връчи на аплодиращите го Нели Рангелова и Камелия Тодорова, а с другите балерините му декорираха черните манекени, рамкиращи сцената на три нива. Сменяйки костюми със скоростта на светлината, обграден от неизменното присъствие на танцова трупа от поне 20 човека, Киркоров погъделичка слуха ни с еклектичен микс от фънк-поп, шлагерни балади,\n\n\n\nи дори средиземноморски ритми. Архивни кадри от ранния му период, в който приликата с Майкъл Джексън е поразителна, бароков дворец, приказни градини и морски пейзажи бяха част от сюжетите в мултимедията, а огромни хидравлични крила допълваха внушението й трансформирайки се във вълни, облаци, ефектни тавани.\n\nГвоздеят на вечерта, естествено, дойде на финала, когато Филип покани баща си, 85-годишния Бедрос, да изпее италианската канцонета, с която навремето е спечлил сърцето на майка му в Сочи. С децата си Алла-Виктория и Мартин-Кристо звездата изпълни „Зайка моя“, а с големия Васил Найденов- „Телефонна любов“.\n\n \n                    ", "date": "2017.09.26", "title": "Филип Киркоров реди приказки за България"}
{"url": "http://www.monitor.bg/a/view/39676-%D0%94%D1%8F%D0%B4%D0%BE-%D0%9F%D1%8A%D0%BD%D1%87-%D0%BF%D0%BE%D0%BB%D1%83%D1%87%D0%B0%D0%B2%D0%B0-%D0%BD%D0%B0%D0%B3%D1%80%D0%B0%D0%B4%D0%B0%D1%82%D0%B0-%D0%93%D0%B5%D0%BE-%D0%9C%D0%B8%D0%BB%D0%B5%D0%B2/", "text": "\n                    Радващият вече няколко поколения български деца със стихове, приказки , гатанки и пиеси писател Панчо Панчев, по-известен с литературния си псевдоним Дядо Пънч е тазгодишният носител на голямата награда на името на Гео Милев.\n\nПризът, учреден от едноименната международна фондация ще бъде връчен в родния дом на големия интелектуалец в Стара Загора на 29 септември, уточни председателят на институцията и шеф на издателство „Захарий Стоянов“ Иван Гранитски.\n\nСред досегашните лауреати на учреденият през 1997 година със съдействието на общините Раднево и Стара Загора приз са дъщерята на Гео Леда Милева, поетите Рашко Стойков, Бойко Ламбовски,Георги Константинов, Валери Станков, изкуствоведката проф. Ружа Маринска и преводачът проф. Александър Шурбанов.\n\nДядо Пънч, който скоро ще навърши 84 години е автор на 50 пиеси, които са поставяни на различни сцени в България и в чужбина и на десетки книги и книжки за деца. Писал е и във всички други литературни жанрове. Неговата пиеса за деца „Приказка за калпаците“ е играна на практика във всички европейски страни , припомни Иван Гранитски.\n\nПреди официалното връчване на наградата в художествената галерия на Стара Загора ще се проведе кръгла маса на тема „Творчеството на Гео Милев и Леда Милева за деца“ и ще бъде представен том с избрани творби за деца и юноши на Гео и Леда Милеви, юлистриран от художничката Миглена Константинова.\n                    ", "date": "2017.09.26", "title": "Дядо Пънч получава наградата „Гео Милев“"}
{"url": "http://www.monitor.bg/a/view/79138-%D0%9A%D0%B8%D0%BD%D0%B3%D1%81%D0%BC%D0%B5%D0%BD-%D0%97%D0%BB%D0%B0%D1%82%D0%BD%D0%B8%D1%8F%D1%82-%D0%BA%D1%80%D1%8A%D0%B3-%D1%81%D1%8A%D0%B1%D1%80%D0%B0-%D0%BD%D0%B0%D0%B9%D0%BC%D0%BD%D0%BE%D0%B3%D0%BE-%D0%BF%D0%B0%D1%80%D0%B8-%D0%BE%D1%82-%D0%B1%D0%B3-%D0%BA%D0%B8%D0%BD%D0%B0%D1%82%D0%B0/", "text": "\n                    Динамичен сюжет, изпълнен с чувство за хумор и Колин Фърт с пиратска превръзка са козовете, които изстреляха „Кингсмен: Златният кръг“ на върха на печалбите от боксофиса, както в САЩ, така и у нас. Втората лента от поредица за шантавите специални агенти бе гледана на 66 екрана в България, а до киносалоните се разходиха близо 13 хиляди любители на седмото изкуство. Така в края на премиерния си уикенд паричната равносметка на „Кингсмен 2“ с режисьор Матю Вон е около 126 000 лева.\n\nСреброто в класацията по парични печалби отива за друго премиерно заглавие - \"Lego Ninjago: Филмът\". Макар че събра повече зрители пред големия екран (13 187), филмът се разписа с по-малко средства от билети, а именно – 118 577 лв.\n\nТретото място отива за българската продукция „12 А“. Филмът, който постави Радина Кърджилова в ролята на класна учителка на абитуриенти, привлече около 10 хиляди киномани в салоните тази седмица, като генерира печалби в размер на 76 000 лв.\n\nТоп 10 се допълва още от „Емоджи: Филмът“, хоръра по едноименния роман на Стивън Кинг „То“, „Бари Сийл: Наркотрафикантът“, „Американски убиец“, „Крадци на ядки 2: Луди по природа“, „Бодигард на убиеца“ и „Героите на джунглата“.\n                    ", "date": "2017.09.26", "title": "„Кингсмен: Златният кръг“ събра най-много пари от бг кината"}
{"url": "http://www.monitor.bg/a/view/89715-%D0%93%D0%BE%D1%80%D0%BA%D0%B8-%D0%B5-%D0%BD%D0%BE%D0%B2%D0%B8%D1%8F%D1%82-%D0%A7%D0%B5%D1%85%D0%BE%D0%B2-%D0%B2-%D0%9D%D0%B0%D1%80%D0%BE%D0%B4%D0%BD%D0%B8%D1%8F/", "text": "Дарин Ангелов и Параскева Джукелова са любовници в „Чудаци“\n                    Класическото разбиране за добър театър на публиката, която търси стойностни изживявания с изкуството на Мелпомена, навярно ще бъде удовлетворено с интерпретацията на проф. Красимир Спасов на трагикомедията „Чудаци“ от Максим Горки. Уважението към прекрасната, незаслужено позабравена драматургия (въпреки преименуваното като „Чаровно лято с неизбежните му там неприятности“ заглавие), чеховски дух и отлични актьорски изпълнения ще видят зрителите в премиерните представления на спектакъла на 28 и 29 септември в камерната зала на Народния.В тази своя ранна пиеса провъзгласеният по-късно за пролетарски факлоносец писател е просто един малко по-ироничен и още по-социално насочен Чехов. „Чудаци“ еи макар в първо действие на сцената да няма пушка, на финала ще прозвучи изстрел... На метър от очите на зрителите ще оживее типично курортна общност от несъстояли се интелигенти, лутащи се в търсене на смисъла в един празен живот, в който те са уморени, още преди да са се осъществили като личности. В този миниатюрен социум се преплитат любовни триъгълници, в които всеки е запленен от чуждия мъж или чуждата жена, от някого, когото не може истински да има и когото потъпква или сам се погубва. Фон на техните емоционални трусове е обществената нагласа на времето, белязана от резигнация, духовна леност и мързел да вземеш в свои ръце както собствената си съдба, така и тази на страната си – „храм, който не може да бъде оправен със стенна живопис“. Бляскавият афористичен диалог рисува една „универсална“ Русия, която сякаш се е настанила безапелационно и повсеместно в днешния ни свят. „Остави политиката, купи си китара“, ще формулира всеобщото разочарование един от героите. Безперспективното съществуване тормози земемера, мъдреца скептик на Марин Янев, който тук с пестеливи средства гради една от най-силните от силните си роли в последните години. Негов антипод е лекомисленият писател Константин на Дарин Ангелов, очарователен в своята хиперактивност, но опасен за онези, които му повярват, особено за дамите. У него загатва появява си по-късният емблематичен персонаж на Горки – оня, който ще изтръгне сърцето си за другите. Но той се мержелее само като химера в „творческите планове“ на Константин. В този образ писателят сякаш иронично е вградил Чеховия Тригорин от „Чайка“, а може би – и част от себе си. Убедителна е младата Илияна Коджабашева като всеотдайната съпруга на писателя, която за миг се превръща от всеопрощаваща приятелка в строго контролираща ситуацията жена, а пък любовницата му Олга в лицето на прелъстителната и тук Параскева Джукелова владее и забавния флирт, иСилно хиперболизиран и много комичен е бившият полицай на Сава Драгунчев; сдържан, но вдъхващ предчувствие за трагедия е докторът на Пламен Димов. С по-малко, но запомнящи се появи, са София Бобчева, Христо Терзиев, Цветомира Даскалова и една от звездите на трупата в близкото минало Добринка Станкова, която отдавна не бяхме гледали в нечий нов проект. Както при Чехов, героите са полифонична общност, почти няма някой, който да е по-главен от останалите; актьорите също вървят към спояване на екип от равностойни гласове.Преди „Чудаци“ проф. Спасов е поставял на малката сцена и друга творба на Горки - „Васа Железнова“, донесла му Аскеери за режисура и най-добър спектакъл през 1993 г.\n\n\n                    ", "date": "2017.09.26", "title": "Горки е новият Чехов в Народния"}
{"url": "http://www.monitor.bg/a/view/33919-%D0%9C%D0%B8%D1%85%D0%B0%D0%B8%D0%BB-%D0%91%D0%B8%D0%BB%D0%B0%D0%BB%D0%BE%D0%B2-%D0%B8%D0%BB%D0%B8-%D0%B8%D0%B7%D0%BA%D1%83%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%80%D0%B0%D0%B7%D0%B4%D1%8F%D0%BB%D0%B0%D1%82%D0%B0/", "text": "\n                    Да вдигне ръка онзи, който никога не се е измъквал от някоя уморена любовна връзка по чорапи, оставяйки партньора в пълно неведение. Или който не е получавал обяснения от типа на „Аз не те заслужавам“, „Ти си прекалено добра за мен“, „Не съм готов за съжителство“ и прочее дежурни мантри за сбогом. За онези, които не намират смелост за подобен жест, но са достатъчно съобразителни да наемат професионалист да го извърши вместо тях, актьорът Михаил Билалов обяснява триковете на този странен занаят, като директно се обръща към публиката в Младежкия театър. Това се случва в началото на пиесата на Тристан Птижирар „Разделям двойки по домовете“, която проф. Здравко Митков постави там, плъзгайки се по вълната на новата френска комедийна драматургия, надигнала се с успеха на „Името“ в Сатирата. Следват неизбежните недоразумения, когато при изпълнение на една от поръчките героят на Билалов се оказва очи в очи с изоставилата го бивша приятелка (Искра Донова), а скоро се намесва и настоящият й любим (Николай Луканов), преосмислил решението да скъса с нея. Преди да разберат кой кой е и какъв се пада на другия, а и след това, някои ще извадят наяве и не съвсем лицеприятни черти на своите характери, демонстрирайки като по учебник страховете на модерния човек – да се обвърже, но и да не остане сам. Разбира се, всичко е облечено в по френски изящен диалог, а симпатичният финал е хем неочакван, хем логичен, потвърждаващ чисто нашенската поговорка „Обущарят бос ходи“...\n\nИроничен, красноречив и изразителен е Михаил Билалов и когато персонажът му прави онова, за което на клиентите му не им стиска, и когато излиза от схемите на „професията“, ставайки просто Ерик. Сякаш тенекиени нотки от напрежение усетихме в гласа на Искра Донова, балансираща между двамата си кавалери, а заслуга на Николай Луканов е, че е направил своя дезертьор-ревнивец не по-досаден, отколкото зрителят може да понесе... Сценографията и костюмите в спектакъла са на Петър Митев, преводът на пиесата – на Снежина Русинова-Здравкова.\n                    ", "date": "2017.09.26", "title": "Михаил Билалов, или изкуството на раздялата"}
{"url": "http://www.monitor.bg/a/view/4580-%D0%A2%D1%83%D1%80%D1%81%D0%BA%D0%B0-%D0%B4%D0%B8%D0%B7%D0%B0%D0%B9%D0%BD%D0%B5%D1%80%D0%BA%D0%B0-%D0%BF%D0%BE%D1%80%D1%83%D0%B3%D0%B0-%D0%B0%D0%BD%D0%B3%D0%BB%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D1%86%D1%8A%D1%80%D0%BA%D0%B2%D0%B0/", "text": "\n                    Представители на Англиканската църква осъдиха провеждащото се по време на Седмицата на модата в Лондон ревю на младата модна дизайнерка от турски произход Диляра Финдикоглу.\nДефилето се е провело в сградата на действащата църква „Сейнт Андрю“ в лондонския квартал Холборн. Църковните служители били възмутени от наличието на сатанински символи по дрехите и аксесоарите на моделите.\nНа лицата на някои от тях е бил гримиран пентаграм, а връх на светотатството е било излизането на подиума на травестита Вайълет Чачки с коса, фризирана като два рога на главата му. Представители на Лондонския диоцез са се извинявали на присъстващите.\nТе са обяснявали, че давайки разрешение за ползване на църквата, не са предполагали какъв тип модно ревю ще бъде представено. Бившият епископ на Рочестър Майкъл Назир-Али е нарекъл дефилето „богохулство“ и „позорящо името на Христос“.\n\n \n                    ", "date": "2017.09.26", "title": "Турска дизайнерка поруга англиканската църква"}
{"url": "http://www.monitor.bg/a/view/89840-%D0%91%D0%B5%D0%BB%D0%B3%D0%B8%D1%8F-%D0%B7%D0%B0%D1%81%D0%B8%D0%BB%D0%B2%D0%B0-%D0%B7%D0%B0%D1%89%D0%B8%D1%82%D0%B0%D1%82%D0%B0-%D0%BD%D0%B0-%D0%B0%D0%BD%D1%82%D0%B8%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%BD%D0%B8%D1%82%D0%B5-%D0%BF%D0%B0%D1%82%D1%80%D1%83%D0%BB%D0%B8/", "text": "\n                    Белгийският Съвет за национална сигурност е взел решения, с които да защити военните патрули, изпратени по улиците на големите градове като мярка срещу терористични нападения, съобщават местни медии.\nОт следващия месец патрулиращите ще се движат в групи от по четирима или по осем военнослужещи. Досега обичайно патрулиращите работеха по двойки. Предвижда се в някои райони военните да патрулират с камиони, а не да ходят пеш.\nПромените са свързани с две нападения срещу военни от последните месеци. През юни терорист взриви куфар на Централната гара в Брюксел, а през август друг нападна патрул с нож. Двамата терористи бяха застреляни на място. Решението предвижда също намаляване на броя на военнослужещите, заети в антитерористичната задача, от 1250 на около 1000 души.\n                    ", "date": "2017.09.26", "title": "Белгия засилва защитата на антитерористичните патрули"}
{"url": "http://www.monitor.bg/a/view/25908-%D0%91%D0%BE%D1%80%D0%B8%D1%81-%D0%94%D0%B6%D0%BE%D0%BD%D1%81%D1%8A%D0%BD-%D0%BF%D1%80%D0%B8%D0%BA%D0%BE%D1%82%D0%BA%D0%B2%D0%B0-%D1%80%D1%83%D0%BC%D1%8A%D0%BD%D1%86%D0%B8%D1%82%D0%B5/", "text": "\n                    Румънците от Великобритания въобще не трябва да се безпокоят във връзка със ситуацията след Брекзита, защото са \"изключително ценни членове на нашето общество\" и \"трябва да сме луди да ги пуснем да се върнат в Румъния\", заяви в интервю за Аджерпрес британският външен министър Борис Джонсън, който е на кратко посещение в Букурещ.\nТой отбеляза, че след излизането от Европейския съюз Великобритания ще остане отворена за лицата \"с талант, амбиция и решимост\", но ще контролира сама миграционната си система.\n\"Не мисля, че трябва да се безпокоят въобще. Няма защо да се притесняват, защото са изключително ценни членове на нашето общество. Обичаме ги. Имат огромен принос към икономиката на Обединеното кралство, към британската култура\", изтъкна Джонсън в отговор на журналистически въпрос.\n\"Аз бях кмет на Лондон. Когато вървиш из Лондон, виждаш редица румънски магазини, румънци, които работят във всички сфери. Смятаме, че има половин милион румънци в Обединеното кралство. Трябва да сме луди да ги оставим да се върнат обратно в Румъния. Искаме да ги задържим, искаме да се уверим, че се чувстват сигурни и че правата им са защитени\", посочи британският първи дипломат.\n\"Занимавах се с най-разнообразния град в света. Мисля, че имаше 300 езика, които се говореха по улиците на Лондон, включително румънски. Това беше огромно икономическо предимство (...) Няма да се затворим. Ако хора с талант, амбиция и решимост, искат да дойдат, ще продължим да бъдем отворени. Но ще имаме система, която ние ще контролираме, а не Брюксел. Това е разликата. Сами ще се занимаваме с миграционната си система\", изтъкна Джонсън.\nБританският външен министър разговаря снощи с румънския си колега Теодор Мелешкану в рамките на обиколка, която прави тези дни в Прага, Букурещ и Братислава.Румънско-британските отношения ще бъдат дори още по-силни след излизането на Великобритания от Европейския съюз, написа снощи в Туитър Джонсън.\nВ съобщение на британското посолство се отбелязва, че Джонсън ще посети Прага, Букурещ и Братислава, за да увери, че Обединеното кралство придава голямо значение на отношенията с трите столици.\n\"Тези посещения укрепват тесните връзки, които Великобритания има с трите страни, близки членки на ЕС, с общи ценности и интереси. Обединеното кралство си сътрудничи отблизо с трите страни в областта на сигурността и отбранителната политика, както и в борбата срещу руското влияние, търговията с наркотици, съвременното робство и тероризма\", се изтъква в съобщението.\n\n \n                    ", "date": "2017.09.26", "title": "Борис Джонсън прикотква румънците "}
{"url": "http://www.monitor.bg/a/view/75598-%D0%9C%D0%B0%D0%B4%D1%80%D0%B8%D0%B4-%D0%B7%D0%B0%D0%BF%D0%BB%D0%B0%D1%88%D0%B8-%D0%9F%D1%83%D1%87%D0%B4%D0%B5%D0%BC%D0%BE%D0%BD-%D1%81%D1%8A%D1%81-%D0%B7%D0%B0%D1%82%D0%B2%D0%BE%D1%80/", "text": "\n                    Лидерът на каталунското сепаратистко регионално правителство Карлес Пучдемон за пръв първи бе заплашен от испанските власти със затвор заради ролята му в спорния референдум за независимост на Каталуния, съобщи ДПА.\nШест дни преди планирания референдум испанският главен прокурор Хосе Мануел Маса заяви в интервю за радио \"Онда серо\", че не е изключено Пучдемон да влезе в затвора. По думите му той може да бъде обвинен в злоупотреба с публични средства, наред с други закононарушения.\nНо Пучдемон се зарече, че на 1 октомври ще има вот, въпреки изричната забрана от испанския конституционен съд и противопоставянето на централните власти в Мадрид.\n\"Потвърждавам, че ще има урни и бюлетини, както и нещо още по-важно за произвеждането на референдум: гласоподаватели\", каза той в интервю за френското радио \"Франс ентер\".\n\nОсвен заплахата, испанската Сметна палата наложи на каталунските лидери да платят гаранция в размер на над 5,2 милиона евро за организирания от тях през 2014 г. референдум за независимост. Решението бе взето броени дни преди предстоящото в неделя ново допитване за самоопределение на Каталуния. Наложената гаранция е в размер на предполагаемите разходи за допитването от 2014 г. Целта е бъде гарантирано, че те ще бъдат платени, в случай че организаторите на незаконния референдум, включително бившият каталунски премиер Артур Мас, бъдат осъдени окончателно по случая. Ако сумата не бъде внесена, испанските власти може да конфискуват имущество на инициаторите на допитването.\n\nВ последно време Мадрид засили натиска върху Барселона, за да провали предстоящия в неделя нов референдум за самоопределение на Каталуния. Поредният удар беше решението на испанската полиция ограничи достъпа до над 140 сайта, подкрепящи планирания за 1 октомври референдум за независимост.\nПо данни на агенция Ефе сайтовете са блокирани по силата на прието в събота решение на Върховния съд на Каталуния. С него органите на реда получиха правото да закриват страници, публикуващи информация в подкрепа на провеждането на референдума за независимост на Каталуния, забранен от испанския Конституционен съд.\nНа 23 септември каталунският Върховен съд взе решение за блокиране на три сайта, предоставящи информация за разположението на избирателните секции. Линкове към тях бяха публикувани в акаунтите на членовете на каталунското правителство в социалните мрежи. Първоначално тези данни бяха публикувани на официалния сайт на референдума.\n\n \n\n\n\n \n\n \n\nРешението на каталунските сепаратисти да организират референдум за самоопределение срещна силна подкрепа в Шотландия три години след неуспешния опит на тази британска територия да получи независимост; все повече хора там надигат глас срещу антидемократичната според тях забрана върху вота, наложена от Мадрид. Функционери от младежкото крило на Шотландската национална партия (ШНП) се отправят към каталунската столица Барселона, за да подкрепят отцепващите се.\nПремиерката на Шотландия Никола Стърджън прикани вече в четвъртък да бъде зачетено правото на самоопределение в Каталуния; същевременно тя изрази надежда за подновяване на диалога между Мадрид и Барселона.\nСтърджън призна, че е \"напълно легитимно за Испания да се противопостави на каталунската независимост\", но сметна за \"обезпокоително, че която и да било държава може да отрече правото на един народ демократично да изрази своята воля\".\n                    ", "date": "2017.09.26", "title": "Мадрид заплаши Пучдемон със затвор"}
{"url": "http://www.monitor.bg/a/view/22495-%D0%A1%D1%8A%D0%B7%D0%B4%D0%B0%D0%B4%D0%BE%D1%85%D0%B0-%D1%81%D0%B5%D0%BA%D1%81-%D0%BA%D1%83%D0%BA%D0%BB%D0%B0-%D0%BA%D0%BE%D1%8F%D1%82%D0%BE-%D0%B3%D0%BE%D0%B2%D0%BE%D1%80%D0%B8/", "text": "\n                     Секс кукла, която говори, е новият хит на Острова. След като жените бавно и сигурно убиха женствеността, натрапвайки феминизма в лицата на мъжете, мъжката аудитория все по-често прехвърля вниманието си към роботите, които освен всичко останало стават не просто интелигентни, но и могат вече и да говорят, гръмнаха британските медии.Изобретението носи звучното име Саманта, но не прилича на известната си съименничка Саманта Фокс, която беше секс идол на цяло поколение. Секс роботът прави всичко необходимо за един мъж.Саманта може да говори на различни теми, да цитира любопитни факти, да пуска шеги и да обсъжда дори философски въпроси. Засега обаче не е застъпена квантовата физика и струнната теория.Изобретателката на куклата е Синтия Аматус. Готовият продукт струва 3500 паунда.Очевидно има достатъчно поръчки, защото Саманта ще пристигне при бъдещите си собственици след едва 6 седмици, а до тогава има доста време.Електронната хубавица се зарежда с USB кабел и разполага с SD карта, в която се събира всичката нужна информация. Не става ясно обаче колко голяма е SD картата. Компанията-производител Vibez Adult Boutique заявява, че куклата ще се учи и ще анализира всичко, което харесвате, за да предложи нещо още по-добро.Изобретението е изключително полезно, тъй като наскоро стана ясно, че разпространената сред младите мъже еректилна дисфункция е свързана с гледането на порно.По думите на сексуалния терапевт Ванеса Марин, в последните две-три години се наблюдава покачване на еректилната дисфункция при младите мъже, докато по-рано заболяването било характерно за по-възрастни хора.Резултатите от изследването на уролога Матю Кристман от Сан Диего показаха, че разпространението на импотентността е свързано с порнографията. Специалистите изследваха 312 мъже на възраст от 20 до 40 години. От тях 3,4 % са отговорили, че предпочитат да гледат филми за възрастни, отколкото да правят секс. Останалите анкетирани, фенове на порнографията, са имали по-изявени проблеми с еректилната дисфункция. \n\n\n                    ", "date": "2017.09.26", "title": "Създадоха секс кукла, която говори "}
{"url": "http://www.monitor.bg/a/view/51129-%D0%9F%D0%B5%D1%82%D0%B8%D0%BC%D0%B0-%D0%BD%D0%B0-%D1%81%D1%8A%D0%B4-%D0%B7%D0%B0-%D0%BE%D1%82%D0%B2%D0%BB%D0%B8%D1%87%D0%B0%D0%BD%D0%B5-%D0%BD%D0%B0-%D1%81%D0%B8%D0%BD%D0%B0-%D0%BD%D0%B0-%D1%80%D0%BE%D0%BC%D1%81%D0%BA%D0%B8-%D0%B1%D0%B0%D1%80%D0%BE%D0%BD/", "text": "\n                    Петима мъже отиват на съд за отвличане на сина на ромски барон. От прокуратурата засега са изготвили предложение за споразумение и за налагане на наказание от по 4 години на похитителите, което споразумение съдът ще трябва да одобри. Престъплението е извършено на 27 октомври 2016 г. в горнооряховския кв. Калтинец. Жертвата – 19 годишен младеж се прибирал с колата в дома си, когато бил нападнат от петима непознати мъже, които го отвлекли със собствения му лек автомобил. След това по телефона те се обадили на бащата на младежа и му поискали 400 хил. лв. откуп. Вместо да плати обаче, родителят се обадил в полицията, които извършили заградтелни мероприятия в района. След като видели многото полицаи похитителитеразбрали, че са разкрити и оставили жертвата си в центъра на сел Хотница, а автомобила в една канавка, и избягали. Седмица по-късно обаче, четирима от престъпниците са разкрити и арестувани. Това са Тони П., Велин Б., Емил С. и Ибрахим Р. няколко дни по-късно е заловен и последният от бандата, Румен Р. Петимата са от Плевен, Тетевен и село Стамболово, община Павликени. Двама от тях са криминално проявени и са осъждани за кражби и грабежи. По време на разпитите петиматаса направили самопризнания. Срещу тях са повдигнати обвинения за отвличане, противозаконно отнемане на лек автомобил и грабеж на златните бижута на жертвата им. По случая предстои да се произнесе окръжният съд във Велико Търново.\n                    ", "date": "2017.09.26", "title": "Петима на съд за отвличане  на сина на ромски барон"}
{"url": "http://www.monitor.bg/a/view/36283-%D0%9E%D0%B3%D0%BD%D0%B5%D0%BD%D0%B0-%D0%B2%D0%B5%D0%BD%D0%B4%D0%B5%D1%82%D0%B0-%D0%B7%D0%B0-%D1%88%D0%B5%D1%84-%D0%BD%D0%B0-%D1%88%D0%BA%D0%BE%D0%BB%D0%BE-%D0%B2%D1%8A%D0%B2-%D0%92%D1%80%D0%B0%D1%86%D0%B0/", "text": "\n                    Три коли, собственост на семейството на шефката на училище „Кирил и Методий” във Враца Невена Димитрова са подпалени умишлено в нощта срещу вторник. Автомобилите били оставени в гараж и до него край блок №5 в квартал „Младост”, където фамилията живее.\n\nСигнал за палежа е подаден в 2,35 часа, съобщават от полицията. Съседи на семейството видели как трима души палят колите и после си плюят на петите. Пламъците унищожили напълно„БМВ“, собственост на съпруга на директорката, което било в гаража. Изгорели са и паркираните наблизо „Фолксваген Голф“, и още един „Голф“, които са на синовете му.\n\nСлед подаден сигнал на горещия телефон 112  и на мястото пристигнали екипи от огнеборци и полицаи. Огънят обаче вече се бил разпространил и изгорил автомобилите, гаража и навеса. Комшиите на семейството недоумяват кой може да му има зъб, за да мъсти с огнен атентат. Разследването тепърва ще се опита да разбере кой и защо е поръчал вендетата и кои са пироманите, които са запалили колите.\n                    ", "date": "2017.09.26", "title": "Огнена вендета за шеф на школо във Враца"}
{"url": "http://www.monitor.bg/a/view/6601-1000-%D0%BB%D0%B5%D0%B2%D0%B0-%D0%B3%D0%B0%D1%80%D0%B0%D0%BD%D1%86%D0%B8%D1%8F-%D0%B7%D0%B0-%D1%81%D0%B8%D0%BD%D0%B0-%D0%BD%D0%B0-%D1%83%D0%B1%D0%B8%D1%82%D0%B8%D1%8F-%D0%B2%D1%8A%D0%B2-%D0%92%D0%B8%D0%BD%D0%BE%D0%B3%D1%80%D0%B0%D0%B4%D0%B5%D1%86-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82%D1%8C%D0%BE%D1%80/", "text": "\n                    Синът на убития с пистолета на бившия общински съветник Лазар Влайков във Виноградец ресторантьор Наско Тонкев – Димитър, излиза от ареста. Младежът бе арестуван и обвинен за разпространение на наркотици. Преди дни окръжният съд в Пазарджик го остави за постоянно зад решетките и Димитър обжалва в Апелативния съд в Пловдив. Магистратите от града на тепетата обаче прецениха, че няма опасност Димитър Т. да извърши престъпление, като взе предвид чистото му съдебно минало. Според съда адекватната мярка за неотклонение е парична гаранция от 1000 лева.\n\nПускането на Димитър Тонкев от ареста доведе до сълзи на облекчение у майка му Павлина, сестра му Деница и приятелката му, които неотлъчно са до него на всяко съдебно заседание. Само преди дни пред окръжния съд в Пазарджик приятели на Митко протестираха мирно срещу ареста му. В апелативния съд в Пловдив близките на 21-годишния младеж бяха донесли подписка от жителите на село Виноградец, в която близо 400 души са заявили, че не са съгласни с несправедливото според тях задържане на сина на убития Наско Тонкев. Димитър е обвинен от прокуратурата в разпространение на наркотици. Срещу него има показания на шестима свидетели, които изреждат колко пъти в седмицата и откога са купували от Митко амфетамини и марихуана. При извършените обаче претърсвания на четири къщи на семейството му дрога не била открита, подчерта адвокатът му Нягол Панев. Единствено били открити 2,55 грама марихуана и 0,56 грама амфетамини в един от свидетелите, който заявил, че ги купил от Димитър. Разследването срещу него било стартирало много преди трагедията в семейния им ресторант във Виногардец, при която бе убит баща му Наско. Били използвани и специални разузнавателни средства, а самият обвиняем напоследък бил станал много подозрителен, мислел, че някой го следи и затова в къщите не били намерени наркотици, подчерта прокурорът от апелативната прокуратура в Пловдив Иван Перпелов. Определението на съда в Пловдив е окончателно и не подлежи на обжалване. \n                    ", "date": "2017.09.26", "title": "1000 лева гаранция за сина на убития във Виноградец ресторантьор"}
{"url": "http://www.monitor.bg/a/view/17577-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BF%D0%BE%D0%B4%D1%85%D0%B2%D0%B0%D0%BD%D0%B0-%D0%B7%D0%B0%D1%81%D0%BC%D1%83%D0%BA%D0%B0%D0%BD%D0%BE%D1%82%D0%BE-%D0%BE%D1%82-%D0%B4%D0%B6%D0%B0%D0%BA%D1%83%D0%B7%D0%B8-%D0%B4%D0%B5%D1%82%D0%B5/", "text": "\n                    Районната прокуратура в Пловдив започна проверка по случая със засмуканото от джакузи 4-годишно дете в хотел край село Брестник. Малкият Борис пострадал миналия петък, когато със семейството си били на почивка в комплекса. Сигналът в полицията бил подаден ден по-късно – на 23 септември, от бащата на детето. Случаят веднага бил докладван на дежурен прокурор от районната прокуратура в Пловдив, откъдето назначили незабавна и щателна проверка, съобщи говорителят на районната прокуратура Атанас Илиев. Той уточни, че според първоначалните данни от проверката за живота на 4-годишното момченце няма опасност. То е получило хематом в областта на седалището и все още се намира в болница за наблюдение. Според родителите детето не е било само в джакузито. С него е бил баща му, както и тяхна семейна приятелка с нейното дете. След инцидента родителите видели, че на една от помпите в джакузито липсва предпазната решетка. Те потърсили обяснение от служителите на хотелския комплекс, които им били признали, че решетката наистина липсвала и за проблемът бил уведомен техникът, който се грижел за изправността на уредите. Ден – два по-късно обаче, при проверка на Комисията за защита на потребителите решетката вече е била на мястото си, а край джакузито е имало предупредителна табела за възрастта на децата, които не могат да влизат вътре без придружител.\n\nПо време на проверката на прокуратурата се снемат обяснения от служителите на хотелския комплекс и от родителите. Очаква се проверката да приключи до седмица – две, уточни прокурор Илиев.\n\n \n                    ", "date": "2017.09.26", "title": "Прокуратурата подхвана инцидента със засмуканото от джакузи дете"}
{"url": "http://www.monitor.bg/a/view/62428-%D0%A3%D1%87%D0%B5%D0%BD%D0%B8%D0%BA-%D0%BF%D1%80%D0%B5%D0%B1%D0%B8-%D0%B1%D0%B0%D1%82%D0%BA%D0%BE-%D1%81-%D1%82%D1%80%D1%8A%D0%B1%D0%B0-%D0%B7%D0%B0%D1%80%D0%B0%D0%B4%D0%B8-%D0%BC%D0%BE%D0%BC%D0%B0/", "text": "\n                    10-класник от специализираната гимназия по селскостопанство „Гео Милев“ в град Мъглиж е нанесъл тежки удари с метална тръба по главата и тялото на по-голям от него ученик по време на междучасие в понеделник.\n\n18-годишният Даниел Ганчев е с разбита уста и множество синини по крайниците, но няма пряка опасност за живота му, според съдебният медик д-р Пасев, който е извършил прегледа.\n\nИнцидентът е станал на двора на учебното заведение в междучасието на петия и шестия час, върху жертвата са налетели поне петима юноши, но металната тръба е носел десетокласник, който отдавна враждувал с бития заради красива девойка от градчето.\n\nИ бития и побойникът са сред настанените в общежитието, уточни директорката на гимназията Галя Михова, която потвърди че инцидентът е заради момиче.\n\n„Уведомили сме областния инспекторат на образованието в Стара Загора , подали сме сигнал и до полицията. Пострадалият днес беше на училище, не виждам защо се търси сензация. Това са все пак деца...“, отсече училищната шефка.\n\nСпоред нея това бил изолиран случай е не бил свързан с някакво напрежение на етническа ооснова сред тийнейджърите.\n\n„Сбиването е станало към 14,00 часа пред очите на ученици и учители. Сигналът при нас дойде в късния следобед и затова едва днес /вторник/ реагираме. На място са представители на детската педагогическа стая, които трябва да изяснят в детайли какво точно е станало. „, заяви началникът на РУ „Полиция“ - Казанлък Стойчо Крачолов.\n                    ", "date": "2017.09.26", "title": "Ученик преби батко с тръба заради мома "}
{"url": "http://www.monitor.bg/a/view/7910-%D0%A8%D0%B2%D0%B5%D0%B4%D1%8A%D1%82%D0%B1%D0%B8%D1%8F%D1%87-%D0%A0%D0%B0%D0%BB%D1%84-%D0%A1%D1%83%D0%BD%D0%B1%D0%B5%D1%80%D0%B3-%D1%81%D0%B5-%D0%BE%D1%82%D1%8A%D1%80%D0%B2%D0%B0-%D1%81-4500-%D0%B3%D0%BB%D0%BE%D0%B1%D0%B0/", "text": " Битата камериерка завежда ново дело срещу побойника\n                    Шведът-бияч Ралф Сунберг се отърва с парична глоба за зверския шут срещу беззащитната камериерка Диана Петкова. Делото срещу него приключи в едно единствено заседание и туристът вече може спокойно да отлети за родината си. Районният съд в Несебър призна Ралф за виновен и му наложи административна глоба от 4 500 лева, като същевременно го освободи от наказателна отговорност, тъй като има чисто съдебно минало. Той ще трябва да плати и 583 лева разноски по делото и още 30 лева за преводач, постанови съдия Йорданка Майска. \nМагистратът посочи, че това не е най-бруталният случай и е факт, че има по-тежки, но цялостното поведение на подсъдимия от датата на събитието и начина на извършването му показвали липса на елементарно човешко отношение. Съдията постави под съмнение изразеното от Ралф съжаление за случилото се, който така и не призна вината си, а през цялото време оправдаваше постъпката си с безпаметно пиянство. \nПодсъдимият влезе в съдебната зала без да пророни и дума, като старателно криеше лицето си от репортерските камери. \"Съжалявам за това, което съм направил, никога преди това не съм удрял човек. Чувствам се засрамен и това никога няма да се повтори\", заяви шведът пред съда. \nДържавното обвинение изтъкна, че с действията си, Ралф Сунберг е поругал честта и достойнството на пострадалата Диана Петкова и е скандализирал всеки, който е гледал записа от охранителната видеокамера. \"Ударът е бил толкова силен, че жената е полетяла назад като предмет и е загубила съзнание.Скандално е, че Сунберг е продължил напред, все едно нищо не се е случило. След 2-3 минути се връща по същия коридор, а две жени се опитват да помогнат на пострадалата, но той дори не поглежда към тях. В поведението му няма никакво разкаяние или съжаление, а той казва, че нищо не си спомня, защото е пиян. Случаят мобилизира цялото общество в подкрепа на пострадалата. Очакванията са за това да се наложи най-тежкото наказание, за да се постигне справедливост и да стане ясно на всички, че който извърши подобно деяние, ще понесе цялата строгост на закона\", обяви прокурора и поиска максималната глоба от 5 000 лева за този вид престъпление. \nАдвокатът на шведа Никола Атанасов, пък акцентира върху срока на разследването, който продължи повече от 3 месеца. Той посочи, че делото е можело да приключи само за две седмици, а вместо това се е проточило в неразумен срок и в противоречие с Европейската конвенция за защита правата на човека. Той представи препоръка от работодателя на шведа, която носела информация за личността му. Защитата призова съда да прилага еднакво закона, независимо от това как медиите са отразили този случай и да не се влияе от това дали случаят е даван по телевизията.\nСъдебно психиатричната експертиза, назначена по делото установи, че по време на нападението Ралф е бил в нетрезво състояние, но е можел да разбира и ръководи постъпките си. Инцидентът стана на 3 юни, часове след като туристът пристигнал на почивка в Слънчев бряг. Заради ритника в главата на камериерката той изкара два месеца в ареста и почти още толкова под домашен арест, който търпя в апартхотел в курорта. \nРешението на съда не е окончателно и може да бъде обжалвано в двуседмичен срок пред окръжната инстанция. \nПострадалата камериерка Диана Петкова пък се готви да заведе ново дело по граждански иск срещу Сунберг, с който ще претендира нематериални вреди. Жената отказва да съобщи какво обезщетение ще търси, но според юристи, заради унижението и болката, които й причини, шведът ще се изръси поне с 20 бона. \n \n                    ", "date": "2017.09.26", "title": " Шведът-бияч Ралф Сунберг се отърва с 4500 глоба"}
{"url": "http://www.monitor.bg/a/view/9438-%D0%9C%D1%8A%D0%B6-%D1%81%D1%82%D1%80%D0%B5%D0%BB%D1%8F-%D1%81-%D0%B0%D0%B2%D1%82%D0%BE%D0%BC%D0%B0%D1%82-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%94%D1%83%D0%BF%D0%BD%D0%B8%D1%86%D0%B0/", "text": "\n                    Районната прокуратура в Дупница повдигна обвинение срещу Слави М., който стреля с автомат в центъра на Дупница. Инцидентът е станал на кръстовището на улица „Родопи“ и „Св. Иван Рилски“, когато обвиняемият произвел поредица хаотични изстрели с автомат. Огнестрелното оръжие е негова собственост и е законно притежаван. С извършените в тъмната част на денонощието непристойни действия, в оживен квартал в центъра на града, Слави грубо нарушил обществения ред, посочиха от прокуратурата.\n\nОказало се, че часове по-рано дупничанинът пил със свой познати в една от местните кръчми. Засегнат от майтап, той отишъл до дома си и взел автомата. Застанал пред заведението и започнал да стреля без да мисли. Като по чудо не се е стигнало до пострадали, тъй като всичко се е случило около 5 часа сутринта, коментираха униформени. Мъжът първоначално е бил задържан за 24 часа, а след което освободен.\n                    ", "date": "2017.09.26", "title": "Мъж стреля с автомат в центъра на Дупница"}
{"url": "http://www.monitor.bg/a/view/34547-%D0%9F%D1%83%D1%81%D0%BD%D0%B0%D1%85%D0%B0-%D0%B1%D0%B8%D0%B2%D1%88%D0%B8%D1%8F-%D0%B2%D0%BE%D0%B5%D0%BD%D0%B5%D0%BD-%D0%B7%D0%B0%D1%81%D1%82%D1%80%D0%B5%D0%BB%D1%8F%D0%BB-%D1%81%D0%B8%D0%BD%D0%B0-%D1%81%D0%B8-%D0%BE%D1%82-%D0%B0%D1%80%D0%B5%D1%81%D1%82%D0%B0/", "text": "\n                    69-годишният Костадин Пелтеков, който е бивш военен и застреля сина си Стоян на 23 септември, бе пуснат от окръжния съд в Пловдив от ареста с мярката „подписка”. Магистратите са категорични, че има достатъчно доказателства, които сочат, че именно бащата е убил сина си, но няма опасност да се укрие или да извърши друго престъпление.\n\n„Преди много години кола уби жена ми и детето ми. След това започна 20-годишен тормоз, 24 часа в денонощието от това момче за пари. Два пъти той лежа в затвора, пробациите нямам спомен колко бяха. Не мога да разбера мен кое от тези три неща ме заболя най-много”, каза в съдебната зала Костадин.\n\nСтоян е бил наркоман от години, имал е и криминално досие за кражби и за дрога. Той непрекъснато е тормозил родителите си с искания за пари. При поредния скандал миналата събота Костадин е извадил законния си пистолет и стрелял два пъти в сина си – сърцето и в главата. Все още не е ясно кой от двата изстрела е бил първи, но се предполага, че този в сърцето е бил първи. Първият куршум е бил изстрелян от ляво на гърдите на жертвата, като траекторията му е била отгоре надолу. Затова се предполага, че Стоян е бил най-вероятно седнал, когато е бил прострелян. Вторият изстрел е попаднал в очната област, обясни прокурорът по делото Тодор Павлов. От думите му в съдебната зала стана ясно, че Костадин е искал да сложи край на живота си, оставяйки предсмъртно писмо. За да се гарантира неговата безопасност, прокурорът поиска бившият военен да остане за постоянно зад решетките. Според служебния адвокат на Костадин Галина Койчева клиентът й сам се е обадил на 112 след убийството и затова няма опасност да се укрие. Тя представи в съда становище на социалните служби, които са дали правото на Костадин и жена му да се грижат в следващите 2 години за 7-месечното си внуче. По повдигнатите му обвинения бившият военен го грози затвор до 20 години, доживотен затвор или доживотен без право на замяна. Определението на окръжния съд не е окончателно и може да се обжалва.\n\n \n\n \n\n \n\n \n                    ", "date": "2017.09.26", "title": "Пуснаха бившия военен, застрелял сина си, от ареста"}
{"url": "http://www.monitor.bg/a/view/58684-%D0%A0%D1%83%D1%81%D0%BA%D0%B8%D1%8F%D1%82-%D0%B3%D1%83%D1%80%D1%83-%D1%81%D0%B5-%D1%81%D1%8A%D0%B1%D1%83%D0%B4%D0%B8-%D0%BE%D1%82-%D0%BA%D0%BE%D0%BC%D0%B0%D1%82%D0%B0/", "text": "\n                    Руският гуру Митредевананда Свами се събуди от комата, съобщиха от бургаската болница. Той е дошъл в съзнание във вторник сутринта, след като прекара цели осем дни между живота и смъртта. В момента състоянието му е много стабилно, а кръвното му налягане продължава да е 120/80, каквото бе и в състояние на кома. Вероятно той ще бъде изписан от реанимацията още в сряда и ще бъде предаден на властите за изпълнение на процедурата по екстрадиране, коментираха разследващи.  \nДо момента лекарите в Бургас така и не успяха да установят каква е причината за състоянието му. През цялото време жизнените му показатели останаха стабилни, което породи слухове и съмнения, че гуруто сам се е вкарал в състояние на кома, за да избегне екстрадицията. \nСвами е религиозен водач на сектата \"Каула Дхарма\", на която руските власти са отказали регистрация. Той бе задържан в Бургас в края на месец май тази година, след като бе обявен за издирване с червена бюлетина от Интерпол. Руснакът е издирван в родината си по обвинение, че е лидер на организирана престъпна група, която е вербувала млади жени с цел проституция. Срещу него имало и данни, че е подлагал на мъчения жени и деца. Според разследващи, гуруто събира млади, предимно самотни момичета, които превръщал в свои секс робини.  С помощта на сови сподвижници, той вербувал девойки от Украйна, Русия и Беларус за участие в порно филми или за проституция. Заснетите порнофилми после се тиражирали в интернет. \n                    ", "date": "2017.09.26", "title": "Руският гуру се събуди от комата"}
{"url": "http://www.monitor.bg/a/view/89067-%D0%A6%D0%B5%D0%BD%D0%B8%D1%82%D0%B5-%D0%BD%D0%B0-%D1%82%D0%B5%D1%80%D0%B5%D0%BD%D0%B8%D1%82%D0%B5-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%B3%D0%BE%D0%BD%D1%8F%D1%82-%D1%82%D0%B5%D0%B7%D0%B8-%D0%B2-%D0%90%D1%82%D0%B8%D0%BD%D0%B0/", "text": "По главните търговски улици стигнаха 2500 евро/кв. м\n                    Цените на терените за застрояване в центъра на София се доближиха до тези в Атина, научи „Монитор“.\n\nПо главните търговски улици те варират от 1000 до 2500 евро/кв. м, колкото е минималната цена за терен под Акропола в Атина. Все още обаче сме далеч от максималните нива в кв. „Колонаки“ на гръцката столица, които за сегмента са към 8500 евро за квадрат. В Солун най-високата цена в момента е около 1200 евро/кв. м, а в италианския мегаполис Милано, заедно с таксите за разчистване на терена те стигат 8-9 хил. евро за квадрат.\n\nАнализ на Arco Real Estate сочи\n\n \n\nнарастване на търсенето на парцели за застрояване\n\n \n\nв София през третото тримесечие на 2017 г., като най-голям е интересът на предприемачите към районите на центъра и зоните, разположени по протежение на метрото.\n\nИнтересът е най-висок в най-престижните локации като Докторски паметник, където обаче на практика липсва предлагане. Там ново строителство на жилища може да се реализира главно на мястото на стара къща с двор. Някои от терените в центъра обаче са много малки и трудно могат да се застроят рационално, отчитат експертите. Затова и офертните цени в центъра на столицата в сегмента\n\n \n\nса в много широки граници.\n\n \n\nВ кв. „Оборище” собствениците на парцели искат от 350 до 550 евро/кв. м. В тази зона предлагането също не е високо, но има доста останали къщи с дворове, които могат да бъдат застроени.\n\nЕдна от пречките да бъдат застроени някои подходящи терени в София е, че немалко от тях са с много съсобственици, обикновено наследници на имота, които не могат да се разберат помежду си. Когато собственикът е един, то тогава пречка за реализация на проекта може да станат прекалено високите му претенции за обезщетение, за част от РЗП-то на бъдещата жилищна кооперация.\n\nВ намиращите се на запад от центъра райони, \"Зона Б-5\" и \"Зона Б-18\", офертните цени на парцели за застрояване са от 170 до 420 евро/кв. м. В разположения в съседство кв. \"Банишора\" пък офертите са в диапазона от 200 до 500 евро/кв.м. В тези столични квартали също има останали още стари къщи с дворове за застрояване. Не малко от тях са строени преди близо 100 години за да приютят бежанците от войните. Доста от тези имоти сега са необитаеми.\n\n \n\nВ „Дружба” и „Овча купел“ са най-ниските офертни\n\n \n\nцени, отчитат брокерите. В „Дружба” те са от 45 до 85 евро/кв. м. В „Овча купел” интересът е насочен към зоните около трасето на вече строящото се метро от третия метродиаметър и там собствениците на парцели искат от 70 до 150 евро/кв.м.\n\nВ четирите части на кв. „Надежда” предложенията в сегмента са от 80 до 320 евро/кв. м за парцел за застрояване. В съседния квартал „Връбница” стигат до 100 евро/кв.м. От 60 до 80 евро/кв. м се оферират имотите от сегмента в периферните зони на квартал „Люлин”. В центъра на най-големия панелен комплекс в столицата и микрорайоните му, през които минава метрото обаче, цените варират от 100 до 230 евро/кв. м.\n\nВ източните райони на столицата най-скъпо - от 190 до 450 евро/кв. м, се предлагат парцелите в „Изток”. В намиращия се наблизо „Дианабад” офертните цени на парцелите варират от 150 до 450 евро/кв.м. От 110 до 480 евро/кв.м. се предлагат терените в петте части на жк „Младост”. И тук по-високите цени са за имотите, разположени близо до метростанциите.\n                    ", "date": "2017.09.26", "title": "Цените на терените в центъра гонят тези в Атина"}
{"url": "http://www.monitor.bg/a/view/53639-thyssenkrupp-%D0%BF%D1%80%D0%BE%D0%B4%D0%B0%D0%B4%D0%B5-%D0%BD%D0%BE%D0%B2%D0%B8-%D0%B0%D0%BA%D1%86%D0%B8%D0%B8-%D0%B7%D0%B0-14-%D0%BC%D0%BB%D1%80%D0%B4-%D0%B5%D0%B2%D1%80%D0%BE-%D0%BF%D0%BE-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%B7%D0%B0-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%B8%D0%B5%D1%82%D0%BE-%D1%81%D0%B8-%D1%81-tata-steel/", "text": "\n                    Най-големият производител на стомана в Германия ThyssenKrupp набра 1,4 млрд. евро от нова емисия акции, свързана с обединяването му с индийската корпорация Tata Steel, се казва в съобщение на немския гигант, цитирано от „Прайм”. Германците са пуснали на борсата 56,6 млн. ценни книжа, като след реализацията им уставният капитал на компанията се е увеличил с една десета.\n\nПрез миналата седмица ThyssenKrupp и Tata Steel подписаха меморандум за вазимно разбирателство, предвиждащ обединяване на активите им свързани с производството на стомана в Европа и създаването на смесена фирма, която се очаква да генерира приходи от 15 млрд. евро годишно. Очаква се в общата компания дяловете на страните а са равни. Заетите в него работници и служители ще са около 48 хиляди души. Ще се произвеждат 21 млн. стомана на година в 34 металургични завода.\n\nФиналният договор по сливането се очаква да бъде подписан в началото на следващата година, а сделката да бъде приключена окончателно към края на 2018 г.\n                    ", "date": "2017.09.26", "title": "ThyssenKrupp продаде нови акции за 1,4 млрд. евро преди сделката за обединението си с Tata Steel"}
{"url": "http://www.monitor.bg/a/view/12852-%D0%91%D1%80%D1%8E%D0%BA%D1%81%D0%B5%D0%BB%D0%A0%D0%B0%D0%B7%D0%BB%D0%B8%D1%87%D0%BD%D0%BE%D1%82%D0%BE-%D0%BA%D0%B0%D1%87%D0%B5%D1%81%D1%82%D0%B2%D0%BE-%D0%BD%D0%B0-%D1%81%D1%82%D0%BE%D0%BA%D0%B8-%D0%B2-%D0%B5%D0%B4%D0%BD%D0%B0%D0%BA%D0%B2%D0%B0-%D0%BE%D0%BF%D0%B0%D0%BA%D0%BE%D0%B2%D0%BA%D0%B0-%D0%B5-%D0%BD%D0%B0%D1%80%D1%83%D1%88%D0%B5%D0%BD%D0%B8%D0%B5-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%BF%D1%80%D0%B0%D0%B2%D0%B8%D0%BB%D0%B0/", "text": "ЕК издава насоки за по-лесно хващане на допусканите досега нарушения на пазара\n                    Продаването на стоки с различно качество с еднаква опаковка е нарушение на правото на ЕС, заяви днес Европейската комисия, съобщи БТА.\n\nПо този повод комисията издава насоки, с които националните власти да установяват по-лесно допусканите досега нарушения на пазара. ЕК отбелязва, че твърде дълго властите в отделните страни в ЕС не успяват сами да се справят с това предизвикателство.\n\nКомисията уточнява, че при съмнения за злоупотреби следва да бъде прилагана директивата срещу нечестните търговски действия. По силата на тази наредба на ЕС търговците и производителите нямат право да си служат със заблуда. Когато бъде установено нарушение, властите могат да подават данните в общоевропейска информационна система.\n\nЕК отделя един милион евро за разработката на методология за оценка на съдържанието на продаваните в ЕС стоки. Още един милион евро ще бъдат осигурени за събирането на доказателства и прилагането на европейските правила. Производителите на стоки са обещали на комисията, че тази есен ще приемат правила за собственото си пазарно поведение.\n\nКомисията отчита, че в отделните държави от ЕС досега производителите продават стоки с еднаква опаковка, но с различно качество. Дадени са примери с кафе с различно съдържание на кофеин, студен чай с различно съдържание на захар, както и рибни изделия с нееднакво съдържание на суровина.\n                    ", "date": "2017.09.26", "title": "Брюксел: Различното качество на стоки в еднаква опаковка е нарушение на европейските правила"}
{"url": "http://www.monitor.bg/a/view/48301-%D0%95%D0%B4%D0%BD%D0%B0-%D0%BE%D1%82-%D0%B8%D0%BD%D0%BE%D0%B2%D0%B0%D1%86%D0%B8%D0%B8%D1%82%D0%B5-%D0%BD%D0%B0-%D0%9F%D0%B0%D0%BD%D0%B0%D0%B8%D1%80%D0%B0-%D0%9F%D0%BE%D0%BA%D0%B0%D0%B7%D0%B2%D0%B0%D1%82-%D1%81%D0%BE%D1%84%D1%82%D1%83%D0%B5%D1%80-%D1%81-%D0%BA%D0%BE%D0%B9%D1%82%D0%BE-%D0%BA%D0%BE%D0%BB%D0%B8%D1%82%D0%B5-%D1%81%D1%82%D0%B0%D0%B2%D0%B0%D1%82-%D1%80%D0%BE%D0%B1%D0%BE%D1%82%D0%B8/", "text": "\n                    Специален софтуер за интерактивни карти е една от новостите, която показват в рамките на Международния технически панаир в Пловдив. Иновацията е за българския пазар. Софтуерът е произведен от американска фирма и представлява приложение за смартфони, като с негова помощ се подготвя пътят към автономното шофиране. Идеята на създателите е, че вместо статичната визуализация на класическите карти се използва облачно архивиране. Целта е да се покаже движението „на живо”, в реално време. Според изложителите, които са българска фирма, това е следващото поколение услуги за мобилност и за определяне на местоположение. Това пък ще даде възможност на така наречените коли роботи да съумеят да „шофират” сами, ориентирайки се безупречно къде се намират и къде трябва да отидат.\n\nНаред с тази иновация за българския пазар в рамките на „Есен 2017” могат да бъдат видени общо 40 новости, от които пет световни. Повечето от тях се борят за златен панаирен медал, което е най-престижното пазарно отличие у нас, знак за иновативност и високо качество. Новост от европейски мащаб е така нареченият X-Store контейнер. Той представлява модул за транспортиране на компресиран природен газ, който се представя за първи път на Балканския полуостров. Контейнерът е много рентабилен за захранване с газ на цели селища. В Банско вече например се използват подобни съоръжения, казват от фирмата вносител, чийто управител е известният спортист Любо Ганев. С такъв контейнер за компресиран природен газ се пестят и пари от транспорта, тъй като общото му тегло е намалено заради олекотените бутилки и може да се превозват по-големи количества от газа.\n\n \n                    ", "date": "2017.09.26", "title": "Една от иновациите на Панаира:  Показват софтуер, с който колите стават роботи"}
{"url": "http://www.monitor.bg/a/view/77733-%D0%A6%D0%B8%D0%B3%D0%B0%D1%80%D0%B8%D1%82%D0%B5-%D0%B8-%D0%B0%D0%BB%D0%BA%D0%BE%D1%85%D0%BE%D0%BB%D1%8A%D1%82-%D1%81-%D0%BD%D0%BE%D0%B2%D0%B8-%D0%B1%D0%B0%D0%BD%D0%B4%D0%B5%D1%80%D0%BE%D0%BB%D0%B8-%D1%81-qr-%D0%BA%D0%BE%D0%B4/", "text": "\n                    Тютюневите изделия и бутилираните алкохолни напитки ще се продават с нови бандероли от 1 януари 2018 година, съобщиха от финансовото министерство. Единичните цени на бандеролите се запазват, като за тютюневи изделия e 0,013 лв., а за алкохолни напитки - 0,032 лева.\n\nНововъведение при бандеролите за тютюневи изделия е поставянето на QR код, съдържащ URL линк до уебстраницата на Министерството на финансите. Кодът е стандартен и може да се прочете чрез смартфон или таблет с всяко безплатно приложение за четене на QR код.\n\nАкцизните стоки, облепени с действащите към момента бандероли, могат да се реализират в търговската мрежа до изчерпването им, но не по-късно от 31 декември 2018 година. Дължимият акциз е платен при тяхното освобождаване за потребление и както бюджетът, така и търговците на едро и на дребно няма да понасят загуби от продажбата на акцизните стоки, облепени със стар бандерол. Лицензираните складодържатели трябва да върнат неизползваните бандероли в митницата, от която са ги получили, в 30-дневен срок от влизане в сила на новите образци.\n                    ", "date": "2017.09.26", "title": "Цигарите и алкохолът с нови бандероли с QR код"}
{"url": "http://www.monitor.bg/a/view/48316-%D0%9D%D0%B0%D0%B4-15-%D0%BC%D0%BB%D1%80%D0%B4-%D0%BB%D0%B2-%D0%BE%D1%81%D1%82%D0%B0%D0%B2%D0%B0%D1%82-%D0%B7%D0%B0-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%BE-%D1%81%D0%B0%D0%BD%D0%B8%D1%80%D0%B0%D0%BD%D0%B5/", "text": "Предстои обновяването на още 700 блока\n                    Над 1,5 млрд. лв. най-вероятно ще останат догодина за изпълнение на недовършените проекти по националната програма за саниране, а\n\n \n\nпрез 2019 г. евентуално ще се иска ново финансиране\n\n \n\nот държавния бюджет за програмата. Това съобщи вчера след участието си във форум \"Строителството през 2018 г. - перспективи и предизвикателства\" министърът на регионалното развитие Николай Нанков.\n\n„През 2018 г. и 2019 г. трудно ще приключим със сградите, които понастоящем са одобрени с договор с Българската банка за развитие, с ресурса, който имаме, коментира още министърът. \"Следващата година предстои изпълнението на поне още 700 сгради, а в момента се обновяват 606 блока.\n\n„Разписахме и внесохме в парламента нови правила за Националната програма за енергийна ефективност. Очакваме дебати по програмата. Негативизмът към нея, който се насади по политически и други причини, не ни дава оптимизъм да кажа точно каква ще е сумата в бюджета за 2018 г.“, коментира Нанков.\n\nТой припомни, че се дебатира по това занапред програмата да стане\n\n \n\nсъс съфинансиране от страна на участниците в нея.\n\n \n\nПо думите му работната група по промените в програмата е подготвила подобрения в методическите указания на процеса и координацията на изпълнението на проектите, в областта на контрола и за мониторинг на процеса от МРРБ и компетентните институции. Подготвени са предложения за диверсифициране на референтните цени по дейности, което по думите на министъра е справедлив модел, защото с настоящите цени трудно биха могли да бъдат обхванати сгради с конструктивни проблеми.\n\nИдеята за връщане към първоначалния модел финансиране на санирането през предишния програмен период по ОП „Регионално развитие“ бе лансирана още при предишни екипи на строителното министерство. Целта е по този начин държавни субсидии,\n\n \n\nмакар и в по-малък размер, да достигнат до повече\n\n \n\nбългарските граждани, обитаващи жилищни кооперации, имащи нужда от енергийно обновяване.\n\nУ нас първите проекти за субсидирано саниране на жилищни блокове бяха финансирани по демонстрационен проект на ПРООН. Тогава примерната сметка за обновяване излизаше около 105 лв. за квадрат РЗП на кооперацията, като към 54 кинта на единица площ бе отпусканата дотация. Впоследствие по старата ОПРР субсидията бе вдигната от 50% на 75%, а след това и на 100 на сто. Скоро след това тръгна и държавната програма за саниране на панелките.\n                    ", "date": "2017.09.26", "title": "Над 1,5 млрд. лв. остават за безплатно саниране"}
{"url": "http://www.monitor.bg/a/view/65982-%D0%96%D1%8A%D0%BB%D1%82-%D0%BA%D0%BE%D0%B4-%D0%B7%D0%B0-%D0%B2%D0%B0%D0%BB%D0%B5%D0%B6%D0%B8-%D0%B8-%D0%B3%D1%80%D1%8A%D0%BC%D0%BE%D1%82%D0%B5%D0%B2%D0%B8%D1%86%D0%B8-%D0%B2-%D0%BF%D0%B5%D1%82-%D0%BE%D0%B1%D0%BB%D0%B0%D1%81%D1%82%D0%B8/", "text": "\n                    НИМХ обяви предупредителен жълт код за валежи и гръмотевици в пет области. Предупреждението на синоптиците за потенциална опасност е в сила за областите: Смолян, Кърджали, Хасково, Ямбол и Бургас.\n\nОколо и след обяд ще превалява над голяма част от страната. В повечето райони валежите няма да бъдат съществени, до няколко литра на квадратен метър.\n\nВ сряда ще бъде по-хладно, с температури от 16 до 21 градуса, само в района на Сандански до 25, 26 градуса. \n\nНад страната ще продължи да прониква хладен въздух от северните части на Русия и дневните температури ще са от 13 до 18 градуса. \n\nВ събота и неделя облачността ще намалява до незначителна, през втория ден над югозападните райони - средна и висока.\n                    ", "date": "2017.09.26", "title": "Жълт код за валежи и гръмотевици в пет области"}
{"url": "http://www.monitor.bg/a/view/41038-%D0%9D%D0%B0%D1%88%D0%B8-%D1%83%D1%87%D0%B5%D0%BD%D0%B8-%D1%89%D0%B5-%D0%B8%D0%B7%D1%81%D0%BB%D0%B5%D0%B4%D0%B2%D0%B0%D1%82-%D0%BA%D0%BB%D0%B8%D0%BC%D0%B0%D1%82%D0%B8%D1%87%D0%BD%D0%B8%D1%82%D0%B5-%D0%BF%D1%80%D0%BE%D0%BC%D0%B5%D0%BD%D0%B8-%D0%BD%D0%B0-%D0%90%D0%BD%D1%82%D0%B0%D1%80%D0%BA%D1%82%D0%B8%D0%B4%D0%B0/", "text": "Първата група заминава в края на ноември\n                    Наши учени ще изследват промените в климата по време на 26-ата експедиция на Антарктида. Това обясни пред „Монитор“ директорът на Българския антарктически институт проф. Христо Пимпирев. Първата група, която ще е предимно от логистици, ще замине през втората половина на ноември, а организацията по пътуването вече тече в пълна сила.„Колегите ще подготвят базата в българското селище там за новия летен полярен сезон. То се намира на 14 000 км от София, така че това не е никак лека задача. Все пак там не е имало хора от март месец. Трябва да се предвиди необходимото количество хранителни продукти. Така че подготовката е изключително важна. Сред колегите ще има механици, водачи на моторни шейни“, обясни проф. Пимпирев. Предвижда се в новата експедиция да вземат участие 25 полярници и 8 чужди учени. В базата ни вече ще се радват и на високопроходима машина, която „С това приключи т.нар. романтичен период в селището ни, когато пренасяхме всичко с голи ръце. На другите бази разполагат с такава техника от 20 години, така че се радвам, че базата ни вече се оборудва“, каза още проф. Пимпирев. Тази година ще бъде набелязано място и за бъдещата ни научна лаборатория. На Ледения континент учените ни обменят опит с изследователи от 28 страни. От няколко години българските изследователи помагат и на турските си колеги, които през 2016 година организираха първата си експедиция.„Изследването на климатичните промени е доста отговорна задача. Знаете, че темата занимава учените от цял свят. Все пак от климата зависи животът ни, изхранването на хората, добивите от земеделските култури. Циклоните, които наблюдаваме напоследък, засушаванията, наводненията, всичко е резултат от тези промени. Затова съм щастлив, че се включваме в този щурм на научната общност, за да се набележат мерки за справяне с последиците“, каза още проф. Пимпирев. Той даде пример с топенето на ледниците, което може да доведе до наводнения иБългарските учени в 26-ата експедиция на Антарктида ще заминат на няколко групи. Първата ще пътува със самолет на бразилските военновъздушни сили от Пунта Аренас до о-в Кинг Джордж. През декември ще замине втората група изследователи, които ще бъдат превозени от испанския научноизследователски кораб „Есперидас“. Трета група ще отпътува за ледения континент през януари.Освен че ще изследват климатичните промени, учените ни ще продължат работа и по останалите научни проекти. Те са свързани с картографиране на неизучени площи, проучване на минерали и др.\n\n\n                    ", "date": "2017.09.26", "title": "Наши учени ще изследват климатичните промени на Антарктида"}
{"url": "http://www.monitor.bg/a/view/5460-%D0%9F%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D1%81%D1%82%D0%BE%D0%BB%D0%B8%D1%87%D0%BD%D0%B8-%D0%B1%D0%BE%D0%BB%D0%BD%D0%B8%D1%86%D0%B8-%D0%B7%D0%B0%D1%80%D0%B0%D0%B4%D0%B8-%D0%BF%D0%BE%D1%87%D0%B8%D0%BD%D0%B0%D0%BB-%D0%BF%D0%B0%D1%86%D0%B8%D0%B5%D0%BD%D1%82/", "text": "\n                    74-годишен мъж от София почина, след като линейка се отзова на спешното повикване за случая му с голямо закъснение, а в „Пирогов“ отказали да го приемат.\n\nНеговата съпруга Евелина Добрева написа открито писмо до здравния министър, след което последва проверка на болничните заведения.\nПред bTV Добрева разказа, че се сблъскала с безчовечно отношение. „За професионализъм не мога да говоря, за лекарска етика, за морал, за Хипократова клетва, за призванието на лекаря... нямам думи“, каза тя.\n\nНа 16 септември Спас Добрев внезапно се почувствал зле и съпругата му звъняла многократно на спешния номер 112, докато час и половина след първото ѝ обаждане най-накрая линейката пристигнала. Пациентът бил откаран в „Пирогов“, където буквално ги изпъдили с викове: „Защо ни го карате? Не е за нас, карайте го на друго място!“. Причината била, че мъжът е с анемия и дни по-рано бил подложен на кръвопреливане в болница „Св. Иван Рилски“. Служителите в „Пирогов“ заявили на Добрева и спешния екип: „Ми карайте си го там, тук ли да умре?“\nВ „Св. Иван Рилски“ обаче няма спешен център, затова Спас бил откаран в Александровска болница, където последвал почти същият разговор. В крайна сметка пациентът бил приет и вкаран в реанимацията. Малко след това починал.\n\nВъзмутена, Евелина Добрева написала отворено писмо до здравния министър Николай Петров, който ѝ се обадил в събота, макар че е в болничен, и поискал лична среща, за да му разкаже за случая. Бил потресен. След срещата разпоредил проверки.\n\nОт столичната Спешна помощ обясниха, че в този ден са имали едва 12 налични екипа за София и 275 повиквания. И „Пирогов“, и Александровска болница се въздържат от коментар до края на проверките.\nЕвелина Добрева е убедена, че съпругът ѝ е можело да бъде спасен, ако беше получил адекватна помощ.\n                    ", "date": "2017.09.26", "title": "Проверяват столични болници, заради починал пациент"}
{"url": "http://www.monitor.bg/a/view/12177-%D0%9F%D0%BE%D0%BB%D0%B8%D1%86%D0%B8%D1%8F-%D0%B8%D0%B7%D0%B4%D0%B8%D1%80%D0%B2%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%86%D0%B8-%D0%BD%D0%B0-%D0%BD%D0%B5%D0%B7%D0%B0%D0%BA%D0%BE%D0%BD%D0%B5%D0%BD-%D1%81%D1%82%D1%80%D0%BE%D0%B5%D0%B6-%D0%BD%D0%B0-%D0%9A%D0%B0%D0%BB%D0%B8%D0%B0%D0%BA%D1%80%D0%B0/", "text": "\n                    Полиция и прокуратура издирват собствениците на незаконен строеж на Калиакра. Строителството се извършва в две защитени зони.\nВъпреки констатациите на институциите, че се строи без необходимите документи, работата на обекта не спира. \nВ края на август общинската администрация в Каварна и РИОСВ-Варна установяват, че започналото строителство е незаконно. \nЗа по-малко от месец незаконният строеж вече е завършен.\nПрез почивните дни работници са сложили и покрива.\n\"Строежът при всяка проверка се вижда, че расте, но не сме констатирали в изключение на един ден на строителство, на хора, които строят\", заяви пред бТВ Костадин Костов-главен специалист отдел \"Устройство на територията\" в община Каварна. \nМиналата седмица кметът на Каварна е издал две заповеди - едната за спиране на строителството, а другата за доброволно премахване на незаконния обект. \n\"Към момента не ни е известно да са връчени на лицата, които са собственици на имота и инвеститори на строежа\", коментира още Костов.\nЗа да бъдат връчени заповедите, от общината търсят съдействието на органите на реда и прокуратурата.\n\"Лепили сме заповеди, констативни протоколи на обекта, премахват се и строителството продължава”, описва ситуацията специалистът.\nСобственици на терена, в който се строи са две физически лица, които живеят в чужбина.\n                    ", "date": "2017.09.26", "title": "Полиция издирва собственици на незаконен строеж на Калиакра"}
{"url": "http://www.monitor.bg/a/view/18084-%D0%A8%D0%B5%D1%84%D1%8A%D1%82-%D0%BD%D0%B0-%D0%92%D0%B0%D1%80%D0%BD%D0%B5%D0%BD%D1%81%D0%BA%D0%B8%D1%8F-%D0%BC%D1%83%D0%B7%D0%B5%D0%B9-%D0%B2-%D0%BA%D0%BE%D0%BC%D0%B0-%D1%81%D0%BB%D0%B5%D0%B4-%D0%BF%D0%B0%D0%B4%D0%B0%D0%BD%D0%B5-%D0%BF%D0%BE-%D1%81%D1%82%D1%8A%D0%BB%D0%B1%D0%B8/", "text": "\n                    Директорът на Варненския исторически музей проф. Валентин Плетньов е в кома и с опасност за живота във великотърновската болница. Новината беше потвърдена лично за „Монитор” от шефката на отделението по реанимация д-р Сибила Маринова. Известният археолог постъпил в болницата в събота след като паднал по стълби в къща в село Леденик. „Пациенът е в медикаментозна кома и е на апаратно дишане. Има няколко фракури на черепа и мозъчен кръвоизлив. Сега му правим скенер, за да видим какво е състоянието му”, каза д-р Маринова.\n\nПроф. Валентин Плетньов е един от водещите археолози в България. Син е на доц. Георги Плетньов, който също бе историк и преподавател по Българско възраждане във ВТУ. Синът му, проф. Валетнин Плетньов е роден през 1962 г. в Свищов. Завършва Великотърновския университет, след което работи като учител по история. През 1990 г. започва работа като уредник в археологическия музей към РИМ – Варна. През 2002 г. е избран за директор на Регионалния исторчески музей, която длъжност заема и досега. Участва в десетки разкопки на обекти във Варненска област, сред които манастира „Караачтеке”, „Аладжа манастир” и крепостта „Кастрици”. Има над 100 научни публикации. Научните му интереси в областите на средновековната металопластика, битовата керамика от 15-18 век и историята и археологията на българското Черноморие.   \n                    ", "date": "2017.09.26", "title": "Шефът на Варненския музей  в кома след падане по стълби"}
{"url": "http://www.monitor.bg/a/view/79716-%D0%90%D1%82%D0%B0%D0%BA%D1%83%D0%B2%D0%B0%D1%82-%D0%9C%D0%BE%D0%BD%D0%B8%D1%82%D0%BE%D1%80-%D1%81-%D1%85%D0%B0%D0%BA%D0%B5%D1%80%D0%B8-%D0%B2-%D0%BE%D0%BF%D0%B8%D1%82-%D0%B4%D0%B0-%D0%BD%D0%B8-%D0%B7%D0%B0%D0%BF%D1%83%D1%88%D0%B0%D1%82-%D1%83%D1%81%D1%82%D0%B0%D1%82%D0%B0/", "text": "\n                    \n\n\n                    ", "date": "2017.09.26", "title": "Атакуват „Монитор“ с хакери в опит да ни запушат устата (ОБНОВЕНА)"}
{"url": "http://www.monitor.bg/a/view/50378-%D0%A3%D0%BB%D0%B8%D1%87%D0%B5%D0%BD-%D0%BF%D0%B5%D1%81-%D0%BD%D0%B0%D1%80%D1%8A%D1%84%D0%B0-%D0%B4%D0%B5%D1%82%D0%B5/", "text": "\n                    Бездомно куче нападна 6-годишно дете на улицата в мездренското село Долна Кремена, съобщиха от областната дирекция на МВР във Враца. Инцидентът е станал в ранния следобед в понеделник. Нахапаното хлапе веднага е закарано в спешния център на железничарския град, където лекарите обработили раните му.\n\nИзпратените на мястото полицаи установили, че агресивното куче е без маркировка. То е заловено от служители на общинския отдел „Екология“ и е настанено в приюта за бездомни животни в близкото село Кален.\n\nПо случая е образувано досъдебно производство.\n                    ", "date": "2017.09.26", "title": "Уличен пес наръфа дете"}
{"url": "http://www.monitor.bg/a/view/84116-%D0%97%D0%BE%D1%80%D0%B0%D0%BD-%D0%96%D0%B8%D0%B2%D0%BA%D0%BE%D0%B2%D0%B8%D1%87-%D0%90%D1%84%D0%B5%D1%80%D0%B0%D1%82%D0%B0-%D0%92%D0%B0%D1%81%D0%B8%D0%BB%D0%B5%D0%B2-%D0%BA%D0%BE%D1%81%D1%82%D0%B2%D0%B0-%D0%BD%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%A1%D1%8A%D1%80%D0%B1%D0%B8%D1%8F-e200-%D0%BC%D0%BB%D0%BD/", "text": "\n                    Прогресивният цирк, познат като aферата „Василев“ вече коства на България и Сърбия близо 200 млн. евро и съдбите на 820 семейства в Парачин. На нашата държава ще струва и още повече, когато изгубим арбитража с България или бъде блокирана европейската ни интеграция. Това заяви депутатът и председател на Нова партия Зоран Живкович в Скупщината.\n\n„Последиците от мафиотските връзки на българския гражданин Цветан Василев, който е издирван от Интерпол и висшето ръководство на Република Сърбия, и Сръбската прогресивна партия, са многостранни - почти 200 млн. евро дълг. И което е най-лошото – около 800 работници от сръбската фабрика за стъкло са пратени на ръба на съществуването, категоричен бе Живкович. По думите му въпреки издирването на укриващия се след източването на КТБ от родното правосъдие в западната ни съседка ексбанкер е било позволено да купи фабриката за стъкло в Парачин, която бе обявена във фалит само преди няколко дни. Аферата „Василев“ и до днес не е приключила. Цветан Василев купи сръбската фабрика за стъкло през 2012 година от „Сърбиягаз“ чрез фирмите си „Глас Индъстри“ и „Рубин Плевен“, а чрез КТБ даде кредит на фирмите на стойност 118 млн. евро за модернизация и оборотни средства, обясни той. Според депутата по-лошото е, че фабриката дължи 50 млн. евро на „Сърбиягаз“ и ЕПС (електроснабдяването). По думите му загубите за България и задълженията към „Сърбиягаз“ са само част от щетите за страната ни и Сърбия, като цялата сума може да достигне дори до 200 млн. евро. Експремиерът припомни, че след многобройните искания, отправени от България Василев, съпругата му Антоанета и дъщеря му Радосвета, които също са обявени за издирване, да бъдат екстрадирани заради източване на над 2 млрд. евро от КТБ, властите в Сърбия не са направили нищо в последните три години. Въпросът за екстрадицията се прехвърля между Висшия и Апелативния съд няколко пъти. И до днес двете институции не могат да решат кой има правомощия да вземе решение, възмути се Живкович.\n                    ", "date": "2017.09.26", "title": "Зоран Живкович: Аферата „Василев“ коства на България и Сърбия 200 млн. евро"}
{"url": "http://www.monitor.bg/a/view/47452-%D0%A4%D0%B8%D0%BD%D0%BB%D0%B0%D0%BD%D0%B4%D0%B8%D1%8F-%D0%BD%D0%B8-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%91%D0%A2%D0%A0%D0%B8/", "text": "\n                    Финландска компания е отправила оферта към страната ни за продажбата на пехотни бронирани машини местно производство. Това стана ясно по време на откриването на международната конференция „Въоръжените сили на бъдещето 2040\". Предложението е във връзка с проекта за модернизация на Сухопътните ни войски.\n\nДве демонстрации на бронираната машина 8х8 (Patria AMV) вече бяха проведени в България. На първата бе демонстрирана стрелба с 30-милиметрово оръдие, а на втората машината бе оборудвана с 30-милиметрово оръдие, отговарящо на стандартите на НАТО и тя представи амфибийна способност с балистична и минна защита.\n\nЩе предложим прегласуване на двата проекта – за самолет и кораб и нов трети проект за военна пехотна машина, каза зам.-министърът на отбраната ген.-лейтенант Атанас Запрянов по отношение на модернизацията на армията, като уточни, че на пехотата са й необходими 198 нови машини. И добави: Тоест ние ще помолим нашия парламент да утвърди проекта за инвестиционни разходи на самолетите и корабите и да добавим проект за инвестиционен разход за военни машини на пехотата. По думите на Запрянов прегласуването няма да забави първите два проекта, които минаха през парламента през юни миналата година, защото изискванията за предложения се коригират само в частта финансова схема, а всички останали технически изисквания са същите.\n                    ", "date": "2017.09.26", "title": "Финландия ни предлага БТР-и"}
