{"url": "http://www.monitor.bg/a/view/83844-%D0%A3%D1%87%D0%B0%D1%82-10-000-%D0%BD%D0%B0-%D1%87%D0%B5%D1%82%D0%BC%D0%BE-%D0%B8-%D0%BF%D0%B8%D1%81%D0%BC%D0%BE/", "text": "\n                    10 000 възрастни ще бъдат ограмотени според Национален план за действие за периода 2017-2018 г. Приет от правителството в изпълнение на Националната стратегия за насърчаване и повишаване на грамотността (2014-2020).За повишаване на равнището на грамотност се планират регионални външни оценявания на четивната грамотност на 5000 ученици от VI клас и на функционалната грамотност на 5000 ученици от IX клас в 28-те региона с методическата подкрепа на ЦОПУО. 6300 ученици ще бъдат включени в международни изследвания на грамотността (PIRLS, PISA), както и в провеждане на национални изследвания по проблемите на грамотността.Предвидено е усъвършенстване на държавните образователни изисквания за учебното съдържание и на учебните програми по български език и литература (БЕЛ) в началния етап на основното образование и изработване на учебни програми за провеждане на курсове за придобиване на компетентности от прогимназиалния етап, като специално внимание се обръща на дейностите по ограмотяване на възрастни. Предвидено е да бъдат обучени 10 000 неграмотни и слабограмотни лица.Осигурява се и допълнителна подкрепа за ученици със затруднения в обучението по БЕЛ, за деца и ученици, чийто майчин език е различен от българския език, както и безплатен достъп до библиотеки и до електронни ресурси. Чрез регионалните управления на образованието се предоставя информация и се осигурява допълнителна квалификация на педагогическите специалисти за работа в мултикултурна образователна среда, включително за преподаване на български език на деца, за които той не е майчин.Във всички региони на страната, с цел създаване на благоприятна среда за насърчаване на четенето и повишаване на грамотността, са планирани конкретни дейности за привличане на общественото внимание към значението на грамотността и за популяризиране на четенето. Заложени са инициативи за подпомагане на родителите за усъвършенстване на техните умения да увличат и да насърчават децата си към четене и към развитие на езикови умения, както и дейности за осигуряване на лесен достъп до книги и библиотеки, за обогатяване на училищните библиотеки, за създаване и за поддържане на библиотеки в класните стаи и др.За повишаване на мотивацията на децата и учениците да четат художествена и научна литература Министерството на образованието и науката организира Национална седмица на четенето с различни по вид инициативи на територията на цялата страна като маратон на четенето, приказни герои, състезания, ден на книгата, подаряване и размяна на книги.\n\n\n                    ", "date": "2017.09.21", "title": "Учат 10 000 на четмо и писмо"}
{"url": "http://www.monitor.bg/a/view/63687-%D0%9D%D0%B8%D0%BA%D0%B8-%D0%BE%D1%82-%D0%90%D1%81%D0%B5%D0%BD%D0%BE%D0%B2%D0%B3%D1%80%D0%B0%D0%B4-%D1%81-%D0%BD%D0%BE%D0%B2-%D0%BA%D1%83%D1%80%D1%81-%D0%BD%D0%B0-%D1%85%D0%B8%D0%BC%D0%B8%D0%BE%D1%82%D0%B5%D1%80%D0%B0%D0%BF%D0%B8%D1%8F/", "text": "Сумата, която дължи на испанската болница, нарасна от 52 000 евро на над 70 000 евро\n                    Ники от Асеновград, който само преди няма и седмица навърши 31 години, продължава тежката си битка за живот с нов курс химиотерапия в Университетската клиника в испанския град Навара. В средата на август, след скенер, лекарите там са били категорични, че коварното онко заболяване се е върнало, поразявайки белия му дроб. Лекарите в Памплона са му съобщили, че двете петна в белите му дробове са се увеличили. Едното е нараснало с 0,8 см, а второто – с 1 см. Испанските медици предложили на Ники да се подложи на ново експериментално лечение – имуно с радиотерапия. Заради продължаващото лечение обаче сумата, която Николай Иванов дължи на испанската клиника нарасна с над 18 000 евро – от 52 000 евро на над 70 000 евро, съобщи самият той от Испания за Агенция Монитор.Ники се бори с рака от 2011г. Тогава лекарите у нас му откриват рак на дебелото черво и му дават едва 2 месеца живот. Младият мъж и майка му не се примиряват с тежката диагноза. Продават абсолютно всичките си имоти у нас, за да финансират лечението. Ники претърпява две операции у нас и един куп химиотерапии, но състоянието му не се подобрява. Затова заминава за испанския град Памплона, където започва ново лечение, съобразено изцяло с неговия организъм. След етапите на лечение Ники влезе в ремисия, която продължи няколко години. През цялото време младият асеновградчанин спазваше стриктен хранителен режим, но този август болестта се върнала. Сумата от 52 000 евро била остатък, който трябвало да плати за предишното си лечение. С новия курс химиотерапия тя нараснала и освен за здравето си, Ники е притеснен и как ще се справи с изплащането й. Въпреки това той е категоричен, че няма да спре да се надява и да се бори, за да оздравее напълно.Със смс на номер 17 777 с текст DMS NIKOLAY!\nИли чрез дарение по дарителска сметка в Обединена Българска Банка в лева:\nIBAN: BG56 UBBS 8002 1088 4983 30 \nBIC: UBBS BGSF \nТитуляр: Николай Владимиров Иванов\nИ във евро за Испания:\nIBAN: ES71 2100 3693 2120 0050 5550\nBIC: CAIX ESBB\nили чрез Pay pal: Vencislav_ivanov89@abv.bg. \n\n\n                    ", "date": "2017.09.21", "title": "Ники от Асеновград с нов курс на химиотерапия"}
{"url": "http://www.monitor.bg/a/view/80258-%D0%97%D0%B0%D0%BF%D0%BE%D1%87%D0%B2%D0%B0-%D1%80%D0%B5%D0%BC%D0%BE%D0%BD%D1%82%D1%8A%D1%82-%D0%BD%D0%B0-%D0%BE%D0%BA%D0%BE%D0%BB%D0%BE%D0%B2%D1%80%D1%8A%D1%81%D1%82%D0%BD%D0%BE%D1%82%D0%BE-%D0%BC%D0%B5%D0%B6%D0%B4%D1%83-%D0%90%D0%9C-%D0%A2%D1%80%D0%B0%D0%BA%D0%B8%D1%8F-%D0%B8-%D0%A1%D0%B5%D0%B2%D0%B5%D1%80%D0%BD%D0%B0%D1%82%D0%B0-%D1%81%D0%BA%D0%BE%D1%80%D0%BE%D1%81%D1%82%D0%BD%D0%B0-%D1%82%D0%B0%D0%BD%D0%B3%D0%B5%D0%BD%D1%82%D0%B0/", "text": "\n                    От 25 септември (понеделник), започва ремонт на на околовръстното между АМ „Тракия“ и Северната скоростна тангента, съобщиха от Агенция „Пътна инфраструктура“.\n\nОт 26 септември (вторник) ще започне поетапен ремонт на участъка от път I-1 (Е-79) София - Перник, през Владая. Ремонтът ще започне от отсечката между „Черния кос“ и КПП „Владая“. Ще се работи и в двете платна в посока София. Движението ще се пренасочи двупосочно в платната за Перник. За улеснение на трафика Агенция „Пътна инфраструктура“ препоръчва на шофьорите да използват автомагистрала „Люлин“ и третокласния път Голямо Бучино - Мало Бучино - Суходол.\n                    ", "date": "2017.09.21", "title": "Започва ремонтът на околовръстното между АМ „Тракия“ и Северната скоростна тангента"}
{"url": "http://www.monitor.bg/a/view/65816-%D0%95%D0%9C%D0%9A%D0%9E-%D0%B2-%D0%B7%D0%B0%D0%B1%D1%80%D0%B0%D0%BD%D0%B8%D1%82%D0%B5%D0%BB%D0%BD%D0%B8%D1%8F-%D1%81%D0%BF%D0%B8%D1%81%D1%8A%D0%BA-%D0%BD%D0%B0-%D0%A1%D0%90%D0%A9-%D0%B7%D0%B0-%D1%82%D1%8A%D1%80%D0%B3%D0%BE%D0%B2%D0%B8%D1%8F-%D1%81-%D0%BE%D1%80%D1%8A%D0%B6%D0%B8%D0%B5/", "text": "\n                    Оръжейната фирма „ЕМКО“ на скандално известния бизнесмен и авер на забегналия в чужбина ексбанкер Цветан Василев-Емилиян Гебрев, фигурира в списък (бюлетин) на Държавния департамент на САЩ, в който са включени компании от Китай, Русия, Северна Корея, Судан, Сирия, Турция и други държави, на които е забранено да търгуват с американски дружества. „ЕМКО“ е единствената фирма от България, която е попаднала в забраната, съобщи \"Труд\".На практика това означава, че Гебрев е обявен за „персона нон грата“ при сделките за оръжие, сключвани с дружества от САЩ. Още през 2015 г. американски фирми, търгуващи на българския пазар, са разпространили списъка на Държавния департамент, като са поставили на българските производители и търговци на оръжие въпроса – дали закупуват материали и комплектовки или ползват услугите при производството на оръжие от посочените в списъка фирми, като в разпространените писма изрично се сочи, че фирмите в списъка имат забрана за търговия със САЩ. Това несъмнено е силен удар по и без това силно компрометираното и лишено от лиценз дружество „ЕМКО“, като не е единственият случай, при който Гебрев попада в полезрението на американските власти. Припомняме, че още през 2001 г. кораб, натоварен с 30 млн. патрони за автомат „Калашников“, собственост на „ЕМКО“, бе арестуван от митническите власти в САЩ, заради което фирмата отново изгуби лиценза си, но тогава Гебрев, при управлението на Иван Костов, успява да се измъкне сух от скандала. Междуведомственият съвет по отбранителна индустрия и сигурност на доставките към Министерския съвет отне през юли тази година лицензът на „ЕМКО“ за търговия с оръжие, заради допуснати сериозни нарушения и пропуски относно изискванията към устройството на обектите, предназначени за търговия с оръжие, боеприпаси, взривни вещества и пиротехнически изделия, на правилата за съхранение, както и на условията за планирането и проектирането на строежите. По отношение на пожарната безопасност и защита на населението, също бяха констатирани несъвместими с нормативните правила практики, застрашаващи живота и здравето на работниците и гражданите. Според изданието сериозни нарушения са били допуснати и в складовете на фирмата в Долно Езерово, Белица (Трявна) и Търговище, които помещения не отговарят на изискванията за съхранение на материали за военната промишленост – включително липсват охранителни съоръжения и наблюдение, както и противопожарни инсталации, като складовете са претъпкани с оръжие и боеприпаси, които не могат да се съхраняват заедно в едно и също помещение. В допълнение, според източници от ВМЗ – Сопот, „ЕМКО“ държи на склад в държавното предприятие огромно количество продукция с изтекъл срок на годност, която е потенциално опасна за служителите и работниците на предприятието, а и за цивилното население в случай на инцидент, като въпреки прекратените договори между двете дружества за съхранение на продукцията, „ЕМКО“ и досега не е предприело действия, за да освободи заетите складове и да неутрализира рисковете от негодната си продукция. Припомняме, че през последните месеци „ЕМКО“ и собственикът му Емилиян Гебрев бяха замесени в незаконен опит да придобият контрола и собствеността върху „Дунарит“, чрез прехвърляне на запорирани от НАП и КОНПИ акции в предприятието. Държавата предприе стъпки за изкупуване на задълженията на „Дунарит“ и решаване на сложния ребус със собствеността върху завода, намиращ се и досега под фактическия контрол на избягалия в Сърбия Цветан Василев. Прокуратурата от своя страна също повдигна обвинения на Гебрев за участието му в организирана престъпна група за източване на предприятието и пране на пари. Именно чрез „Дунарит“ и не без помощта на Гебрев, Василев продължава и до момента да получава необходимите му парични средства за личните си нужди, както и за финансирането на медийни кампании срещу държавното обвинение, продължаващи вече трета година. Независимо от незаконния опит за придобиване на „Дунарит“, медиите, контролирани от Цветан Василев и Иво Прокопиев, всячески се опитват да легитимират Емилиян Гебрев като „собственик“ на същото предприятие, въпреки безспорните доказателства, че акциите на предприятието следва да са под контрола на държавните органи. Самият Гебрев изкара на улицата и работниците на „ЕМКО“, в няколко поредни протеста, всявайки у тях страх, че от законосъобразните действия на държавата по отнемането на лиценза на дружеството, могат да загубят работните си места. Същевременно Гебрев не е предприел и досега никакви практически действия, за да отстрани констатираните от проверяващите органи нарушения на условията за съхранение на военната продукция. Несъмнено обаче включването на „ЕМКО“ в забранителния списък за търговия на Държавния департамент на САЩ, е силен лакмус за това, че най-важният ни съюзник в НАТО внимателно следи ситуацията с българския военно- промишлен комплекс и очевидно е наясно с надеждността или не, на играчите на пазара на военна продукция. А „ЕМКО“ на Гебрев явно не е надежден участник на пазара, пише още „Труд“.Максимално да се съкрати срокът на проверките по отношение на завода на „ЕМКО“. Това е поискал pyk премиерът Бойко Борисов на днешното заседание на Министерския съвет, стана ясно от стенограмата. „МВР, до една седмица максимално да се съкрати срокът, службите „КОС“ да направят всички проверки, които се правят, и до 6 октомври, ако са отразени съответно, хората там и работниците да знаят, че ще им се върне лицензът. Така че, до 6 октомври да направят всичко възможно, там някъде – 5, 6, 7 октомври, тази тема да приключи, сиреч да си изпълнят всички указания на служба „КОС“, казал премиерът пред министрите. По думите му връщането на лиценза зависи от това да бъдат коригирани грешките и да се изпълнят указанията на проверяващите. Борисов заявил, че във всички военни заводи и складове текат проверки.Министърът на икономиката Емил Караниколов от своя страна споменал, че на 25 септември ще има извънреденно заседание на Междуведомствения съвет, на което ще се получи информация от служба „КОС“ и „Пожарна безопасност“. В случай, че грешките са отстранени дотогава, ще се предприемат действия, казал Караниколов.\n\n\n                    ", "date": "2017.09.21", "title": "„ЕМКО“ в забранителния списък на САЩ за търговия с оръжие"}
{"url": "http://www.monitor.bg/a/view/27651-%D0%9C%D0%B0%D1%89%D0%B0%D0%B1%D0%B5%D0%BD-%D1%80%D0%B5%D0%BC%D0%BE%D0%BD%D1%82-%D0%B2-%D0%B4%D0%B2%D0%B5-%D0%B3%D0%BE%D0%BB%D0%B5%D0%BC%D0%B8-%D1%83%D1%87%D0%B8%D0%BB%D0%B8%D1%89%D0%B0-%D0%B2-%D0%A0%D1%83%D1%81%D0%B5/", "text": "Местят учениците временно в други школа\n                    Предстои мащабен ремонт по европроект на две големи училища в Русе – Математическата гимназия „Баба Тонка” и СУ „Христо Ботев”. Дейностите ще се извършат през учебната година, което ще наложи преместване на учениците за определен преиод от време в друго училище, но кога точно ще стане това, все още не е ясно.Днес в Министерския съвет, където стана ясно, че се отпуска , кметът на Русе Пламен Стоилов е подписал договор за безвъзмездна финансова помощ по европроекта по ОП „Региони в растеж”. Тя е в размер на е 12 402 900,66 лв. Освен двете училища с парите ще се ремонтират и три детски градини в Русе. Срокът за изпълнение на проекта е 30 месеца.Стартирането на ремонтните дейности през учебната година не е по вина на общината. Началото на проекта се е забавило заради необходимостта Европейската комисия да дофинансира програмата. Ще бъдат взети всички мерки неудобствата за децата и за родителите да бъдат минимални.Толкова голям ремонт в Математическата гимназия и СУ „Христо Ботев” не е правен досега. Освен саниране ще се обнови изцяло и вътрешната среда. Ще се изградят спортни площадки и достъпна архитектурна среда.\n\n\n                    ", "date": "2017.09.21", "title": "Мащабен ремонт в  две големи училища в Русе"}
{"url": "http://www.monitor.bg/a/view/59614-%D0%9F%D0%BE%D1%81%D1%82%D1%80%D0%B0%D0%B4%D0%B0%D0%BB-%D0%BD%D0%B5-%D0%BF%D0%BE%D0%BB%D1%83%D1%87%D0%B8-%D0%BF%D0%BE%D0%BC%D0%BE%D1%89-%D0%BD%D0%B0-%D0%BC%D0%B5%D1%82%D1%80%D0%B8-%D0%BE%D1%82-%D0%B1%D0%BE%D0%BB%D0%BD%D0%B8%D1%86%D0%B0/", "text": "\n                    Пострадал човек не успя да получи помощ, въпреки че инцидентът е станал на метри от столичната болница \"Пирогов\".\n\n\"Към 3:45 ч видях мъж да лежи целия в кръв на светофара на кръстовището на \"Тотлебен\" и \"Пенчо Славейков\", което е на метри от \"Пирогов\", разказа за абсурдната ситуация Галя Славова пред Нова ТВ. И продължи: \"Една жена му държеше главата. Спрях пред болницата, влизам. Казвам на полицаите. А те: \"Ние сме полицаи, не сме лекари!\". Впоследствие жената потърсила помощ в кабинет. Вътре имало 4 човека от персонала, но те й обяснили, че нямат право да напуснат работното си място и я посъветвали да се обади на спешния телефон 112. Всичките й опити да отведе помощ при пострадалия ударили на камък. Докато излизала от болницата, шокирана от случилото се, един от полицаите я догонил и я посъветвал: \"Качете човека в колата си и го докарайте\". Междувременно други минувачи се обадили на спешния телефон 112. Накрая дошла линейка и възрастният човек бил откаран за преглед. Той вече бил добре. Правилата се такива, че лекарите нямат право да напускат кабинетите си, дори може да ги накажат, ако на друг пациент му стане нещо, коментираха експерти. Според тях държавата трябва да създаде друг механизъм за оказване на бърза помощ.\n \n                    ", "date": "2017.09.21", "title": "Пострадал не получи помощ на метри от болница"}
{"url": "http://www.monitor.bg/a/view/25274-%D0%A0%D1%83%D1%81%D0%B8%D1%8F-%D0%BD%D0%B8-%D0%B4%D0%B0%D0%B2%D0%B0-%D0%BE%D1%84%D0%B5%D1%80%D1%82%D0%B0-%D0%B7%D0%B0-%D1%80%D0%B5%D0%BC%D0%BE%D0%BD%D1%82-%D0%BD%D0%B0-%D0%9C%D0%B8%D0%93%D0%BE%D0%B2%D0%B5%D1%82%D0%B5-%D0%BF%D1%80%D0%B5%D0%B7-%D0%BD%D0%BE%D0%B5%D0%BC%D0%B2%D1%80%D0%B8/", "text": "Военният министър отрече да има търкания в управляващата коалиция\n                    До началото-средата на ноември ще имаме оферта от Русия колко би ни струвало да ремонтираме всичките налични 15 изтребителя МиГ-29. Това съобщи в кулоарите на НС вицепремиерът и министър на отбраната Красимир Каракачанов, като уточни, че вчера се е провел у нас редовен междуведомствен съвет между България и Русия. Той изрази надежда, че до ноември ще има вече предварителни цени, на база на които да се разговаря по същество и да се пристъпи след това към подписване на договотр за ремонт. Каракачанов обясни, че вече има подписан меморандум, на база на който руската страна ни е изпратила писмо с определяне на работна група, която да дойде у нас. В рамките на 30 дни тя трябва да се направи обследване за състоянието на самолетите, двигателите и въобще цялостното им състояние, след което да се изготви и офертата. „Аз смятам и това потвърдих и вчера и днес, е че ремонтът трябва да се осъществи с пряко договаряне между Министерство на отбраната и РСК-МиГ без посредници, за да спестим разходи на данъкоплатеца“, категоричен бе Каракачанов. По думите му желанието на страната ни е ремонтът да бъде в българския завод „Авионамс“, който държавата си върна. В тази връзка трябвало да дойде подобна работна група, която да види дали заводът е в състояние технологично и като кадри да извърши тези ремонти. Каракачанов подчерта обаче, че това вече е в правомощията на Министерството на икономиката.Във връзка с приетия вчера доклад от спецкомисията в НС за покупката на нови изтребители за ВВС той заяви: „Топката е в Министерството на отбраната и както винаги, ще я отиграе правилно. За мен е важно процедурата да е прозрачна и да няма никакви съмнения, защото става въпрос за много пари – 1,5 млрд. лв. за 8 самолета и след това още толкова за още 8\". В същото време министърът не се ангажира с коментар на какъв етап точно ще се върне процедурата, като подчерта, че трябва все пак първо докладът да се гласува и в пленарната зала, където може да се вземат различни решения. „Ясно е, че ще се върви към нови преговори“, посочи все пак Каракачанов и прогнозира, че това ще отнеме няколко месеца. Той обясни, че единият вариант е да се тръгне към разговори с трите страни, с които са започнати преговорите – САЩ и Португалия за Ф-16, Италия за „Юрофайтър“ и Швеция за „Грипен“. Другият бил да се започне изцяло нова процедура и тя да се отвори, защото в момента била затворена само за страни членки на ЕС и НАТО. Според Каракачанов така бихме могли да закупим самолети, произведени пак в такива държави, но в момента са собственост на друга държава. Такъв интерес бе проявила по-рано Израел, която ни предлагаше Ф-16, но „втора ръка“. Каракачанов подчерта, че според него е добре изтребителите, които ще купим за ВВС да бъдат новопроизведени. Същата теза защитиха вчера и депутатите в спецкомисията, а в тази посока са и изказванията на премиера Бойко Борисов.Каракачанов опроверга другия вицепремиер от ОП Валери Симеонов, който намекна за скърцане в комуникацията в управляващата коалиция. „Ами аз си говоря. Въпреки че се намирам в друга сграда с премиера Бойко Борисов, аз нямам проблеми да си говоря. Мисля, че неговата комуникация (на Валери Симеонов – б.р.) би следвало да е доста по-лесна, защото са все пак на пет метра един от друг“, заяви Каракачанов. Според него вътрешнокоалиционните неща трябва да се коментират, когато се съберат на масата като партньори, а не по медиите.\n\n\n                    ", "date": "2017.09.21", "title": "Русия ни дава оферта за ремонт на МиГ-овете през ноември"}
{"url": "http://www.monitor.bg/a/view/73262-%D0%9C%D0%B0%D1%81%D0%BE%D0%B2%D0%B8-%D0%BF%D1%80%D0%BE%D0%B2%D0%B5%D1%80%D0%BA%D0%B8-%D0%BD%D0%B0-%D0%9A%D0%90%D0%A2-%D0%B4%D0%BD%D0%B5%D1%81/", "text": "Колите с електронни винетки от 2019 година, цената се запазва\n                    Масови проверки на пътя очакват шофьорите в днешния ден. За целта в действие ще се впуснат повече полицейски патрули от обичайно. Причината е, че 21 септември се отбелязва като Европейски ден без загинали на пътя.Избрани за проверка днес в столицата са невралгични места с чести инциденти като \"Руски паметник\". В целия ЕС дните от 16 до 22 септември са обявени за Европейската седмица на мобилността и пътната безопасност.По данни на ЕК през последните шест години броят на смъртните случаи по пътищата на Европа е намалял с 19%. В България броят на загиналите през 2016 е 708, а от началото на 2017 година е 445.\n\n \n\n\n\n\n                    ", "date": "2017.09.21", "title": "Масови проверки на КАТ днес"}
{"url": "http://www.monitor.bg/a/view/10215-%D0%91%D0%BB%D0%B8%D0%B7%D0%BE-7-%D0%BC%D0%BB%D0%BD-%D1%87%D1%83%D0%B6%D0%B4%D0%B8-%D1%82%D1%83%D1%80%D0%B8%D1%81%D1%82%D0%B8-%D0%BF%D0%BE%D1%81%D0%B5%D1%82%D0%B8%D0%BB%D0%B8-%D0%98%D1%81%D1%82%D0%B0%D0%BD%D0%B1%D1%83%D0%BB/", "text": "\n                    Близо седем милиона чуждестранни туристи са посетили Истанбул от януари до края на август \"Хюриет дейли нюз\", като се позовава на данни на министерството на културата и туризма.\n\nПрез август мегаполисът е бил посетен от 1,24 ммлн. туристи, което е с 37% повече спрямо същия месец на 2016 г. От началото на годината в Истанбул са пристигнали 656 хил. германци, 526 хил. иранци, 413 хил. саудитци. Броят на арабските туристи, посетили тази година най-големия турски град, се е увеличил с 36 спрямо същия период на 2016 г.\n\nПовечето чуждестранни туристи са пристигнали в Истанбул на летищата „Ататюрк“ (5,45 милиона от посетителите) и „Сабиха Гьокчен“ (1,47 милиона души).\n                    ", "date": "2017.09.21", "title": "7 млн. чужди туристи посетили Истанбул"}
{"url": "http://www.monitor.bg/a/view/4758-%D0%A3%D1%87%D0%B8%D1%82%D0%B5%D0%BB-%D0%BF%D0%B5%D0%B4%D0%BE%D1%84%D0%B8%D0%BB-%D1%82%D1%8A%D1%80%D1%81%D0%B8-%D0%BC%D0%B8%D0%BB%D0%BE%D1%81%D1%82-%D0%B7%D0%B0-%D1%81%D0%B5%D0%B1%D0%B5-%D1%81%D0%B8/", "text": "Възпитателят от Дулово снимал със скрита камера ученички в тоалетната на дома си\n                    Учителят педофил от Дулово Илиян Василев, който след две осъдителни присъди на Силистренския окръжен съд успя да свали наказанието си от 12 на 6 години затвор, не е доволен и от новия размер и атакува последната си присъда пред апелативния съд във Варна. Според защитата му размерът на наказанието бил завишен, без да бъдат отчетени всички смекчаващи обстоятелства.  Протест срещу 6-те години е внесла и прокуратурата, според която Василев трябва да излежи 10. Апелативният съд има 30 дни да се произнесе по становищата на защитата и обвинението. Казусът с възпитателя от занималнята в СОУ „Васил Левски“ в Дулово лъснал през май 2015 година, когато при тогавашния директор Йорданка Копринджийска дошли класната и възпитателката на 4 „б“. Педагожките били много уплашени и притеснени и предали разкази на свои ученички за странни действия на колегата им ст. възпитател Илиян Василев. Мъжът, който в Дулово бил известен и като музикант и озвучител освен учител в занималнята, бил за децата и преподавател по музика.  Събирал ги на частни уроци по музика и пеене в дома си на ул. „Хаджи Димитър“ 25. Пред учителките си децата разказали, че по време на тези посещения господинът ги опипвал интимно и ги целувал по устата. От този момент започнало и разплитането на случая.Василев постъпил в училището на 1 септември 2011, имал договори и с ОУ „Христо Смирненски“ в Дулово. Работел като озвучител на празнични ритуали и в студио „Наим“ в града при свой приятел. Още с постъпването си и всяка година след това рутинно възпитателят попълнил декларация, че не предоставя образователни услуги срещу заплащане. В същото време обаче си бил набелязал една групичка от ученички, основно от турски произход, чиито родители са в чужбина и започнал да ги обучава в дома си на музика и пеене.„Отначало той като сядахме до него все искаше да го доближаваме и да няма разстояние. После започна да ни кара да сядаме в него и да го прегръщаме. Аз тъкмо вече излизах от стаята и тогава господинът ме хвана през краката, там, където е дупето, стисна ме силно, мен много ме заболя и извиках. Той ме буташе с пръст където не трябва. Обърнах се към него и му казах, че това не ми харесва, и много се уплаших. Заболя ме много“, разказва момиченце, което по това време е било на 10 години.Шокиращ е и разказът на друга четвъртокласничка: „Нали аз като свиря, той се мести със стола си леко и ме докосва по гърба с цяла ръка. Компютърът се намира отстрани на пианото, като казваше елате при мене, за да виждате по-точно, и така ни опипваше“ – казва детето, след което хваща с цяла разпъната длан дупето на полицейската инспекторка и го мачка с пръсти, за да покаже какво точно е правил господинът.По време на разследването защитата се хваща за показанията на самите потърпевши. Според едно от момиченцата децата сами провокирали възпитателя към интимни разговори след урок по „Човек и природа“. Действията на Василев обаче излизали далеч от обясненията по учебния материал и не се ограничавали само между стените на дома му, където се провеждали уроците по музика.Въпреки сериозните обвинения Василев е оставен да напусне училището сам.  Според бившата вече директорка  Йорданка Копринджийска Василев си е вършил работата, за която е бил назначен, участвал е във всички мероприятия и е подготвял ученици за концерти и фестивали. След „доброволното“ напускане възпитателят успял да се устрои на работа в съседно село, откъдето бил махнат вече с намесата на разследващите след започването на досъдебното производство.След влизането на делото в Силистренския окръжен съд през 2016 Василев уж да спести спомените на пострадалите дечица се съгласява на процес без разпит на свидетели по бързото производство, като признава вината си. Истинският му мотив обаче е, че вместо 12-те години, които може и би трябвало да получи редуцират присъдата му с една трета и през 2016 е осъден на 8 години затвор. Обжалва и се стига до нова присъда на Силистренския окръжен съд през май т. г., където наказанието вече е 6 години.  \n\n\n                    ", "date": "2017.09.21", "title": "Учител педофил търси милост за себе си"}
{"url": "http://www.monitor.bg/a/view/20604-%D0%9C%D1%8A%D0%B6-%D1%81%D0%B5-%D0%BE%D0%BF%D0%BB%D0%B0%D0%BA%D0%B0-%D0%BE%D1%82-%D0%B6%D0%B5%D1%81%D1%82%D0%BE%D0%BA-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8-%D0%BF%D0%BE%D0%B1%D0%BE%D0%B9/", "text": "\n                    Млад мъж се оплака, че е бил зверски пребит от полицаи в Пазарджик.Светослав Петров разказа пред \"Господари на ефира\", че есичко започнало, когато празнувал раждането на детето му. \"Да имахме купон, но не сме били шумни. Около 3 часа се изгаси тока и дойдоха полицаи, които ми взеха личната карта, но не пожелаха да се легитимират. Накараха ме да сляза с тях до патрулката. Казаха ми, че ще ми пишат акт заради високата музика, а аз им казах, че тогава ще си потърся правата, защото не съм съгласен. Тогава един от полицаите дойде до мен, бутна ме и ми вика \"Ти си бил много отворен\". Тогава ми каза да се кача в патрулката, сложиха ми белезници. В районното ме сложиха в една стая и започнаха да се редуват да ме бият тези двама души, които ме задържаха. В един момент съм загубил съзнание. Когато се върнах в съзнание ми дадоха документи, които да подпиша. Приятелите ми ме чакаха в районното, носиха ме на ръце до болницата, от където ми извадиха медицинско. Трябваше да се прибера заради другото си дете, което е на 7 години, иначе искаха да ме хоспитализират. Подал съм вече жалба\", разказа потърпевшият.Мирослав Стоянов - говорител на полицията в Пазарджик пък коментира случая така: \"В момента тече вътрешна проверка, не мога да ви запозная с резултатите. Факт е, че по тялото на момчето се виждат следи от наранявания, но не мога да знам дали става въпрос за полицейско насилие. Имало е няколко сигнала за въпросната нощ за силна музика и викове. Колегите са се опитали многократно да се свържат с компанията в апартамента. Най-накрая са успели. Наредили са музиката да се спре и са го помолили да дойде до полицейския автомобил, за да му бъде съставен акт. Това е било всичко. Повече информация от вътрешното разследване не мога да изнеса.\".\n \n\n\n                    ", "date": "2017.09.21", "title": "Мъж се оплака от жесток полицейски побой"}
{"url": "http://www.monitor.bg/a/view/54309-%D0%9C%D0%B0%D1%80%D0%B8%D1%8F-%D0%BE%D1%82%D0%B2%D1%8F-%D1%81%D1%82%D0%BE%D1%82%D0%B8%D1%86%D0%B8-%D0%BA%D1%8A%D1%89%D0%B8-%D0%B2-%D0%9F%D1%83%D0%B5%D1%80%D1%82%D0%BE-%D0%A0%D0%B8%D0%BA%D0%BE/", "text": "\n                    Ураганът Мария, най-силната буря, преминавала през Пуерто Рико за последните близо 90 години, разруши вчера стотици домове, прекъсна електричеството на целия остров и предизвика обилни наводнения, след като отне живота на поне девет души на други острови в Карибско море, съобщи Ройтерс.Мария, вторият голям ураган, преминал през региона този месец, имаше постоянни ветрове от до 250 км/ч, когато достигна брега край град Ябукоа, в югоизточния край на тази американска територия, където живеят 3,4 милиона души.Достигайки сушата като буря от четвърта категория по скалата на Сафир-Симпсън, Мария отнесе покривите на сгради и превърна пътища в бурни реки, носещи отломки. Улиците на историческия стар град в столицата Сан Хуан бяха засипани с отломки от балкони, външни тела на климатици, съборени улични лампи, паднали електрически стълбове, мъртви птици и изкоренени дървета.\"Опасността продължава - има предупреждения за наводнения на цялата територия на Пуерто Рико. Стойте на сигурни места\", каза губернаторът Рикардо Росельо в \"Туитър\", когато центърът на бурята напускаше сушата. След това наложи комендантски част от смрачаване до зазоряване. Базираният в Маями Национален център по ураганите съобщи за \"катастрофални внезапни наводнения\" на части от острова.\"Когато успеем да излезем навън, ще видим целия остров унищожен\", каза Абнер Гомес, директорът на агенцията за извънредни бедствия на Пуерто Рико, цитиран от в. \"Нуево диа\".Към 17 часа местно време \"окото\" на урагана бе малко на север от острова и както е характерно за ураганите, преминаващи през хълмист или планински терен, Мария бе значително отслабена с ветрове от 175 км/ч. Националният център по ураганите обаче предупреди, че бурята може да си възвърне силата през следващите ден-два.Това е вторият по сила ураган в историята на Пуерто Рико след урагана Сан Фелипе Сегундо, който през 1928 г. преминава през острова като буря от пета категория и убива над 300 души.Очаква се Мария да премине днес край североизточния бряг на Доминиканската република. Стихията отне досега живота на най-малко двама души в Гваделупа и на седем на остров Доминика.\n\n\n                    ", "date": "2017.09.21", "title": "Мария отвя стотици къщи в Пуерто Рико, целият остров без ток"}
{"url": "http://www.monitor.bg/a/view/64802-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-21-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D1%87%D0%B5%D1%82%D0%B2%D1%8A%D1%80%D1%82%D1%8A%D0%BA/", "text": "\n                    Днес и утре не поемайте нови ангажименти, особено такива, които чувствате, че ще ви дотежат или обвържат неравностойно с някого. Бъдете внимателни на пътя, спазвайте закона и не участвайте в каскадьорски изпълнения. Желанието да се покажете пред някого ще ви изиграе лош номер. Ден за размишления и усвоение на нови опитности, но без да се отива в крайности. Апетитите са огромни, но точно днес не бива да се яде където и каквото падне. Бъдете избиратели във връзките, нищо съществено не обещавайте.Работа-4Пари-4Любов-4Късмет-4Здраве-4 През деня се въздържайте от поемане на нови задължения. Не стоварвайте и своите на хора, които могат да ви подведат или да се възползват. Денят е благоприятен за командировки, за директни срещи и преговори, за планиране и всякакъв вид изследвания. Проверете всичко, преди да се решите на крачка в нова посока или да предприемете лична и служебна инициатива. Раздайте ненужни вещи, освободете се ако можете и от нежелани присъствия. Ден за инвентаризация. Вечерта сте близо до покровител.Работа-5Пари-5Любов-5Късмет-4Здраве-5 Може да намерите покровители и хора, които да ви съдействат в пътя напред. Стремежът е да се обединяват идеи, интереси и ресурси в името на една обща цел. Нищо съществено не предприемайте преди да се разберете по въпросите от взаимен интерес. Яжте само това, което ви се дояде. Ако изпитате неприязън към определена храна избягвайте я до другото новолуние. Опитайте да проявите щедрост, да направите жест на внимание, да се помирите и да си върнете дълговете. Привличате последователи.Работа-5Пари-4Любов-4Късмет-5Здраве-5 Днес ще объркате конците в личен и професионален план. Не започвайте нищо, не поверявайте в чужди ръце работата и дейноста, на които държите. Ще ви хващат в нарушения, а и за изневерите ви ще се разбере. Родените във втората декада може да направят грешен финансов ход, да загубят пари или собственост. Не си играйте с огъня, не се изказвайте неподготвени и не се доверявайте на непознати. На всички нива проявете избирателност. Днес и храната трябва да се избира по усет. Не пренебрегвайте сигналите на тялото.Работа-4Пари-4Любов-4Късмет-4Здраве-4 Ще се събудите с точния и верен усет за хора и ситуации. Ако нещо ви се дояде сгответе си го и си хапнете наволя. Днес тялото ни изпраща сигнали от какво има нужда и как да го получи. Ще получите обаждания и сигнали и от хората, които сте натоварили с определени задачи. Внимателно отсейте и съпоставете факти и новини от различни страни. Днес сте свързващото звено на общите интереси, но в следващите два дни в системата на личния ви интерес ще се появи чуждо тяло. Проведете тази вечер среща със спонсори.Работа-5Пари-5Любов-4Късмет-5Здраве-5 Ако нещо ви се дояде знайте, че тялото ви има нужда точно от това, независимо каква е диетата ви. Ден на устата. Внимавайте и какво приказвате, какво излиза и влиза в устата ви. В момента сте крайно провокируеми и сте забравили за дипломатичноста. Ако искате да спечелите трябва да се включите в общ проект и да се съгласите с някои изисквания и препоръки. Защитете идеите си. Конкурентите ви ще направят своя ход и битката ще бъде тежка. Не използвайте посредници, пътувайте, уредете срещи на четири очи.Работа-5Пари-5Любов-5Късмет-4Здраве-4 Днес и утре съдбата ви дава шансове, от които трябва внимателно да се възползвате. Следвайте интуицията. Идете там, където ви води сърцето. Яжте каквото ви се дояде. Доверявайте се на инстинктите и ще намерте решението на всеки проблем. Ден за разплата и връщане на дълговете. Човек от миналото ще се обади и ще предложи съвместна работа. Ще оберете овациите при публични изяви, а утре може да получите изгодно предложение. Постарайте се да дадете най-доброто от себе си. Внимавайте с техника и транспорт.Работа-5Пари-5Любов-5Късмет-5Здраве-4 Първото ви усещане сутринта ще е наистина важното и съкровеното. Доверете се на интуицията и на усета си за полезното и вредното, за ценните и лъжливи хора в живота си. Не продължавайте в посоката, в която някой и нещо ограбва личния ви потенциал, чувствата и здравето ви. Направете инвентаризация. Тази вечер може да срещнете и точните хора, да се запознаете с благодетел и да привлечете спонсор. В утрешния ден ще уредите поне един проблем и късметът ви ще се отпуши. Бъдете внимателни, послушайте сърцето.Работа-5Пари-6Любов-5Късмет-5Здраве-5 Ден за размишления, изследване и проверка на различни варианти. Постарайте се да сортирате нещата и да подредите приоритетите по степен на важност. С някакво шесто чувство ще се насочите към важното и полезното за вас. Планирайте среща с хора, които могат да ви подкрепят в пътя напред или да финансират идеите ви. Препоръчват се публични изяви, които ще рекламират работата и идеите ви. До вечерта ще осъществите полезни връзки. Бъдете щедри и ще се радвате на щедрост. Контролирайте апетита, подбирайте храната си.Работа-5Пари-4Любов-5Късмет-5Здраве-4 За вас предстоят два трудни и рискови дни. Днес може да отидете в крайности и да навредите на здравето и връзките си. Внимавайте с храната, не яжте в съмнителни заведения. Конкурентите ви може да обединят усилията си и да се опитат да ви елиминират. Рядко се даверявате на интуицията, но днес е препоръчително да я послушате. Това към което изпитате някаква неприязън наистина ще се окаже вредно и опасно за вас. Това, което ви привлече ще помогне да избегнете опасности и конфликти. Не товарете кръста и бъбреците.Работа-5Пари-5Любов-5Късмет-4Здраве-4 Днес и утре ще постигнете максималното, ако послушате вътрешния си глас. На пътя ви застават спонсори и благодетели, които може да ви помогнат да реализирате една мечта и да подобрят качеството на живота ви. Може да ви предложат изгодни оферти и преназначение. Пътувайте, уредете си командировка, проведете директни разговори с тези, с които ще работите в бъдеще или ще започнете нещо съвместно. Всичко научено и проучено ще ви влезе в работа. Трудът ви ще бъде високо оценен. Яжте само каквото ви се дояде.Работа-6Пари-5Любов-5Късмет-5Здраве-5 Денят се свързва с устата, с лакомията и невъздържаността, които ще ви създадат проблеми, ако не се контролирате. Отварят се големите апетити, особено ако в миналите дни сте спазвали диета. Днес може с един замах да изтриете както полезеното, така и вредното от миналото си. Контролирайте се максимално и ако към нещо изпитате нежелание не го правете, особено на инат. Денят е благоприятен за планиране, а не за започване на каквото и да било. Никъде не отивайте неподготвени. Информирайте се добре.Работа-5Пари-4Любов-4Късмет-5Здраве-4 Личната ви година е четворка. В момента много отговорности ви лежат на главата. Ще ви товари кой както свари. Може да започнете допълнителна работа или родинните да ви натоварят с несвойствени задачи. Трудно ще се решите на промяна, но искате или не тя идва през 2018 г, когато е вероятно да смените работа, да пътувате, да намерите ново място за бъдещ живот и нова лична връзка. Вървите към водопад от промени.Родените днес притежават диагностичен и диетологичен талант. От особено значение в живота им е да намерят своята половинка и важен покровител родени около 10 октомври. Тези хора ще им помогнат да намерят щастието, успеха и радоста в живота.Заченатите днес ще се предимно момичета. Ще бъдат много обичани, животът ще им предложи изобилие и пълнота.\n\n\n                    ", "date": "2017.09.21", "title": "Хороскоп за 21 септември, четвъртък"}
{"url": "http://www.monitor.bg/a/view/85329-%D0%94%D0%B0%D1%80%D0%B8%D1%85%D0%B0-%D0%9F%D0%BE%D0%BB%D0%B8-%D0%93%D0%B5%D0%BD%D0%BE%D0%B2%D0%B0-%D1%81%D1%8A%D1%81-%D0%97%D0%BB%D0%B0%D1%82%D0%BD%D0%B0-%D0%BC%D0%BE%D0%BD%D0%B5%D1%82%D0%B0/", "text": "\n                    Поп звездата Поли Генова получи „Златна монета“ за принос към развитието на българската култура. Отличието й бе връчено вчера от Съвета на Европейската научна и културна общност и Клуба на българския културен и научен елит, в рамките на инициативата „Аплодисменти за България”. Момичето, което ни донесе престижното четвърто място на „Евровизия“ през 2016 г, апелира артистите и хората на изкуството у нас да продължават да творят, защото тяхната работа е кауза ии инвестиция за бъдещето на страната.„Златна монета“ се връчва на обществено признати представители на българската интелигенция - номинациите се правят от 180 известни български учени и творци с международно признание, които вече притежават златно отличие за наука и култура. Самото отличие се изработва в Монетния двор на България, с двустранно златно покритие. На лицевата страна е изобразена отворената книга, като символ на прогреса, а на обратната страна са подредени красивите букви на Глаголицата.\n\n\n                    ", "date": "2017.09.21", "title": "Дариха Поли Генова със „Златна монета“"}
{"url": "http://www.monitor.bg/a/view/61363-11000-%D0%B0%D0%BF%D0%BB%D0%BE%D0%B4%D0%B8%D1%80%D0%B0%D1%85%D0%B0-%D0%A1%D1%82%D0%BE%D0%B8%D1%87%D0%BA%D0%BE%D0%B2-%D0%BD%D0%B0-%D1%81%D1%82%D0%B0%D0%B4%D0%B8%D0%BE%D0%BD-%D0%91%D0%B5%D1%80%D0%BE%D0%B5/", "text": "\n                    Близо 11 000 фенове на футболната игра скандираха името на Христо Стоичков при появата му върху зеления килим на стадион Берое в Стара Загора, където се проведе срещата между дрий- тима на „Барселона“ и отбора на Камата. Преди началната съдийска свирка Модерният ляв подари екипи на Барса с легендарния №8 на семействата на починалите си колеги Георги Славков и Аян Садъков.\n\nСред дошлите да се наслаждават на играта бяха спортният министър Красен Кралев и столичната кметица Йорданка Фандъкова.\n\nНа финала на мача , завършил при резултат 3:2 за отбора на Стоичков той получи ценен подарък- реплика на уникалния тракийски шлем – маска, намерен при разкопки в местността Чаталка през 60-те години на миналия ХХ век.\n\nДокато публиката заемаше местата си внезапно пламна боров масив на няколкостотин метра от стадиона и плътна димна завеса легна върху тревата. В гасенето се включиха пет екипа на местната пожарна, овладяванетно и локализирането на огнището продължи близо час. Според участниците в гасенето огънят е тръгнал поне от три места.\n\nДимитър Бербатов се отчете с хеттрик /25,40 и 75-та минута/ , един гол за Барселона вкара Стоичков/ 42 м/, който смени фланелката през второто полувреме, вторият за гостите отбеляза Дани Гарсия /65 м/. Пак във второто полувреме съдията показа червен картон на вратаря на Барса.\n\nПри началния сигнал на терена излязоха гостите Ангой, Хуан Карлос, Дею, Надал, Хара, Литманен, Попеску, Сержи; Гойкоечея, Салинас и Ескеро.\n\nС ръка на гърдите изслушаха националния ни химн в изпълнение на дамското трио „Реверанс“ Ганчев, Кременлиев, Хубчев, Гинчев, Кишишев; Костадинов, Лечков, Балъков, Стоичков; Сираков и Бербатов.\n\nСред хлапетата , които гонеха напусналите терена топки беше и осемгодишният син на Ивко Ганчев, който не пропускаше да коментира пасовете на татко си.\n                    ", "date": "2017.09.21", "title": "11000 аплодираха Стоичков на стадион \"Берое\""}
{"url": "http://www.monitor.bg/a/view/7740-%D0%A1%D0%B8%D0%BD%D0%B4%D0%B8%D0%BA%D1%8A%D1%82-%D0%BD%D0%B0-%D0%A6%D0%A1%D0%9A%D0%90-%D1%81%D0%BF%D0%B8%D1%80%D0%B0-%D0%B0%D0%BB%D1%82%D0%B5%D1%80%D0%BD%D0%B0%D1%82%D0%B8%D0%B2%D0%BD%D0%B8-%D0%B5%D0%BC%D0%B1%D0%BB%D0%B5%D0%BC%D0%B8/", "text": "Милева: Няма да допусна някой да открадне марката\n                    Синдикът на фалиралия ЦСКА Дора Милева заяви, че до края на септември ще пусне две опозиции (б.р. - жалби) срещу опит да се регистрират алтернативни емблеми на оригиналната. Милева разкри, че има две заявки и тя ще се постарае да не допусне регистрацията им в патентното ведомство. Заявките са от аматьорския ЦСКА 1948, както и от състезаващия се в Първа лига ЦСКА-София. Както е ясно, търгът за емблемата на оригиналния „червен“ клуб бе спечелен от приближената до ЦСКА-София фирма „Ред Енимълс“ за 8 милиона лева, но плащането на парите се бави заради различни процедурни прийоми. Срокът за подаване на жалби срещу регистрацията на алтернативните емблеми е до края на септември, като Дора Милева бе сигурна, че ще успее да го спази.\"Със сигурност ще пусна две опозиции, защото се правят опити да се регистрират нови две марки ЦСКА - коментира синдик Дора Милева. - Нашите адвокати всеки ден следят събитията, тъй като по всяко време е възможно някой да иска да създаде нова марка. Стриктно спазвам правилата и законите на България. Длъжна съм да защитя ПФК ЦСКА АД и правата на кредиторите. Затова не бива да позволяваме да бъдат регистрирани подобни на ЦСКА марки. Не ме интересува дали единият или другият клуб иска да регистрира нова марка. Нямам лични отношения с нито една от двете страни. Просто спазвам правилата\", заяви още представителката на съда\n\n\n                    ", "date": "2017.09.21", "title": "Синдикът на ЦСКА спира алтернативни емблеми"}
{"url": "http://www.monitor.bg/a/view/74376-%D0%93%D0%BE%D0%BD%D0%B7%D0%BE-%D0%BD%D0%B0%D0%BF%D1%83%D1%81%D0%BD%D0%B0-%D0%A7%D0%B5%D1%80%D0%BD%D0%BE-%D0%BC%D0%BE%D1%80%D0%B5/", "text": "\n                    Треньорът на „Черно море“ Георги Иванов-Гонзо напусна клуба заради слабите резултати. Капката, която преля чашата на търпението, бе отпадането за Купата на България. Още в първия си мач от турнира „моряците“ паднаха с 1:2 от „Монтана“ и си събраха багажа. Гонзо ще разтрогне с клуба по взаимно съгласие. В предстоящия мач срещу „Етър“ във Варна отборът ще бъде воден от Емануел Луканов.От клуба пък веднага изтече информация, че най-вероятният наследник на Гонзо ще бъде Илиан Илиев. Сегашният наставник на „Верея“ си търси нова работа заради безпаричието в клуба и на няколко пъти публично разкритикува ръководството. Във „Верея“ зрее и бунт за неполучени заплати, като два пъти играчите отказваха да тренират, но в последния момент бяха разубеждавани от ръководството. „Все още не мога да коментирам, защото никой не ме е търсил“, коментира Илиан Илиев. Нефтохимик - Царско село 1:2Несебър – ЦСКА-София 1:4Севлиево – Берое 0:2Сокол (Марково) – Дунав 1:4Вихрен – Септември (Сф) 0:2Ботев (Гълъбово) – Левски 0:1Черноморец (Б) – Славия 0:2Монтана - Черно море 2:1Ботев (Вр) – Пирин 3:1Локомотив (Сф) – Верея 2:1Струмска слава – Созопол 2:1Поморие – Етър 2:4Литекс – Витоша 1:0Оборище – Лудогорец снощиМарица – Локомотив (Пд) снощиЛокомотив (ГО) – Ботев (Пд) снощи\n\n\n                    ", "date": "2017.09.21", "title": "Гонзо напусна „Черно море“"}
{"url": "http://www.monitor.bg/a/view/41684-%D0%A0%D0%B5%D0%B0%D0%BB-%D1%81-%D1%88%D0%BE%D0%BA%D0%B8%D1%80%D0%B0%D1%89%D0%B0-%D0%B4%D0%BE%D0%BC%D0%B0%D0%BA%D0%B8%D0%BD%D1%81%D0%BA%D0%B0-%D0%B7%D0%B0%D0%B3%D1%83%D0%B1%D0%B0-%D0%B8%D0%B7%D0%BE%D1%81%D1%82%D0%B0%D0%B2%D0%B0-%D0%BD%D0%B0-7-%D1%82%D0%BE%D1%87%D0%BA%D0%B8-%D0%BE%D1%82-%D0%91%D0%B0%D1%80%D1%81%D0%B0/", "text": "\n                    „Реал“ (М) шокира феновете си и допусна домакинска загуба с 0:1 от „Бетис“. Двубоят бе очакван заради завръщането на голяматра звезда Кристиано Роналдо след наказание, но и португалецът не успя да помогне на тима си. Победното попадение за гостите дойде в последната секунда, когато Антони Санабрия смълча трибуните. Поражението сложи точка на рекордната серия на „Реал“ от 73 мача, в който мадридският колос отбелязва поне един гол. Това е и най-слабият домакински старт на отбора, който има спечелени едва 2 точки от 3 мача на „Бернабеу“. Поражението също така отдалечи сериозно „Реал“ от лидера „Барселона“, като разликата с каталунците вече е 7 точки. Медиите в Испания извадиха и любопитна статистика. В шампионатните мачове от началото на сезона Меси и Роналдо имат по 13 изстрела към вратата. Звездата на „Реал“ не е отбелязал гол, докато аржентинецът има 9 на сметката си. „Топката просто не искаше да влезе във вратата, има и такива мачове. Сега трябва да се успокоим и съм убеден, че нещата ще потръгнат“, коментира треньорът на „Реал“ Зинедин Зидан.\n\n\n                    ", "date": "2017.09.21", "title": "„Реал“ с шокираща домакинска загуба, изостава на 7 точки от „Барса“"}
{"url": "http://www.monitor.bg/a/view/30201-%D0%A1%D1%82%D0%BE%D0%B9%D1%87%D0%BE-%D0%9B%D0%B5%D0%B2%D1%81%D0%BA%D0%B8-%D0%B2%D1%8A%D1%80%D0%B2%D0%B8-%D0%BF%D0%BE-%D0%BF%D1%8A%D1%82%D1%8F-%D0%BD%D0%B0-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86/", "text": "\n                    Бившият треньор на „Левски“ Стойчо Стоев засипа със суперлативи сегашния отбор и призна, че „сините“ са реален претендент за титлата. Спецът бе категоричен, че в момента клубът е финансово по-стабилен, заради което Делио Роси може да работи с по-качествени футболисти. Стоев обаче съжали, че все по-малко български играчи остават на „Герена“, поради което „Левски“ започва да заприличва на „Лудогорец“. „Нормално е този „Левски“ да е по-силен, защото паричният поток е по-сериозен, коментира Стоев пред „Диема спорт“. - Дават се по-големи суми за футболисти. По принцип, за да успее всеки един отбор, трябва да има финансовите средства, за да можеш да си позволиш качествени футболисти. Радвам се за „Левски“. Надявам се да се развие като отбор в бъдеще и да е конкурентоспособен на „Лудогорец“, а вече и на ЦСКА. Неминуемо се позагуби българската нишка. От моя отбор остана само Прохазка. Напълно възможно е „Левски“ да тръгва по пътя на „Лудогорец“, допълни бившият треньор на „сините“, който в момента е без работа.\n\n\n                    ", "date": "2017.09.21", "title": "Стойчо: „Левски“ върви по пътя на „Лудогорец“"}
{"url": "http://www.monitor.bg/a/view/2427-%D0%9A%D0%BB%D0%B8%D0%BC%D0%B0%D1%82%D0%B8%D1%87%D0%BD%D0%B8%D1%82%D0%B5-%D0%BF%D1%80%D0%BE%D0%BC%D0%B5%D0%BD%D0%B8-%D1%81%D1%82%D0%B0%D0%B2%D0%B0%D1%82-%D0%BE%D0%BF%D0%B0%D1%81%D0%BD%D0%B0-%D0%B7%D0%B0%D0%BF%D0%BB%D0%B0%D1%85%D0%B0-%D0%B7%D0%B0-%D1%82%D0%B5%D0%BD%D0%B8%D1%81%D0%B0/", "text": "Урагани и наводнения ще го превърнат във воден спорт\n                    Климатичните промени могат да променят изцяло традициите в тениса, сочи изследване на ITF. Най-безболезненото спасение е този спорт, създаден да се играе на открито, да бъде вкаран под покрив в големи зали и стадиони с подвижни козирки. Това е възможно за по-малките турнири, но ще излезе безкрайно скъпо за тези от Големия шлем, където се играе на десетки кортове. Пък и шоуто за публиката вече няма да е същото.\"На \"Ролан Гарос\" се пържих в жега. На \"Уимбълдън\" изгорях от слънцето. На US Open пък ходих да обядвам с яке е ботуши. Светът забрави какво трябва да е времето\", писа по време на Откритото първенство на САЩ румънката Сорана Кърстя.Най-сериозните и все по-чести оплаквания на тенисистите са от жегите. По време на Откритото първенство на Австралия горещините често са над 40 градуса по Целзий на сянка, има припаднали както на игрището, така и по трибуните. Температурите в Мелбърн през 2014 г. отбелязаха рекорд - 43 градуса, а неколцина участници не успяха да доиграят мачовете си. През 21-ви век там дните с жеги над 40 градуса се увеличиха с 1,9 на година, но в Мелбърн става най-топло. Затова едно от предложенията е Australian Open да се премести във вътрешността на континента.Тенисът настъпи мощно в арабския свят, но там проблемът е още по-голям. Изследователи от германския институт \"Макс Планк\" наскоро разработиха модел, който показва, че скоро заради затоплянето районът на Близкия Изток може да стане дори необитаем заради почти два пъти по-бързия ръст на температурите от средните световни показатели. А при такъв развой ще спрат и парите от петрола за тениса.На \"Ролан Гарос\", \"Уимбълдън\" и US Open затоплянето, наред с изливащите се непрекъснато дъждове, водят до изключително висока влажност на въздуха, което също тормози тенисистите. В Лондон дори пострада качеството на тревните кортове.Зачестилите тропически бури и урагани пък вдигнаха опасни нивото на океана край бреговете на САЩ. Четириметрови вълни по време на урагана Санди през 2012 г. заляха градска площ от 64 квадратни километра в Ню Йорк. Тогава US Open се игра 15, вместо планираните 14 дни. Мачовете за Купа \"Дейвис\" на Бърбъдос пък се проточиха 5, вместо 3 дни. Тази година бяха залети изцяло игрищата на тенис академията \"Санчес-Касал\" във Флорида. А на априлския турнир в Мюнхен през 2016 г. натрупа сняг.Нищо сигурно няма в климата и тенисът го усеща все по болезнено.\n\n\n                    ", "date": "2017.09.21", "title": "Климатичните промени стават опасна заплаха за тениса"}
{"url": "http://www.monitor.bg/a/view/79781-%D0%A1%D0%B8%D0%BB%D0%B5%D0%BD-%D1%81%D1%82%D0%B0%D1%80%D1%82-%D0%BD%D0%B0-%D0%91%D0%B0%D0%BB%D0%BA%D0%B0%D0%BD-%D0%B8-%D0%A0%D0%B8%D0%BB%D1%81%D0%BA%D0%B8-%D1%81%D0%BF%D0%BE%D1%80%D1%82%D0%B8%D1%81%D1%82/", "text": "Сайтът на турнира със специален материал за БГ отборите\n                    Българските представители \"Балкан\" и \"Рилски спортист\" стартираха отлично в първия квалификационен турнир по баскетбол за мъже за Купата на ФИБА Европа. Ботевградският тим се наложи като домакин у дома с 82:66 (17:20; 22:11; 15:22; 28:13) над румънския \"Орадя\". \"Рилски спортист\" пък спечели гостуването си на литовския \"Невежис\" с 81:76 (22:24; 21:17; 24:18; 14:17).\n\nПобедите на нашите представители бяха отбелязани специално и в официалния сайт на евротурнира като водеща новина със заглавие “Летящ старт за българските отбори в Купата на ФИБА Европа”. “Балкан\" (Ботевград) се придвижи по-близо до следващата фаза на Купата на ФИБА Европа, започвайки квалификациите с голяма победа над \"Орадея\" на собствен терен в сряда, пишат в сайта. - Водени от Девин Брукс, който остана на една асистенция от трипъл-дабъл, българите прекършиха гостите с 82:66, за да си осигурят преднина от 16 точки преди ответния мач в съседна Румъния. Другият български отбор в турнира, \"Рилски спортист\", отпразнува победа с 81:76 далеч от дома срещу литовския представител \"Невежис\". В основата на успеха бе Травис Тейлър, който завърши с 21 точки и 8 борби.”\n\nВ следващите мачове \"Балкан\" гостува в Румъния на 27 септември, а на същата дата \"Рилецо\" посреща \"Невежис\" в \"Арена Самоков\".\n\nИгор Кесар вкара 20 точки и овладя 8 борби за успеха на \"Балкан\". Девин Брукс пък бе на крачка от трипъл-дабъл с 16 т., 10 борби и 9 асистенции. Ботевградчани обаче няма да могат да разчитат при гостуването на един от основните си играчи Христо Захариев, който пропусна и първия мач заради контузия.\n\nПри победата на \"Рилски спортист\" в Литва след Травис Тейлър по резултатност се нареди Дерек Райт с 15 т. За домакините отличникът беше Валери Лиходей с 18 т., Владислав Коренюк се отчете с 13.\n\nСамо ден, след като изпълнителният вицепрезидент на БФБаскетбол Иван Ценов подаде оставка, го последва и един от членовете на Управителния съвет – Тодор Иванов. Той обяви, че повече няма да присъства на заседанията на баскетболната управа и мотивира решението си с думите: \"Не желая да взимам решения под натиск, ултиматуми и манипулации.\"\n                    ", "date": "2017.09.21", "title": "Силен старт на \"Балкан\" и \"Рилски спортист\""}
{"url": "http://www.monitor.bg/a/view/82686-%D0%91%D0%B8%D0%BA%D1%8A%D1%82-%D0%BE%D1%82-%D0%91%D1%80%D0%BE%D0%BD%D0%BA%D1%81-%D1%81%D0%B8-%D0%BE%D1%82%D0%B8%D0%B4%D0%B5-%D0%BD%D0%B0-96-%D0%B3%D0%BE%D0%B4%D0%B8%D0%BD%D0%B8/", "text": "\n                    Джейк Ламота, бивш шампион в по бокс в среднотежка категория, почина на 96-годишна възраст в Маями след усложнения от пневмония.\n\nАмериканецът е известен като \"Бика от Бронкс\" по време на своята невероятна спортна кариера между 1941 и 1954 година. ЛаМота, който е роден на 10 юли 2921 г., има 30 победи с нокаут от общо 83 спечелени двубоя от общо 106 изиграни мача. Той е известен в историята на бокса и с 6-те си боя срещу друга легенда - Шугър Рей Робинсън. През 1949 година Джейк Ламота побеждава французина Мерсел Сердан и става световен шампион, а по-късно защитава пояса си още два пъти.\n\nСъдбата на Джейк Ламота е в основата на сценария за прочутия филм на Мартин Скорсезе \"Разяреният бик\". За ролята си на боксьора Роберт де Ниро получи наградата \"Оскар\".\n\n\"Аз просто искам всички хора да знаят, че той беше велик, мил, чувствен, силен и привлекателен мъж с отлично чувство за хумор и очи, които танцуваха постоянно\", каза на американските журналисти вдовицата на Ламота.\n                    ", "date": "2017.09.21", "title": "Бикът от Бронкс си отиде на 96 години"}
{"url": "http://www.monitor.bg/a/view/22609-%D0%A0%D0%B0%D0%B4%D0%BE-%D0%AF%D0%BD%D0%BA%D0%BE%D0%B2-%D0%BF%D0%B0%D0%BA-%D0%BF%D0%BE%D0%B4%D0%BA%D1%80%D0%B5%D0%BF%D1%8F-%D0%92%D0%B8%D1%82%D0%BE%D1%88%D0%B0-%D0%BC%D0%BE%D1%8F%D1%82%D0%B0-%D0%BF%D0%BB%D0%B0%D0%BD%D0%B8%D0%BD%D0%B0/", "text": "\n                    За поредна година Радослав Янков ще остави сноуборда настрана, за да подкрепи в планинското бягане \"Витоша моята планина\", което ще е на 24 септември. Носителят на голямата световна купа за 2016 г. и малката за 2017 г. ще бъда на старта при Боянското ханче още в 9.30 ч, за да даде кураж на състезателите.\n\nНачалото ще даде в 10.00 генералния секретар на БОК Белчо Горанов. От елитните ни планински бегачи ще стартират Шабан Мустафа, Йоло Николов и Милка Михайлова. Очаква се да се включи и Кирил Николов-Дизела. Миналата година участваха 175 души, но тази се очаква бройката да се увеличи. Към момента за двете дистанции - 16 км (мъже и жени) и 3 км при децата са се записали над 150 участници. Първите при мъжете и жените ще получат по 1000 лева и gps гривна, а за рекорд на трасето има и допълнителни стимули. Бягането е част от календара на \"София - Европейска столица на спорта 2018\", а негови организатори са \"Витоша ски\" АД и сдружение \"Маратон\".\n\nМеждувременно стана ясно, че България е избрана за домакин на старта на Световния пробег на мира през 2018 г., който се провежда по случай международния ден на мира и 30-годишния юбилей на инициативата на Peace Run. На тържествена церемония в София ще бъде дадено начало на най-дългата мирна щафета, а факелът след това ще премине през още 155 страни или общо 600 000 км.Освен това, в подкрепа на инициативата Колизеумът в Рим ще приюти изложба с рисунки на деца от целия свят на тема \"Цветовете на мира\".\n                    ", "date": "2017.09.21", "title": "Радо Янков пак подкрепя \"Витоша моята планина\""}
{"url": "http://www.monitor.bg/a/view/68055-%D0%9B%D0%BE%D1%80%D1%8A%D0%BD%D1%81-%D0%A4%D0%B8%D1%88%D0%B1%D1%8A%D1%80%D0%BD-%D0%B8-%D0%94%D0%B6%D0%B8%D0%BD%D0%B0-%D0%A2%D0%BE%D1%80%D0%B5%D1%81-%D1%81%D0%B5-%D1%80%D0%B0%D0%B7%D0%B4%D0%B5%D0%BB%D0%B8%D1%85%D0%B0/", "text": "\n                    Актьорите Лорънс Фишбърн и Джина Торес поеха по различни пътища след 14 години семеен живот. Стана ясно, че от няколко месеца звездата от „Костюмари“ не дели един покрив с 56-годишния холивудски ас. „С мъка споделям, че Лорънс и аз се разделихме тайно и започнахме прекратяването на брака си още миналата есен. Никой не е злодеят тук. Това е любовна история с по - различен край, от това, което сме очаквали и двамата“, изповяда се пред сп. Us Weekly Джина. В актива си с участия двамата имат няколко съвместни филмови проекта, сред които „Матрицата“ и „Ханибал“. Фишбърн и Торес си казаха заветното „да“ през септември 2002 г в Ню Йорк, а 5 години по-късно на бял свят се появи дъщеричката им Дилайла. Изявлението на актрисата идва непосредствено след като беше забелязана в интимна обстановка с друг мъж, за когото се предполага, че е предприемачът Кевин Уайт.   \n\n\n                    ", "date": "2017.09.21", "title": "Лорънс Фишбърн и Джина Торес се разделиха"}
{"url": "http://www.monitor.bg/a/view/2263-%D0%9C%D0%B0%D1%80%D0%B8%D1%8F-%D1%81%D0%B8-%D1%82%D1%80%D1%8A%D0%B3%D0%BD%D0%B0%D0%BB%D0%B0-%D0%BE%D1%82-%D0%93%D1%83%D1%89%D0%B5%D1%80%D0%BE%D0%B2-%D1%81%D1%8A%D1%81-100-%D0%BB%D0%B2-%D0%B2-%D0%B4%D0%B6%D0%BE%D0%B1%D0%B0/", "text": "\n                    Фолк звездата Мария призна, че след раздялата с Християн Гущеров си е припомнила какво е да броиш всяка стотинка в джоба и да си правиш подробен разчет на разходите в супермаркета. Когато напуснала бизнесмена, тя била със 100 лв. в джоба и се наложило да продаде всичките си бижута, за да поеме елементарни разходи по издръжката на дъщеря си Марая. „Обади се на баща му и го помолих поне колата да не ми взимат, защото ми трябва да карам детето насам-натам, да ходя по участия. Или поне да я заменят с някаква по-евтина. Три години аз не бях стъпвала в клуб, не пеех, не бях изкарала една стотинка. И в един момент като се махнах от тази връзка, останах на пътя с един ангел. Не бях сигурна дали ще има с какво да й платя училището.“, изповяда се във „ВИП Брадър“ изпълнителката на „Червен картон“.Повод за излиянието й бяха нападките на Мегз, че Мария трупа дивиденти с демонстративната си благотворителност. Певицата отказа мисията да изкара за благородна кауза 1000 лв. с танц и дари 3000 лв. от личните си средства. „Апартаментът ми е на кредит, колата, всичко. Като се преместихме в новия ни доста по-малък дом дъщеря ми ми обърна гръб и попита „Кога ще си отидем вкъщи?“. Казах й „Това е единственото вкъщи, което имаш“. Не държа да нося диаманти, държа дъщеря ми да получи добро образование“, продължи разказа си пред Ваня Щерева миньончето. Тя уточни, че година след раздялата с милиардерския син от него е получавала само обиди и заплахи и той все отказва да й даде развод.\n\n\n                    ", "date": "2017.09.21", "title": "Мария си тръгнала от Гущеров със 100 лв. в джоба"}
{"url": "http://www.monitor.bg/a/view/60153-%D0%9A%D0%BE%D0%BB%D0%B8%D0%BD-%D0%A4%D1%8A%D1%80%D1%82-%D0%B4%D0%B0%D0%B2%D0%B8-%D1%82%D0%B5%D1%80%D0%BE%D1%80%D0%B8%D0%B7%D0%BC%D0%B0-%D1%81-%D1%82%D0%B5%D0%BA%D0%B8%D0%BB%D0%B0/", "text": "По-абсурден от предшественика си „Златният кръг“ ще ви накара да се смеете от сърце\n                    Ако търсите филм, чийто закачки, макар и пиперливи, ще успеят да ви разсмеят и в момент на пълно безразличие, то отскочете до киносалона още утре за премиерното заглавие за седмицата „Кингсмен: Златният кръг“. Лентата ще ви заинтригува с абсурдния си сюжет, в който Елтън Джон е в ролята на домашен любимец на големия злодей Попи (Джулиан Мур), дори и да не сте проследили събитията от предшественика й. Напротив – дебютантите в историята за тайната служба, предотвратяваща подли планове за апокалипсис, ще се забавляват много повече от запознатите с подходите на „Кингсмен“. „Златният кръг“ няма за ви изненада със съществен обрат, като изключим\n\n \n\n\n\n \n\nна Хари (Колин Фърт) от куршума в главата. Срещаме ексцентрика, носещ пиратски очила с едно черно стъкло, година след инцидента в Америка. Той страда от амнезия, която преодолява, благодарение на заплахите на Егси (Тарън Егъртън) към живота на кученце, наподобяващо покойното вече животинче на Хари. И така, в щатската тайна служба Стейтсмен, намираща се във фабрика за бърбън, Фърт се сработва отново с обичайните заподозрени. Освен Егси и Мерлин в компанията се включват още агенти със звучни имена като Уиски, Текила и Шампанско.\n\nРежисьорът на „Златният кръг“ - Матю Вон, не изневерява на основите, поставени от първия „Кингсмен“. Той залага на формулата, донесла успех на първия филм от поредицата, а именно –\n\n \n\n\n\n \n\nЗадачата да задвижва събитията в премиерната лента се пада на очарователната Джулиан Мур, чието превъплъщение в истински социопат само по себе си е достатъчна причина да изгледате „Златният кръг“. Името на лентата идва именно от терористичната организация на героинята й Попи, която заразява наред със син обрив, парализа и в крайна сметка – смърт.\n\nЛюбопитен факт от сета на „Кингсмен 2“ е, че именно тук Елтън Джон, който в случая е опитното зайче на Мур, намира своето второ „аз“ в лицето на младия Егъртън. Само преди няколко месеца стана ясно, че екранният Егси ще се превъплъти в ролята на музиканта в подготвяната биографична лента за него. Предишният избор на Джон за филма бе звездата от „Лудият Макс: Пътят към яростта“ Том Харди. Оказа се обаче, че вокалните възможности на актьора са на светлинни години от желания ефект.\n                    ", "date": "2017.09.21", "title": "Колин Фърт дави тероризма с текила"}
{"url": "http://www.monitor.bg/a/view/14896-%D0%94%D0%B6%D0%B5%D0%B9%D0%BC%D0%B8-%D0%9A%D0%B8%D0%BD%D0%B3-%D0%BA%D1%80%D0%BE%D0%B8-%D0%9D%D0%B5%D0%B2%D1%8A%D0%B7%D0%BC%D0%BE%D0%B6%D0%BD%D0%BE-%D0%B1%D1%8F%D0%B3%D1%81%D1%82%D0%B2%D0%BE/", "text": "\n                    Месеци преди премиерата на втората част от франчайза, воден от Силвестър Сталоун в главната роля - „Невъзможно бягство“, продуцентският екип стартира подготвителната фаза на третия филм. С участие и в двете продукции ще се разпише звездата от „Д-р Зоуи Харт“ Джейми Кинг, а как персонажът й Абигейл Рос ще се забърка с познатите ни вече лица (Слай и рапърът 50 Cent) тепърва предстои да разберем. Единственото, което от екипа на режисьора Джон Херцфелд издават към момента е, че красивата блондинка ще бъде поставена зад решетките на смятания за непробиваем затвор, наречен „станцията на Дявола“. Теза, която още от сега предвиждаме, че ще бъде разрушена от Сталоун.„Невъзможно бягство 2“ се очаква да се появи в кината през следващата година. Въпреки че снимките към следващия филм започват още този месец обаче, конкретна дата за премиерата на втората част все още не е обявена. Междувременно киноманите предполагат, че Кинг ще блесне в ролята на романтична половинка на Рей Бреслин (Слай) и именно нейното отвличане ще задвижи сюжетната линия на третата лента. Какви са причините за нейното задържане в „станцията на Дявола“ обаче очакваме да разберем догодина с премиерата на „Невъзможно бягство 2“.\n\n\n                    ", "date": "2017.09.21", "title": "Джейми Кинг крои „Невъзможно бягство“"}
{"url": "http://www.monitor.bg/a/view/56176-%D0%99%D0%BE%D1%81%D0%B8%D1%84-%D0%9A%D0%BE%D0%B1%D0%B7%D0%BE%D0%BD-%D0%B4%D1%83%D0%BD%D0%B4%D1%83%D1%80%D0%BA%D0%B0-%D0%B1%D0%B5%D0%B1%D0%B5%D1%82%D0%BE-%D0%BD%D0%B0-%D0%94%D0%B6%D0%B8%D0%B7%D1%8A%D1%81%D0%B0/", "text": "Руският бард поля 80 в компанията на Есмер и семейството й\n                    Руската супер звезда Йосиф Кобзон духна свещичките за 80-ия си рожден ден, а сред поздравилите го с наздравица от една ръка разстояние се открои нежната половинка на футболиста Благой Георгиев - Есмер Омерова. Шампионката по аржентинско танго уважи празника на мъжа, спечелил си прозвището Руският Франк Синатра, заедно с майка си и баба си.Есмер не пропусна да вземе и сина си Елай, който получиЖокер за сантимента на певеца към момченцето даде Омерова, пускайки в профила си в Инстаграм видео от тържеството, което се позиционира в елитен голф клуб в Москва. „Наш скъп, наш искрено любим Йосиф Давидович, живей колкото се може по-дълго, бъди с нас възможно най-много. Обичаме те от все сърце! Честит юбилей!“, гласят думети й. На кадрите се вижда как поп звездата искрено се радва на компанията на наследника на Джизъса и 25-годишната красавица. Това е един от малкото случаи, в коитов социалните мрежи, тъй като Есмер традиционно крие сина си зад емотикон с тигрова муцунка.Междувременно чаровната татарка се радва на пламналата отново искра между нея и халфа на „Оренбург“. Една от най-коментираните двойки в хай-лайфа затопли отношенията си през май, само 3 месеца след като се разделиха за пореден път. Двамата отпразнуваха рестартирането на връзката си с огледални татуси. В основата и на двете рисунки е датата на сватбата на футболиста и танцьорката, но те са рамкирани с различни послания. От вътрешната страна на предмищницата си Есмер е изписала \"Няма да позволя на никой да ни раздели\", а Джизъса остава верен на религиозността си с \"Това, което Господ събра\". \n\n\n                    ", "date": "2017.09.21", "title": " Йосиф Кобзон дундурка бебето на Джизъса"}
{"url": "http://www.monitor.bg/a/view/32630-%D0%9E%D1%82%D0%BA%D1%80%D0%B8%D1%85%D0%B0-%D0%B6%D0%B8%D0%B2%D0%BE-%D0%B4%D0%B5%D1%82%D0%B5-%D0%BF%D0%BE%D0%B4-%D1%80%D0%B0%D0%B7%D0%B2%D0%B0%D0%BB%D0%B8%D0%BD%D0%B8%D1%82%D0%B5-%D0%BD%D0%B0-%D1%83%D1%87%D0%B8%D0%BB%D0%B8%D1%89%D0%B5-%D0%B2-%D0%9C%D0%B5%D0%BA%D1%81%D0%B8%D0%BA%D0%BE/", "text": "\n                    Мексикански спасители успяха да открият 12-годишно момиченце изпод развалините на училище, както и да намерят други оцелели под отломките след опустошителното земетресение в Централно Мексико, те са поне петима, предаде Ройтерс.Най-малко 237 души загинаха при земетресението с магнитуд 7,1. По данни на АП загиналите в столицата са 115. Земетресението този вторник беше най-тежкото в страната от 32 години насам. В Мексико бе обявен тридневен траур.Спасителите са могли да разговарят с момиченцето, чието име е Фрида София. Тя е съобщила, че наблизо има още двама ученици, но не може да каже дали са живи.Изпод развалините на училището вече са извадени телата на 21 ученици и шестима възрастни. Учител и двама ученици са изпратили текстови съобщения изпод развалините. Спасителите работят бавно, като издигат дървени скелета, за да предотвратят повторно сриване на отломките. Тежки машини няма да се използват, докато под руините има признаци на живот.Спасителните екипи периодично призовават събралите се наоколо хора за пълна тишина, за да чуват молбите за помощ.Две жени и един мъж бяха извадени живи изпод развалините близо 36 часа след земетресението. Общо бяха спасени 52 души, съобщава отдела за социално развитие на Мексико сити.Това е надпревара с времето, предупреди мексиканският президент Енрике Пеня Нието. Той предупреди в Туитър, че \"всяка минута е от значение, за да спасим живота на хора\". Вниманието на хора в цялата страна е фокусирано върху развалините на училището.Мексико е държава, в която има много силно сеизмична активност, като в столицата Мексико-сити рискът е особено голям, защото градът се намира на дъното на пресъхнало море. Затова почвата постоянно потъва и е много подвижна, като при земетресение колебанието е много по-голямо от обикновено. След последното голямо земетресение през 1985 г. (загиват над 10 000 души) в страната са въведени специални изисквания за строящи се сгради. Тези мерки очевидно са намалили потенциално големия брой на жертвите от труса във вторник. Но Мексико-сити има и друг геоложки проблем – почвата в някои части на столицата постоянно потъва, като нещата са сериозни – става дума за повече от два сантиметра месечно. Затова по стените постоянно се появяват пукнатини. Това е и една от причините за срутването на сгради при земетресението тази седмица. \n\n\n                    ", "date": "2017.09.21", "title": "Откриха живо дете под развалините на училище в Мексико"}
{"url": "http://www.monitor.bg/a/view/27929-%D0%9C%D0%B5%D0%BB%D0%B0%D0%BD%D0%B8%D1%8F-%D0%A2%D1%80%D1%8A%D0%BC%D0%BF-%D0%BD%D0%B0%D1%85%D1%80%D0%B0%D0%BD%D0%B8-%D1%81%D1%8A%D0%BF%D1%80%D1%83%D0%B3%D0%B8%D1%82%D0%B5-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%B8-%D1%80%D1%8A%D0%BA%D0%BE%D0%B2%D0%BE%D0%B4%D0%B8%D1%82%D0%B5%D0%BB%D0%B8-%D0%B2-%D0%9D%D1%8E-%D0%99%D0%BE%D1%80%D0%BA/", "text": "\n                    Съпругата на американския президент Мелания Тръмп бе домакин на обяд със съпруги и съпрузи на държавни и правителствени ръководители, участващи в Общото събрание на ООН.На този обяд тя призова за защита на децата и за етичен пример, който трябва да се дава. Често критикувана за това, че не поема пълноценно ролята си на Първа дама, третата съпруга на Доналд Тръмп произнесе няколкоминутна реч пред стотина гости на обяда в рамките на Общото събрание на ООН. \"Никое дете не трябва да е гладно и да бъде преследвано, тероризирано и изолирано\", каза тя.„Дали става въпрос за проблеми с наркотици, заплахи, бедност, болести, неграмотност или глад, децата са най-тежко засегнати във всички страни“, каза още Мелания Тръмп.Впечатление направиха топлите отношения, които тя очевидно има със съпругата на френския президент Еманюел Макрон и които бяха демонстрирани и на този обяд.\n\n\n                    ", "date": "2017.09.21", "title": "Мелания Тръмп нахрани съпругите на държавни ръководители в Ню Йорк"}
{"url": "http://www.monitor.bg/a/view/83631-%D0%9A%D0%9D%D0%94%D0%A0-%D0%BD%D0%B0%D1%80%D0%B5%D1%87%D0%B5-%D1%81%D0%BB%D0%BE%D0%B2%D0%BE%D1%82%D0%BE-%D0%BD%D0%B0-%D0%A2%D1%80%D1%8A%D0%BC%D0%BF-%D0%BF%D1%80%D0%B5%D0%B4-%D0%9E%D0%9E%D0%9D-%D0%BA%D1%83%D1%87%D0%B5%D1%88%D0%BA%D0%B8-%D0%BB%D0%B0%D0%B9/", "text": "\n                    Външният министър на Северна Корея Ри Йонг Хоу пренебрегна последните заплахи на Доналд Тръмп, сравнявайки ги с \"лай на куче\" и препоръча на Пхенян да не се поддава на агресивната реторика на американския президент.\n\nВъв вторник Тръмп използва първото си излизане пред ООН, за да предупреди Севера, че ще го \"унищожи\", ако Пхенян дръзне да посегне на САЩ или съюзниците им - във видеото.\n\nТръмп нарече лидера на КНДР Ким Чен-ун: „човека ракета”, който е на „самоубийствена мисия за себе си и своя режим”. Силна шумотевица изпълни зелената мраморна зала на Общото събрание на ООН, когато Тръмп произнесе най-острото си предупреждение, отправяно досега към Северна Корея, чиито тестове на балистични ракети и ядрени опити предизвикаха повсеместно безпокойство.\n\nПристигайки в Ню Йорк за срещите на ООН, севернокорейският външен министър\n\nведнага беше атакуван с въпроси относно заплашителните изказвания на Тръмп.\n\n\"Има една поговорка, че маршируването продължава, дори когато кучетата лаят.\n\nАко те си мислят, че ще ни стреснат с шума от лая, явно сънуват, че наистина са кучета\", заяви Ри преди влизането си в хотел \"Палас\", където се провежда 72-та сесия на Общото събрание на ООН.\n                    ", "date": "2017.09.21", "title": "КНДР нарече словото на Тръмп пред ООН „кучешки лай”"}
{"url": "http://www.monitor.bg/a/view/78419-%D0%9F%D1%83%D1%87%D0%B4%D0%B5%D0%BC%D0%BE%D0%BD-%D1%81%D1%80%D0%B0%D0%B2%D0%BD%D0%B8-%D0%9C%D0%B0%D0%B4%D1%80%D0%B8%D0%B4-%D1%81-%D0%B4%D0%B8%D0%BA%D1%82%D0%B0%D1%82%D1%83%D1%80%D0%B0%D1%82%D0%B0-%D0%BD%D0%B0-%D0%A4%D1%80%D0%B0%D0%BD%D0%BA%D0%BE/", "text": "\n                    Напрежението между Мадрид и Барселона ескалира бързо през последните дни, след като правителството на испанския премиер Мариано Рахой се опита да изпълни обещанието си да попречи на референдума в Каталуния, пише британският в. \"Гардиън\". През нощта премиерът се обърна към каталунците по телевизията, призовавайки ги \"да спрат веднъж завинаги ескалацията на радикализма и неподчинението\". Десетки хиляди жители на провинцията излязоха на улиците, след като вчера испанската Гражданска гвардия извърши обиски на офиси на регионалното правителство, арестува 14 високопоставени служители и конфискува 10 милиона бюлетини за референдума.\n\nРегионалният премиер Карлес Пучдемон изглежда сравни обиските с репресиите от времето на диктатурата на Франко, отбелязва в. \"Гардиън\". Пучдемон написа в Туитър: \"Ние няма да приемем връщане към най-тъмните времена. Регионалното правителство подкрепя свободата и демокрацията\".\n\nОбиските показаха значително засилване на опитите на Мадрид да попречи на произвеждането на референдума. Същото показва и изказването на испанския външен министър Алфонсо Дастис, който обвини някои сепаратисти в използване на нацистки подход, за да сплашат каталунските кметове, противопоставящи се на отделянето от Испания, коментира в. \"Гардиън\".\n\nСиловите мерки на правителството на Рахой само разпалиха каталунските сепаратисти. Напрежението достигна и до испанския парламент, където депутат от Републиканска левица на Каталуния каза на Рахой да си \"държи мръсните ръце далеч от каталунските институции\", преди да излезе от залата заедно с останалите депутати от партията си, пише британският вестник \"Индипендънт\".\n\nС приближаването на датата на референдума в Мадрид се засилва натиска върху премиера Рахой, който ръководи правителство на малцинството, да обясни защо конфликтът около евентуалното отделяне на Каталуния е излязъл от контрол, отбелязва в. \"Ню Йорк таймс\". Неотдавнашните проучвания на общественото мнение показаха, че подкрепата за обявяването на независимост отслабва, но повечето хора от региона искат да получа правото да гласуват за бъдещето си.\n\nСамата Каталуния е управлявана от нестабилна коалиция и нейното правителство понякога среща затруднения в запазването на единството си, докато следва пътя към едностранно обявяване на независимост от Мадрид, подчертава в. \"Ню Йорк таймс\".\n\nВчера напрежението в Барселона нарасна рязко и започна институционален сблъсък между консервативното правителство на Рахой и сепаратисткото правителство на Пучдемон, който се очакваше след гласуването, обобщава френският в. \"Монд\".\n\nСитуацията не спираше да се влошава, откакто каталунското правителство обяви произвеждането на референдума. Рахой не вярваше, че Барселона ще има смелостта да организира референдум, забранен от Конституционния съд, и разчиташе, че местните лидери ще се подчинят. Освен това той беше убеден, че икономическото възстановяване ще демобилизира привържениците на каталунската независимост. Поради това той не се ангажира в политическа борба. Рахой не се опита в нито един момент да разубеди каталунските избиратели, като им предложи друг политически проект.\n\nВместо да впечатлят каталунските лидери обаче, вчерашните полицейски операции само подкрепиха аргументите на сепаратистите, които вече обвиняват Мадрид, че се противопоставя на легитимните им искания, коментира \"Монд\".\n                    ", "date": "2017.09.21", "title": "Пучдемон сравни Мадрид с диктатурата на Франко"}
{"url": "http://www.monitor.bg/a/view/58425-%D0%93%D0%B5%D1%80%D1%85%D0%B0%D1%80%D0%B4-%D0%A8%D1%80%D1%8C%D0%BE%D0%B4%D0%B5%D1%80-%D1%81-%D0%BC%D0%BB%D0%B0%D0%B4%D0%BE-%D0%B3%D0%B0%D0%B4%D0%B6%D0%B5/", "text": "\n                    Бившият канцлер на Германия Герхард Шрьодер се е женил вече четири пъти. Но това вероятно няма да го спре да го стори пети път, защото 73-годишният Шрьодер е отново влюбен, пише немската преса.Новата жена до него е 25 години по-млада от него и чисто теоретично може да му бъде дъщеря. Тя е от Южна Корея и живее в Сеул. От няколко дни Со Йон Ким пуска във Facebook снимки в компанията на Шрьодер – и двамата излъчват пълно единение и щастие.Дамата е успешна мениджърка и ръководи Обществото за развитие на германската провинция Северен Рейн-Вестфалия в Корея и свободно говори немски – завършила е германистика. Двамата се запознали с Шрьодер преди около две години на бизнес форум. Тя е превеждала, а той през цялото време слушал много внимателно. Со Йон Ким все още омъжена, но е разделена със съпруга си, с когото имат дъщеря ученичка.Бившата съпруга на Шрьодер, с която той се раздели през март 2015 г., след 18 години брак, но без да се развежда, е потвърдила случващото се и, също във Facebook, написа, че „госпожа Ким е била единствената причина за раздялата. Нашето семейство реши да бъде дискретно, защото госпожа Ким имаше да урежда проблеми в личния си живот“, поясни Дорис Шрьодер Кьопф.Според в. „Билд“ влюбеният Шрьодер всеки ден си общува с възлюбената и именно по тази причина за първи път в живота си се е обзавел със смартфон – в качеството на технологично облекчение на връзката.Преди няколко дни в интервю за германското списание \"Щерн\" Шрьодер заяви, че Крим никога няма да бъде изваден от състава на Русия. \"Предполагам, че няма да се намери нито един руски президент, който да извади Крим от състава на Русия\", коментира той. Германският политик също така предупреди за опасността от отчуждаване на Русия и Германия. \"На фона на нашата обща история, много руснаци са разочаровани от германската позиция, особено по отношение на политиката на санкции\", добави Шрьодер.\n\n\n                    ", "date": "2017.09.21", "title": "Герхард Шрьодер с младо гадже "}
{"url": "http://www.monitor.bg/a/view/14223-%D0%9F%D1%80%D0%B8%D0%BD%D1%86%D0%B5%D1%81%D0%B0-%D0%94%D0%B0%D1%8F%D0%BD%D0%B0-%D0%BD%D0%B0%D0%BF%D1%83%D1%81%D0%BD%D0%B0-%D0%B4%D0%BE%D0%BC%D0%B0-%D1%81%D0%B8/", "text": "\n                    Жителите на британския град Бристол трябва да бъдат нащрек след бягството от дома му на женски питон на име Принцеса Даяна, пише в. \"Дейли стар\".\n\nЗмията, 122-сантиметров екземпляр от вида Кралски питон, е собственост на 7-годишната дъщеря на Сара Ферис от Стокууд, Бристол. Майката разказва, че е поставила влечугото във ваната, докато почиствала аквариума му. Ферис дори е документирала в клип как Принцеса Даяна лежи кротко във водата. Когато приключила с почистването, Сара се отправила към банята и установила с ужас, че змията е изчезнала.\n\nСтопанката няма представа как питомката на дъщеря й е избягала. Пристигналите в дома й пожарникари са пробили пода на банята, но не са открили Принцеса Даяна.\n\n\"Възможно е тя да се е вмъкнала в канализацията и да \"изскочи\" от нечия тоалетна\", казва притеснената Сара Ферис. \"Принцеса Даяна не е опасна, но ако е уплашена или се почувства застрашена, може да нападне. Змията принадлежи на 7-годишната ми дъщеря, която искаше точно такъв домашен любимец и е много разстроена, след като Принцеса Даяна избяга\", споделя жената. Стопанката допълва, че хлъзгавата бегълка е обитавала дома им от около три месеца.\n                    ", "date": "2017.09.21", "title": "Принцеса Даяна напусна дома си"}
{"url": "http://www.monitor.bg/a/view/86015-%D0%AE%D0%BD%D0%BA%D0%B5%D1%80-%D0%98%D1%81%D0%BA%D0%B0%D0%BC-%D1%86%D0%B5%D0%BB%D0%B8%D1%8F%D1%82-%D0%95%D0%A1-%D0%B4%D0%B0-%D0%B5-%D0%B2-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0-%D0%B8-%D0%A8%D0%B5%D0%BD%D0%B3%D0%B5%D0%BD/", "text": "\n                    Не става дума за вкус, а за достойнство, заяви председателят на Европейската комисия Жан-Клод Юнкер на среща с европейски политици и общественици по повод твърденията на производителите на храни, че предлагат различно съдържание под едваква опаковка заради \"вкуса на местните потребители\".\n\nНе може в Европа да има две класи потребители и работници, коментира Юнкер. Той изрази очакването през октомври да бъде постигнато съгласие по промените в директивата за командированите работници.\n\nИскам всички държави от ЕС да бъдат в еврозоната и в Шенген, да няма двойни стандарти при храните. Защо отказват на нашите български и румънски приятели достъп до Шенген, след като от години са изпълнили изискванията, трябва да прилагаме договорите за ЕС, коментира председателят на комисията. Той добави, че в годишната си реч за състоянието на ЕС миналата седмица не е настоявал за приемането на еврото от държавите извън еврозоната, а е припомнил, че това право и задължение е част от договорите. Не насилвам никого, предложих подкрепа за ускоряване на процеса на присъединяване (към еврозоната), поясни Юнкер.\n\nМеждувременно Европейската комисия отново отказа да се намеси в спора за Каталуния. Говорител на институцията настоя, че въпросът следва да бъде уреден в конституционната рамка на Испания. Уважаваме конституционния ред в Испания и тези въпроси се решават от основния закон на държавата. Конституционната рамка може да даде решение на откритите въпроси, посочи той.\n\nГоворителят не отговори на въпроси дали ЕК ще приеме поканата да посредничи в спора между каталунските власти и правителството в Мадрид. Той отбеляза, че ЕК е била и може да бъде посредник в решаването на спорове между държави.\n                    ", "date": "2017.09.21", "title": "Юнкер: Искам целият ЕС да е в еврозоната и Шенген"}
{"url": "http://www.monitor.bg/a/view/69222-%D0%9D%D0%B5-%D0%BF%D1%83%D1%81%D0%BA%D0%B0%D1%82-%D0%AF%D0%BD%D0%B4%D0%B5%D0%BA%D1%81-%D0%B4%D0%BE-%D1%82%D0%BE%D0%B0%D0%BB%D0%B5%D1%82%D0%BD%D0%B0%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D0%9F%D1%83%D1%82%D0%B8%D0%BD/", "text": "\n                    Президентът на Русия Владимир Путин посети офиса на компанията „Яндекс“ в Москва, като покрай това посещение на служителите е било препоръчано да не се издокарват специално, да останат по местата си и дори да не ходят до тоалетната по време височайшата визита по случай 20-годишнината на фирмата. Преди това в офиса е имало проверки на документите, а поне един сътрудник не е бил пуснат на работа, защото е в „черния списък“. Става дума за това, че въпросният служител е постоянен участник в опозиционни мероприятия и неотдавна е написал във Фейсбук, че ако види на живо Путин ще го заплюе в лицето, пише онлайн изданието „Медуза“. На служителите дори е било официално разрешено да не идват на работа в четвъртък. Затворено е било ведомственото кафене, паркингът, били са махнати всички велосипеди.\n\n\"Яндекс\" (или Yandex) е руска международна ИТ компания, която е собственик на едноименната търсачка в интернет и интернет портал. Според рейтинга на Alexa, към 19 юли 2014 г. yandex.ru е 22-ри по посещаемост в света, но на първо място в Русия.\n\nПо време на посещението на Путин е бил демонстриран гласовият помощник с елементи на изкуствен интелект „Алиса“, който се разработва в „Яндекс“. „Алиса“ вече може да говори с потребителя „за времето и състоянието на пътищата“. „Нали не те обиждат тук?“, попитал Путин „Алиса“. „Ще го имам предвид“, отвърнала Алиса. Путин останал доволен от демострацията и от това, как „Алиса“ избегнала директния отговор.\n                    ", "date": "2017.09.21", "title": "Не пускат „Яндекс“ до тоалетната заради Путин"}
{"url": "http://www.monitor.bg/a/view/61077-%D0%93%D1%80%D1%8A%D1%86%D0%BA%D0%B8-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BA%D0%B0%D1%81%D0%B8%D1%80%D0%B0%D0%BB-80-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D0%BE%D1%82-%D0%BA%D0%BE%D0%BC%D0%B8%D1%81%D0%B8%D0%BE%D0%BD%D0%BD%D0%B8/", "text": "\n                    Нов развой придоби скандалът с бившия гръцки военен министър Акис Цохадзопулос, който бе осъден за пране на пари и досега излежа пет години затвор, след като прокуратурата в Швейцария излезе със заключения, че сума в размер на 80 млн. щатски долара са били преведени на негово име в швейцарски банки. Парите са дошли от комисиони за подписани от него оръжейни сделки. От месец май тази година въпросният министър е на свобода срещу гаранция от 200 хиляди евро, която е била събрана от негови приятели и близки. Заключенията на швейцарската прокуратура идват в момент, когато гръцки съд е на път да излезе с решение, с което да прецени дали да потвърди или да отмени присъдата на министъра от 20 години затвор.\n                    ", "date": "2017.09.21", "title": "Бивш гръцки министър касирал 80 милиона долара от комисионни"}
{"url": "http://www.monitor.bg/a/view/4601-%D0%9C%D0%BD%D0%B8%D0%BC-%D0%BF%D0%BE%D0%BB%D0%B8%D1%86%D0%B0%D0%B9-%D0%B7%D0%B0%D0%BF%D0%BB%D0%B0%D1%88%D0%B8-%D0%B1%D0%B0%D0%B1%D0%B0-%D1%81-%D1%80%D0%B0%D0%B7%D1%87%D0%BB%D0%B5%D0%BD%D1%8F%D0%B2%D0%B0%D0%BD%D0%B5-%D0%BE%D1%82-%D0%B0%D0%BB%D0%BE-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8/", "text": "\n                    Мним полицай заплаши възрастна жена от Хисаря, че ако не съдейства на операция по залавянето на ало измамници, ще бъде нарязана на парчета. 81-годишната пенсионерка от Хисаря се изплашила и метнала от терасата си 3 100 лева. Минути по-късно тя все пак се усетила, че вероятно е станала жертва на телефонна измама и се обадила на 112. Мулето, който взел парите й от тротоара – Александър И., бил спрян от полицаи на изхода на Хисаря и бил задържан. Всичко това се случило на 11 април т.г., когато пенсионерката получила странното телефонно обаждане. Позвънили й Господин П. и Кирил А., които се намирали в Румъния и звънели с чуждестранни предплатени карти. Единият от тях й се представил, че е полицай, който разследва телефонните измами. Той й обяснил, че в Хисаря се провежда полицейска операция срещу ало мошениците, които щели да й се обадят. Тя пък трябвало да им даде 2 000 лева и каквито още пари има вкъщи. Жената се съгласила, за да съдейства за задържането на измамниците. Мнимият полицай я заплашил, че ако не изпълни указанията на престъпниците, те щели да се върнат за нея и да я нарежат на парчета. Така старицата хвърлила от балкона си 3 100 лева, откъдето ги взел Александър.\n\nАло измамниците сключили споразумение с прокуратурата, което било одобрено от съда в Пловдив. Така Александър и аверът му Митко отиват в затвора за по 1 година и 2 месеца всеки. Кирил ще лежи 1 г. и 5 месеца, а последният ало-измамник Господин П. е осъден на 1 г. условно. \n                    ", "date": "2017.09.21", "title": "Мним полицай заплаши баба с разчленяване от ало измамници"}
{"url": "http://www.monitor.bg/a/view/53713-%D0%A0%D0%B0%D0%B7%D0%B1%D0%B8%D1%85%D0%B0-%D1%87%D0%B5%D1%80%D0%B5%D0%BF%D0%B0-%D0%BD%D0%B0-%D0%BC%D0%B5%D1%80%D0%B0%D0%BA%D0%BB%D0%B8%D1%8F-%D0%B7%D0%B0-%D1%80%D0%B0%D0%B1%D0%BE%D1%82%D0%B0-%D0%BD%D0%B0-%D1%8F%D0%B7%D0%BE%D0%B2%D0%B8%D1%80/", "text": "\n                    54-годишен жител на Ямбол е намерен в безпомощно състояние на брега на микроязовир в землището на чирпанското селце Държава. Мъжът е бил ударен с тесла по главата в следствие на което е получил счупване на черепа и изпаднал в безсъзнание, уточни кметският наместник Иван Тодоров. На потъналия в кръв човек около 14,00 часа в сряда се натъкнал арендаторът на водоема, който позвънил на телефон 112.\n\nПо предварителни данни ударът, който по чудо не се оказал смъртоносен е бил нанесен от 45-годишен казанлъчанин, който направил опит да се укрие. Жертвата и извършителят били кандидати за работа на микроязовира, но при все още неизяснени обстоятелства влезли в остър спор, прераснал в сбиване.\n\nИзвършителят е открит при свои познати в Чирпан и задържан първоначално за 24 часа по закона за МВР, пострадалият е хоспитализиран в старозагорската УМБАЛ „Проф. д-р Стоян Киркович“ с опасност за живота. Образувано е досъдебно призводство по член 115 от Наказателния кодекс.\n                    ", "date": "2017.09.21", "title": "  Разбиха черепа на мераклия за работа на язовир"}
{"url": "http://www.monitor.bg/a/view/69837-%D0%91%D0%BB%D0%B8%D0%B7%D0%BE-4-%D0%BC%D0%BB%D0%BD-%D0%BB%D0%B5%D0%B2%D0%B0-%D0%BF%D1%80%D0%B8%D1%85%D0%BE%D0%B4%D0%B8-%D0%B2-%D1%85%D0%B0%D0%B7%D0%BD%D0%B0%D1%82%D0%B0-%D0%BE%D1%82-%D1%82%D1%83%D1%80%D0%B8%D0%B7%D1%8A%D0%BC/", "text": "100 хил. китайци се очаква да посетят България в следващите 2 години\n                    Приходите от туризъм от началото на годината до края на юли са над 3,78 млрд. лева, което представлява ръст от 10,7 на сто. Само за юни и юли в хазната са постъпили над 2,27 млрд. лева. Регистрираме устойчив ръст на туризма, очакванията са за годишен ръст от 7-10 на сто. Това каза министърът на туризма Николина Ангелкова по bTV в равносметка на летния сезон.\n\nПо думите й предстои прекратяването на общо 4 договора за концесии на плажове. Два от тях\n\n \n\n\n\n \n\nСтава дума за плажовете „Созопол централен” и „Слънчев ден”, каза тя и поясни, че при тези наематели е имало нарушения в стопанисването на плажовете и не са плащали концесионната вноска.\n\nДруги два договора пък ще бъдат прекратени по взаимно съгласие. Там новите наематели са се убедили, че няма да могат да управляват плажа, както искат. Това са „Обзор“и „Лозенец”, където е имало нерегламентирано застрояване, допълни тя.\n\nПо повод на протестите за управлението на плажа \"Делфин\", министърът отрече да има нарушение в процедурата по отдаването му под наем, проведена от служебното правителство през пролетта, нито е имало оплаквания и сигнали, свързани с нея. Тя обаче обясни, че няма закон, в който да се урежда въпросът с нудизма и няма как министерството да дели на този принцип плажуващите. Тя предлага хората, имащи отношение по темата, да дадат идеи как да се реши този въпрос с\n\n \n\n\n\n \n\nОтносно проверките срещу шума в морските ни летовища, Ангелкова коментира, че няма противоречия с вицепремиера Валери Симеонов, а по-скоро се допълвали. Преди дни в ефира на същата телевизия Симеонов посочи, че двамата имат принципни разминавания за българския туризъм. Министърът посочи, че още миналото лято имало два щаба, които се занимавали с проблемите с шума в курортите и очевидно решението за това са законодателни промени.\n\nНа срещите й с директорите на големи европейски туроператори било посочено, че България все повече се превръща от евтина дестинация в такава, която предлага качество.\n\nПредвижда се не само чужди, но и български туристи, почивали в страната си, да бъдат поздравени с картичка от министъра още другата година, съобщи още Ангелкова.\n\n \n\n\n\n \n\nОсвен това Ангелкова заяви, че по време на посещението й в Шанхай е станало ясно, че около 100 хил. китайски туристи се очаква да посетят нашата страна в следващите 2 години.\n\nПо информация от сайта на ведомството от януари до юни 2017 г. около 16 000 китайски туристи са посетили България, което е с 50% ръст в сравнение със същия период на 2016 г. Потенциалът за ръст обаче е огромен - в момента 0,2 на сто от всички пристигнали от Китай в Европа посещават България.\n                    ", "date": "2017.09.21", "title": "Близо 4 млн. лева приходи в хазната от туризъм"}
{"url": "http://www.monitor.bg/a/view/85916-%D0%91%D0%9D%D0%91-%D0%BF%D1%83%D1%81%D0%BD%D0%B0-%D1%81%D1%80%D0%B5%D0%B1%D1%8A%D1%80%D0%BD%D0%B0-%D0%B4%D0%B5%D1%81%D0%B5%D1%82%D0%BE%D0%BB%D0%B5%D0%B2%D0%BA%D0%B0-%D1%81-%D0%A0%D0%B8%D0%BB%D1%81%D0%BA%D0%B8%D1%8F-%D0%BC%D0%B0%D0%BD%D0%B0%D1%81%D1%82%D0%B8%D1%80/", "text": "\n                    Българската народна банка (БНБ) пуска в обращение сребърна възпоменателна монета „Рилски манастир“ от серията „Български църкви и манастири“ от 25 септември 2017 г. (понеделник), съобщи Централната банка. Тя е с номинал 10 лева и ще се продава на касите на БНБ за 66 лева. Монетата тежи 23,33 грама и е в тираж 3000 броя.\n\nНа лицевата страна на монетата е изобразен: отляво – каноничен образ на Св. Иван Рилски и надпис „Св. Иван Рилски“; отдясно – номиналната стойност „10 ЛЕВА“, под нея – емблемата на Българската народна банка с годината „1879“ върху лентата, а по-долу перпендикулярно – годината на емисията „2017“. В полукръг вдясно - надпис „Българска народна банка”.\n\nНа обратната страна на монетата е изобразена обителта, а в полукръг долу – надпис „Рилски манастир“. Автор на художествения проект е Стефан Иванов.\n                    ", "date": "2017.09.21", "title": "БНБ пусна сребърна десетолевка с Рилския манастир"}
{"url": "http://www.monitor.bg/a/view/37894-%D0%9C%D1%82%D0%B5%D0%BB-%D1%81%D0%BC%D0%B5%D0%BD%D1%8F-%D0%B8%D0%BC%D0%B5%D1%82%D0%BE-%D1%81%D0%B8-%D0%BD%D0%B0-%D0%901/", "text": "\n                    Мобилният оператор Мтел вече ще се нарича А1 заедно с всички други компании, чийто собственик е групата Telekom Austria, стана ясно от информация на сайта на австрийското дружество.\n\nЗасега не е ясно откога ще влезе в сила промяната в пазарната стратегия. Целта на Telekom Austria Group е да предостави на своите над 24 млн. международни клиенти съгласувани услуги на всички пазари, се казва още в съобщението.\n\nРешението за ребрандиране е взето вследствие на задълбочено проучване на пазарната среда и маркетинговия пейзаж. Анализът сочи, че брандът А1 крие силни страни и има потенциал да се превърне в „мощна международна марка“, която да обхване всички видове услуги като мобилни, фиксирани и телевизионни, данни и облачни решения.\n\nTelekom Austria притежава мобилни оператори в Сърбия, Македония и Хърватия, като и в трите държави те нocят имeтo VІР. В Беларус местният оператор от групата пък носи името Vеlсоm. А1 е брандът, който се използва в Австрия и в Словения.\n                    ", "date": "2017.09.21", "title": "\"Мтел\" сменя името си на А1"}
{"url": "http://www.monitor.bg/a/view/38693-%D0%A1%D1%8A%D0%B7%D0%B4%D0%B0%D0%B2%D0%B0%D1%82-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%BE-%D0%B7%D0%B2%D0%B5%D0%BD%D0%BE-%D0%B7%D0%B0-%D0%BA%D0%BE%D0%BD%D1%82%D1%80%D0%BE%D0%BB-%D0%BA%D1%8A%D0%BC-%D0%BC%D0%B8%D0%BD%D0%B8%D1%81%D1%82%D1%8A%D1%80%D0%B0-%D0%BD%D0%B0-%D1%82%D1%83%D1%80%D0%B8%D0%B7%D0%BC%D0%B0/", "text": "\n                    Създават специално звено за контрол към министъра на туризма. Това гласят промените в Закона за туризма публикувани за обществено обсъждане. Корекциите целят да синхронизират националното ни законодателство в сектора с европейското. То ще извършва регулярни и инцидентни проверки, ще прилага административни мерки и ще съставя актове за нарушения. Очакваният резултат от засилването на контролните правомощия на министъра на туризма е създаване на необходимите условия и гаранции, че услугите в сферата на туризма се предоставят във всеки момент в съответствие с изискванията и по този начин правата на потребителите са защитени в максимална степен.\n\nВ проектозакона се предлагат и промени за намаляване на бюрокрацията при предоставяне на услуги, както и приемането на мерки за намаляване на административната тежест върху гражданите и бизнеса. Премахва се изискването за представяне за някои официални удостоверения на хартиен носител.\n\nПроектозаконът предвижда облекчения и при категоризацията на места за настаняване и заведения за хранене и развлечения, при сертификацията на СПА центровете, както и облекчения при лицензирането на екскурзоводи, планински водачи и ски учители. Отпада изискването за представяне на Декларация по образец за регистрация в Търговския регистър, както и декларация, че едноличният търговец не е поставен под запрещение. Предвижда се да отпадне изискването за представяне на справка за професионалната и езиковата квалификация на персонала в някои обекти.\n\nСрокът за предложения и становища по измененията в Закона за туризма е 14 дни, тъй като се налага спешна необходимост от приемане и обнародване до 1 януари 2018 г. на законовите разпоредби, пишат от ресорното ведомство.\n                    ", "date": "2017.09.21", "title": "Създават специално звено за контрол към министъра на туризма"}
{"url": "http://www.monitor.bg/a/view/84235-%D0%91%D0%94%D0%96-%D0%BE%D1%81%D0%B8%D0%B3%D1%83%D1%80%D1%8F%D0%B2%D0%B0-%D0%BD%D0%B0%D0%B4-5-600-%D0%B4%D0%BE%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%BD%D0%B8-%D0%BC%D0%B5%D1%81%D1%82%D0%B0-%D0%B2%D1%8A%D0%B2-%D0%B2%D0%BB%D0%B0%D0%BA%D0%BE%D0%B2%D0%B5%D1%82%D0%B5-%D0%B7%D0%B0-%D0%BF%D0%BE%D1%87%D0%B8%D0%B2%D0%BD%D0%B8%D1%82%D0%B5-%D0%B4%D0%BD%D0%B8-%D0%BF%D0%BE-%D0%94%D0%B5%D0%BD%D1%8F-%D0%BD%D0%B0-%D0%9D%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82%D1%82%D0%B0-%D0%BD%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    „БДЖ – Пътнически превози” ЕООД ще увеличи с допълнителни вагони съставите на някои влакове, които пътуват по основните направления в страната. Увеличението на съставите на влаковете се прави с цел да бъде осигурено удобното придвижване на клиентите по време на почивните дни по повод 22-и септември – Деня на Независимостта на България.\n\n \n\nОт днес (21-и септември) до 25-и септември включително, националният железопътен превозвач ще предостави над 5 600 допълнителни места във влаковете по най-натоварените маршрути в страната. Основните направления, по които влаковете ще се движат с допълнителни вагони са: София – Варна – София, София – Бургас – София, София – Пловдив – София, София – Стара Загора – София, София – Свиленград – София, София – Мездра – София, София – Горна Оряховица – София, София – Русе – София, София – Лом – София, София – Видин – София и София – Петрич – София.\n\n \n\n„БДЖ – Пътнически превози” ЕООД напомня на своите клиенти, че при закупуване на билети за отиване и връщане, могат да ползват от 10 % до 30 % намаление от редовната цена на билета в зависимост от различните търговски оферти на дружеството.\n\n \n\nПодробна информация за разписанията на влаковете клиентите на националния железопътен превозвач могат да получат на телефон 0700 10 200.\n                    ", "date": "2017.09.21", "title": "БДЖ осигурява над 5 600 допълнителни места във влаковете за почивните дни по Деня на Независимостта на България"}
{"url": "http://www.monitor.bg/a/view/23538-%D0%91%D0%B8%D1%82%D0%B8%D1%8F%D1%82-%D0%BF%D1%80%D0%B5%D0%BF%D0%BE%D0%B4%D0%B0%D0%B2%D0%B0%D1%82%D0%B5%D0%BB-%D0%BE%D1%82-%D0%A1%D0%B0%D0%B4%D0%BE%D0%B2%D0%BE-%D0%90%D0%BD%D1%82%D0%BE%D0%BD-%D0%92%D0%B5%D0%BB%D0%BA%D0%BE%D0%B2-%D0%98%D0%BC%D0%B0%D0%BC-%D0%B3%D0%BB%D0%B0%D0%B2%D0%BE%D0%B1%D0%BE%D0%BB%D0%B8%D0%B5-%D0%B8-%D1%81%D0%B2%D0%B5%D1%82%D0%BE%D0%B2%D1%8A%D1%80%D1%82%D0%B5%D0%B6/", "text": "Не е решил дали след 14-те дни болнични ще се върне обратно в гимназията и ще съди ли нападателя си\n                    Удареният с кол по главата преподавател по английски език в Професионалната селскостопанска гимназия в Садово Антон Велков ще бъде в болнични общо 14 дни. Това каза по телефона той за Агенция Монитор, като допълни, че все още се чувства зле след нападението. Заради това учителят отказва да се връща назад във времето и да анализира случилото се в училищния коридор на първия етаж на гимназията на 19 септември.„Сега все още имам главоболие, световъртеж и не мога”, бе лаконичен пред Агенция Монитор Антон Велков. Няколко часа по-рано пред bTV обаче той категорично отрече да е провокирал с думи и действия нападателя си Атанас Георгиев на 18 г. Конфликтът между тях бил стар. Преди година ученикът заплашил преподавателя, че ще му запали къщата. На 19 септември Атанас Георгиев заявил на забележката на учителя си да не пречи в часовете: „Никой нищо не може да ми каже. И президентът да дойде, пак не може да ми каже нищо”. След това ученикът казал на Велков: „Сега ще видиш какво ще стане”. И за да изпълни заканата си, излязъл навън, взел един кол и с него ударил по главата учителя по английски език.„Води се следствие и съм казал каквото където трябва. Няма какво повече да кажа. Вие как бихте коментирали това, което се случи в Асеновград? Как бихте коментирали, че човекът в Бяла, когото удариха с бутилка по главата, почина? Така че няма какво да коментирам въобще”, заяви за Агенция Монитор преподавателят. След болничните той все още не знае дали отново ще се върне в класната стая в гимназията в Садово. Не е решил и дали ще съди нападателя си, който е на 18 години и е пълнолетен. Казва, че когато се почувства по-добре здравословно, тогава ще обмисли как да постъпи и дали ще си търси правата по съдебен ред.Нападението над него стана буквално на втория учебен ден, когато в края на четвъртия час трима ученици от гимназията, сред които и нападателят Атанас Георгиев на 18г., влизали от кабинет в кабинет, нарушавайки така учебния процес. Минали и през класната стая на самия Антон Велков, но той успял да се справи първоначално с тях и да ги изгони от часа си. След това влезли в часа на преподавателката по история и география Магдалена Дибчикова. Отворили вратата на класната й стая и започнали да вдигат шум. Учителката не успяла да ги изгони и отишла до кабинета на зам.-директорката Елена Мирчева, за да се оплаче от ставащото. Мирчева на свой ред излязла в коридора и заедно с Дибчикова и Велков поговорили с тримата и се опитали да ги вразумят. В първите минути Васко, Емил и Атанас видимо се успокоили и обещали да се приберат по класовете си.Тогава обаче Атанас Георгиев излязъл извън училищната сграда, изтръгнал един от коловете в двора, върнал се и преди някой да успее да се намеси, ударил един път по главата учителя по английски език. Тогава към двамата се втурнали както учители, така и ученици, които ги разтървали. Преподавателят инж. Зарко Давчев закарал колегата си до здравната служба в Садово, откъдето се обадили за линейка и набитият учител бил закаран в болница в Пловдив. Там минал на скенер и прегледи през спешния кабинет и бил изписан за домашно лечение. След екшъна в училищния коридор тримата ученици били арестувани за 24 часа.В следобедните часове на 20 септември районната прокуратура в Асеновград, откъдето са поели разследването, са повдигнали обвинения срещу ученика с кола Атанас Георгиев, когото са оставили за нови 72 часа в ареста. Срещу Атанас прокуратурата е повдигнала две обвинения – за хулиганство, извършено с особена дързост и цинизъм и за нанасяне на лека телесна повреда на учител. Другите двама – Емил Янев и Васко Георгиев, са пуснати да се прибират в ромската махала на село Чешнегирово, където живеят. \n\n\n                    ", "date": "2017.09.21", "title": "Битият преподавател от Садово Антон Велков: Имам главоболие и световъртеж"}
{"url": "http://www.monitor.bg/a/view/6317-%D0%97%D0%B0%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D1%87%D0%B8%D0%BD%D0%BE%D0%B2%D0%BD%D0%B8%D1%86%D0%B8%D1%82%D0%B5-%D0%B4%D0%B0-%D0%B2%D0%B4%D0%B8%D0%B3%D0%B0%D1%82-%D0%BA%D0%B0%D1%87%D0%B5%D1%81%D1%82%D0%B2%D0%BE%D1%82%D0%BE-%D0%B2%D1%81%D0%B5%D0%BA%D0%B8-%D0%B4%D0%B5%D0%BD/", "text": "\n                    \n\nЧиновниците трябва да усъвършенстват непрекъснато качеството на работата си. Това задължение бе изрично записано с поправки в Закона за държавната администрация, приети на първо четене в парламента. За контрол върху тази задача ще се въведат и специални системи за управление на качеството. Мудните и немарливи чиновници попаднаха на мушката на премиера Бойко Борисов. Още при поемането на третия си мандат във властта той поиска куп мерки за преодоляване на тежката бюрократична машина, която спъва гражданите и бизнеса. В тази връзка се подготвя и приемането на промени в още над 100 закона за облекчаване на административната тежест.\nС приетите сега промени се засилват и правомощията на инспекторатите към министерствата, които да контролират още по-ефективно администрацията и корупционните рискове.\nПоправките бяха приети без дебати в пленарната зала, като никой от депутатите от опозицията не възрази срещу текстовете.                    ", "date": "2017.09.21", "title": "Задължават чиновниците да вдигат качеството всеки ден"}
{"url": "http://www.monitor.bg/a/view/43512-112-%D0%BF%D1%83%D1%81%D0%BA%D0%B0-%D0%BE%D0%BF%D1%86%D0%B8%D1%8F-%D0%BA%D0%BE%D0%BB%D0%B0%D1%82%D0%B0-%D0%BD%D0%B8-%D0%B4%D0%B0-%D0%B2%D0%B8%D0%BA%D0%B0-%D0%BF%D0%BE%D0%BC%D0%BE%D1%89-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0/", "text": "Писта за разследващите полицаи към шефския стол в областните дирекции\n                    Системата за спешни повиквания 112 ще създаде техническа възможност „умните“ коли да викат помощ в случай на катастрофа и друг инцидент, който не позволява на шофьора да се обади сам. Това уточни пред агенция „Монитор“ зам.-министърът на вътрешните работи Красимир Ципов. Минути по-рано депутатите приеха на първо четене промени в съответния закон, който урежда дейността на спешния номер чрез преходни разпоредби в други поправки в Закона за МВР. С тях за пръв път се разписва въвеждането на европейската еCall система, чрез която автомобилите чрез активиране на бордови сензори се свързват с оператор на 112. Ципов поясни, че с предстоящото обявяване на новта обществена поръчка за поддръжка на спешния телефон ще бъде заложено и такова условие – системата да има и опция за eCall. Подготовката на търга вече била на финалната права и до седмица-две ще тръгне. По информация на „Монитор“ заложената в него сума за 3 години поддръжка ще бъде с около 5 млн. лв. по-малко от разписаните средства в обявената по-рано и отменена от вътрешния министър Валентин Радев обществена поръчка.Чрез промените в Закона за МВР депутатите прекроиха за пореден път и Закона за движение по пътищата. Бяха разписани многократно по-високи санкции срещу шофьорите на тежкотоварни автомобили, които навлизат в града, въпреки знаците, които им забраняват това. В момента глобата за такова нарушение е едва 30 лв., а депутатите я вдигнаха на от 500 до 3000 лв. Промяната се прави, тъй като зачестили повредите по пътищата именно заради такива претоварени камиони, които нерегламентирано навлизали в пътни платна, въпреки забранителния знак.С промените се избягва и дублирането на текстовете, които предвиждат глоби за паркиране на спирки и за неправилно изпреварване. Разписва се също ред, по който да се отнема временно регистрацията на автомобил, на който при годишния технически преглед е засечена опасна неизправност.С поправките в самия Закон за МВР пък се отварят вратите пред разследващите полицаи, които са постъпили на работа в системата, да кандидатстват и за ръководни длъжности като например шеф на областна дирекция на МВР. Това ще стане с въвеждането на първоначална професионална подготовка на разследващите полицаи при назначаването им, необходима за участие в конкурсите за областни директори. Ципов увери, че в бюджета на МВР има предвидени средства за такива курсове.Поправките дават също правомощия на граничните полицаи да извършват оперативно-издирвателна дейност и във вътрешността на страната. „Към настоящия момент вследствие на засиления миграционен натиск са идентифицирани различни казуси, в които разследването започва на територията на граничната зона, но когато мигрантите се прехвърлят в друга областна дирекция, цялото разследване трябва да се прехвърли там. Не виждаме смисъл от това, по-добре да има възможност за съвместни екипи“, обясни зам.-министър Ципов.С поправките се разширяват и обектите, които МВР ще охранява, като се дава възможност например полицаи да пазят бежанските центрове към ДАР от затворен тип. Средно с между 40 и 70 лв. на месец скачат допълнителните пари за униформените. Това анонсира зам.-министърът на вътрешните работи Красимир Ципов. По думите му до края на тази година средствата за допълнителните възнаграждения на униформените полицаи ще достигнат 39 млн. лв. „Нещо, което в последните 10-тина години не се е случвало“, подчерта Ципов. Той припомни, че вече са раздадени 17,5 млн. лв. компенсация за липсата на нови униформи през последните 4 години. С 10 млн. лв. до края на годината ще бъдат увеличени средствата за допълнителното възнаграждение за осъществяване на специфични служебни дейности и с още около 11 млн. лв. за постигнати резултати.„Водим диалог със синдикатите, когато започне бюджетната процедура, ще започне разговор и за това как могат да бъдат увеличени и основните възнаграждения на полицатите“, увери Ципов. Според него било възможно да има ръст с 15%, както настояват синдикатите, но трябвало да се видят параметрите. \n\n\n                    ", "date": "2017.09.21", "title": "112 пуска опция колата ни да вика помощ при катастрофа"}
{"url": "http://www.monitor.bg/a/view/50022-%D0%9E%D0%B1%D0%BD%D0%BE%D0%B2%D1%8F%D0%B2%D0%B0%D1%82-426-%D1%83%D1%87%D0%B5%D0%B1%D0%BD%D0%B8-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D1%8F-%D1%81-624-%D0%BC%D0%BB%D0%BD%D0%BB%D0%B2/", "text": "\n                    \n\n\n                    ", "date": "2017.09.21", "title": "Борисов: Даваме 624 млн. лв. за ремонт на учебни заведения, образованието ни е приоритет (ОБНОВЕНА)"}
{"url": "http://www.monitor.bg/a/view/29420-%D0%97%D0%B0%D1%81%D0%B0%D0%B6%D0%B4%D0%B0%D1%82-%D0%BD%D0%BE%D0%B2%D0%B0-%D0%B3%D0%BE%D1%80%D0%B0-%D0%B2-%D0%A1%D0%BE%D1%84%D0%B8%D1%8F/", "text": "\n                    Столичната община ще започне мащабна инициатива „Новата гора на София“. Между квартал „Суходол“ и район „Люлин“ на площ 225 декара, ще бъдат засадени 125 хиляди дървета в рамките на три залесителни сезона. Това обяви зам.-кметът по екология Йоана Христова, която даде старт на годишното есенно озеленяване и засаждане на дървета и храсти в столицата.\n\nВ града ще бъдат засадени 1500 дървета. Озеленяването ще бъде както по централната част на града, така и в междублоковите пространства и училищата. Засаждат се устойчиви на климатичните промени дървета като червен дъб, сребриста липа и ясен, обясни Христова. По думите й видовете са консултирали с експерти от Лесотехническия университет.\n\nКампанията ще продължи със засаждане на дървета в дворове на детски градини и училища. От „Московска“ 33 ще се обърнат към ръководствата на учебните заведения, които да създадат вътрешна организация, така че децата да могат да се включат в саденето.\n\n \n                    ", "date": "2017.09.21", "title": "Засаждат нова гора в София"}
{"url": "http://www.monitor.bg/a/view/82768-%D0%98%D0%BD%D1%84%D0%BE%D1%80%D0%BC%D0%B0%D1%86%D0%B8%D0%BE%D0%BD%D0%BD%D0%BE-%D0%BE%D0%B1%D1%81%D0%BB%D1%83%D0%B6%D0%B2%D0%B0%D0%BD%D0%B5-%D0%90%D0%94-%D1%89%D0%B5-%D0%BF%D1%80%D0%B0%D0%B2%D0%B8-%D1%81%D0%B0%D0%B9%D1%82%D0%B0-%D0%B7%D0%B0-%D0%91%D0%93-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE/", "text": "\n                    „Информационно обслужване” АД ще разработи сайта на българското председателство на Съвета на ЕС, съобщиха от ресорното министерството. От години това е фирмата, която обработва и данните от гласуването на национални избори у нас. Тя била единственият кандидат за изпълнител по обявената от министерството обществена поръчка за изработка на сайт за председателството, което страната ни ще поеме в началото на следващата година.Това беше нова тръжна процедура, тъй като първата се провали. Тогава и тримата участника, сред които и „Информационно обслужване“, не отговаряха на заложените критерии. След промяна в условията сега фирмата е успяла да ги покрие.Общата предложена цена за цялостно изпълнение – 69 900 лв. без ДДС, не надхвърля определения финансов ресурс от 70 000 лева без ДДС, уточниха от министерството. „Информационно обслужване“ АД е посочила като срок за изпълнение на проекта 20 календарни дни от подписване на договора.Порталът ще е на четири езика, ще е съобразен с нуждите на хората с увреждания, ще предоставя информация, снимки и видеа от събитията по време на председателството. Сайтът ще дава възможност да се гледат пряко или на запис откритите дебати чрез лайвстрийминг.Достъпът до него ще бъде свободен, както и до всички публикувани статии, документи, прессъобщения, снимки и видеа. Към страницата ще бъде разработено мобилно приложение, което да допълва ролята ѝ на основен източник на информация за председателството. \n\n\n                    ", "date": "2017.09.21", "title": "„Информационно обслужване“ ще прави сайта за БГ председателството"}
{"url": "http://www.monitor.bg/a/view/13672-%D0%96%D0%B0%D0%BD%D0%B4%D0%B0%D1%80%D0%BC%D0%B5%D1%80%D0%B8%D1%81%D1%82-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%B1%D1%80%D0%B0%D0%BA-%D0%BD%D0%B0-%D0%BF%D1%80%D0%B8%D1%8F%D1%82%D0%B5%D0%BB%D0%BA%D0%B0%D1%82%D0%B0-%D1%81%D0%B8-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D1%81%D0%B5-%D0%B7%D0%B0%D0%BA%D0%BB%D0%B5-%D0%B4%D0%B0-%D1%81%D0%BF%D0%B0%D0%B7%D0%B2%D0%B0-%D0%95%D1%82%D0%B8%D1%87%D0%BD%D0%B8%D1%8F-%D0%BA%D0%BE%D0%B4%D0%B5%D0%BA%D1%81/", "text": "\n                    Минути след като положи клетва в Центъра за специализирана полицейска подготовка в Пазарджик млад жандармерист от Бургас предложи брак на приятелката си, която бе дошла за тържествената церемония. Бойчо Петров изчака края на полагането на клетвата по Етичния кодекс и падна на едно коляно пред Николина. Момичето, което бе пропътувало над 300 км от Бургас до Пазарджик, за да види своя любим, бе видимо изненадана от предложението. Младият спецполицай извади кутийката с годежен пръстен под аплодисментите на колегите си и изчака любимата си да каже заветното“да“. Бъдещата г-жа Петрова сподели, че се запознали с Бойчо преди 1 година на общото си работно място. Когато пътувала към Пазарджик за тържеството по случай полагането на клетвата тя изобщо не подозирала за щастливата развръзка. В Центъра за специализирана полицейска подготовка в Пазарджик 85 бъдещи жандармеристи, завършили успешно курса, положиха клетва да спазват Етичния кодекс при изпълнение на служебните си задължения. Те ще бъдат разпределени в поделенията на жандармерията в столицата, Бургас и Монтана.\n\n\n                    ", "date": "2017.09.21", "title": "Жандармерист предложи брак на приятелката си, след като се закле да спазва Етичния кодекс"}
{"url": "http://www.monitor.bg/a/view/77425-%D0%93%D1%80%D0%B0%D0%BD%D1%82%D0%B0%D0%B4%D0%B6%D0%B8%D0%B8%D1%82%D0%B5-%D0%B2-%D0%A2%D0%B5%D0%BC%D0%B8%D0%B4%D0%B0-%D0%B8%D1%81%D0%BA%D0%B0%D1%82-%D0%B4%D0%B0-%D0%BA%D1%80%D0%B8%D1%8F%D1%82-%D0%B1%D0%B0%D0%BD%D0%BA%D0%BE%D0%B2%D0%B8%D1%82%D0%B5-%D1%81%D0%B8-%D1%81%D0%BC%D0%B5%D1%82%D0%BA%D0%B8/", "text": "Лозан Панов и аверите му пробваха да блокират проверките за имането на магистратите\n                    Членовете на ВСС Калин Калпакчиев и Соня Найденова пробваха да прокарат през пленума на съвета решение да се препоръча на Инспектората на ВСС първо да иска от магистратите съгласие за разкриване на банковата тайна и ако те не дадат, тогава да иска от съда разкриването й. По време на обсъждането на внесената от тях допълнителна точка на заседанието на пленума на ВСС стана ясно, че това всъщност е предложение на Съюза на съдиите.„Защо се проверяват абсолютно всички банкови сметки на магистратите и на техните роднини, а не избирателно или при данни за риск?“, попита Калпакчиев и повтори позицията си, че предварително трябва да се иска съгласието на проверяваните. „Мисля, че голяма част от колегите ще дадат своето съгласие, ако бъдат питани“, не пропусна да го подкрепи председателят на ВКС Лозан Панов.„Категорично не съм съгласна с предложения проект (на Калпакчиев и Найденова – б.р.) да се търси съгласието на проверяваните за разкриване на банковата тайна. Не смятам, че ВСС има компетенции да се намесва в работата на друг независим орган, какъвто е Инспекторатът на ВСС“, заяви главният съдебен инспектор Теодора Точкова. Според ЗСВ три месеца след подаването на имуществените декларации от съдиите и прокурорите ИВСС трябва да провери дали заявеното в тях съответства на реалното им финансово състояние.„Разкриването на банковите тайни е необходимо, без тези сведения не може да се направи проверката за съответствие, както изисква законът. 4300 са съдиите и прокурорите, заедно със съпрузите и лицата, с които живеят на съпружески начала, и децата им общата цифра е 10 800 души. Всяка седмица внасяме в съда между 400 и 600 иска за разкриване на банкова тайна. Тези дела натовариха районните съдилища, но те се разглеждат от дежурни съдии. Чл. 175 от ЗСВ предвижда ИВСС да получи информация чрез разкриване на банкова тайна“, обясни Точкова. „ИВСС може да иска разкриване на банкова тайна. Госпожо Точкова, това може да стане по два начина – доброволно и принудително. Защо само принудително? Защо проверявате всички? Защо така тълкувате закона?“, продължи да упорства Калпакчиев. „Не съм съгласна с прочита ви на закона. Според нас единственият способ за падане на банковата тайна е чрез разкриване на тези сведения чрез съдебна процедура. Ние трябва да си изпълним задълженията както трябва.Няма как да проверим декларираното с наличното в банковите сметки без падането на банковата тайна“, отвърна Точкова. Тя призова кадровиците на Темида да не се поддават на провокации от свои колеги. „Ако целта е да се хвърля кал върху работата на ИВСС и да се сочат несъществуващи проблеми преди предстоящата мисия на ЕК, е абсолютно недопустима атака. Категорично не съм съгласна да се дискредитира работата на ИВСС“, заяви Точкова.С 9 гласа „за“ и 9 „против“ решение на ВСС по предложението на Калпакчиев и Найденова не бе взето.\n\n\n                    ", "date": "2017.09.21", "title": "Грантаджиите в Темида искат да крият банковите си сметки"}
{"url": "http://www.monitor.bg/a/view/85997-%D0%91%D0%BE%D0%BB%D1%8F%D1%80%D1%81%D0%BA%D0%BE-%D1%85%D0%BE%D1%80%D0%BE-%D0%B8-%D0%B7%D0%B0%D1%80%D1%8F-%D0%B7%D0%B0-%D0%94%D0%B5%D0%BD%D1%8F-%D0%BD%D0%B0-%D0%9D%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82%D1%82%D0%B0/", "text": "\n                    Болярско хоро, тържествена заря и „Звук и светлина” ще бъдат основните акценти на празника по случай 109 години от обявяването на Независимостта във Велико Търново.Тържествата утре ще започнат в 7,30 ч. сутринта с отслужване на света литургия и освещаване на знамената на Националния военен университет „Васил Левски”, държавни институции и граждански организации. След това между 10,30 и 11,00 ч. в крепостта Царевец ще бъде издигнато националното знаме, а официалните гости ще произнесат слова и ще положат венци и цветя пред Пирамидата на Независимостта.Следва шествие от Царевец до паметника „Майка България”, където ще има спектакъл на военни оркестри и концерти на любителски формации. В 14 ч. жителите и гостите на Велико Търново ще могат да се включат в безплатен екскурзоводски тур „По стъпките на българската държавност”. В 17 ч. пред общината започва празничен концерт на Николина Чакърдъкова и Неврокопския ансамбъл, а в 18 ч. те ще поведат и голямото търновско хоро. В 19 ч. на площад „Цар Асен Първи” ротите на Националния военен университет ще демонстрират строеви хватки с оръжие, а след това ще бъде извършена и тържествена заря проверка. В 20,15 ч. ще започне излъчването на аудио-визуалния спектакъл „Звук и светлина”. През целия празничен ден входът за крепостта Царевец и за храма „Св. 40 мъченици” ще бъде свободен и безплатен за посещения.От 22 до 24 септември тази година Самоводската чаршия пък ще бъде арена на есенен празник. Алеята на занаятите ще оживее чрез атрактивни демонстрации, открити уроци, голямо изложение, изпълнения на улични артисти, концерт на певци и музиканти. За втора поредна година Нощта на Самоводската чаршия ще бъде съчетана с Фестивал на занаятите. На 23 септември от 11,00 ч. военните оркестри, участващи в международния фестивал ще изнесат концерт пред крепостта Царевец. А вечерта в събота от 21,00 ч. върху фасадата на Художествената галерия „Борис Денев” ще бъде показан триизмерният 3D мапинг спектакъл „Царевград Търнов”.3D мапинг спектакълът „Царевград Търнов“ ще бъде новата атракция за гражданите и гостите на Велико Търново по време на тържествата около Деня на Независимостта.\n\n\n                    ", "date": "2017.09.21", "title": "Болярско хоро и заря за Деня на Независимостта"}
{"url": "http://www.monitor.bg/a/view/88838-%D0%9D%D0%BE%D0%B2-%D1%80%D0%B5%D0%BA%D0%B5%D1%82-%D0%B2-%D1%83%D1%87%D0%B8%D0%BB%D0%B8%D1%89%D0%B5-%D0%B4%D0%B0%D1%80%D1%8F%D0%B2%D0%B0%D1%88-%D0%B8%D0%BB%D0%B8-%D0%B1%D0%BE%D1%8F%D0%B4%D0%B8%D1%81%D0%B2%D0%B0%D1%88/", "text": "От 25 до 50 лв. „членски внос“ събират от родителите годишно в Пазарджик, Пловдив и Добрич\n                    Декларация за дарение от страна на родителите на учениците в столичното 54-то СУ „Св. Иван Рилски“, която им била предоставена за подпис, разгневи майки и татковци в социалната мрежа Фейсбук.Във въпросния документ, който бе публикуван в групата „Майките на София“, се представят няколко възможности за подпомагане на школото, които включват както дарение на книги за библиотеката, така и извършване на физически труд, какъвто е необходим на училището и възможен за родителя, като например боядисване.Сред другите възможности са дарение на материали, които да се ползват за училището, консумативи за за медицинския кабинет, спомагане със средства за развитието на спорта в училище. От родителите, попълващи декларацията се иска да посочат как точно ще могат да подпомогнат за развитието и поддръжката на школото, като трябва да изберат поне един вариант.Останалите възможности са „Ще осигуря месечна стипендия, сума по моя преценка, за дете/ученик от семейство с нисък социален статус“, „Ще участвам доброволно в опазване на дворни площи от повреждане и замърсяване в учебно и извънучебно време“ и „Ще участвам в подготовката и провеждането на извънкласни и училищни мероприятия”. С документа родителите декларират и че ще предоставят средства в размер определен от училищното настоятелство.След острата обществена реакция от 54-то СУ публикуваха съобщение, с което посочват, че въпросната декларация не е имала задължителен характер, както и че описаните в нея дейности са прекратени.Образователният министър Красимир Вълчев коментира пред „Монитор“, че подобни декларации не са редни, защото съдържат елемент на покана, а дарението към училището може да бъде само доброволен акт, без да има намек за някаква задължителност. Той добави, че е започнала проверка в училището и не били събрани никакви пари.Майка на четвъртокласник от 54-то СУ разказа пред „Монитор“, че декларацията е била изпратена вкъщи по детето й, а на родителската среща класната обяснила, че така й е било наредено от ръководството и оттам нататък всеки родител може да прецени как да постъпи.Събирането на пари от училищните настоятелства е практика и в други училища. Преди старта на учебната година образователният министър изпрати писмо до школата, с което припомни, че събирането на средства за дейности и материали, финансирани от държавата не са позволени.Проверка на „Монитор“ показа, че много училища в Пазарджик събират членски внос за настоятелство от родителите на своите възпитаници, като парите се използват по различни предназначения. В някои школа със сумите се купува компютърна техника, в други се прави подобрение на класните стаи с ученически пособия като бяла дъска или допълнителни шкафчета. В трети пък закупуват ксерокс-хартия или други консумативи, споделят родители и на деца в началния, и в прогимназиалния или горен курс. Таксите варират от 10 до 24 лв. годишен членски внос, като по-голямата сума се събира от основните учебни заведения, докато в някои гимназии родителското тяло олеква с по 10 лв. на година доброволна вноска. По повод този случай образователният министър Красимир Вълчев обясни пред „Монитор“, че членската вноска е характерна за неправителствените организации, а училищните настоятелства са нещо различно.В Пловдив и Добрич също искат пари от родителите като дават да се разбере, че е силно препоръчително да се даде сумата, която варира от 25 до 50 лева годишно, за пособия ремонти и охрана.\n\n\n                    ", "date": "2017.09.21", "title": "Нов рекет в училище: Даряваш или боядисваш"}
{"url": "http://www.monitor.bg/a/view/28114-%D0%A1%D0%B2%D0%B5%D0%BA%D1%8A%D1%80%D0%B2%D0%B0-%D1%81%D0%BF%D1%83%D0%BA%D0%B0-%D0%BE%D1%82-%D0%B1%D0%BE%D0%B9-%D1%81%D0%BD%D0%B0%D1%85%D0%B0-%D1%81%D0%B8-%D0%BF%D1%80%D0%B5%D0%B4-%D0%BF%D0%BE%D0%B3%D0%BB%D0%B5%D0%B4%D0%B0-%D0%BD%D0%B0-%D0%BC%D0%B0%D0%BB%D0%BA%D0%BE%D1%82%D0%BE-%D1%81%D0%B8-%D0%B2%D0%BD%D1%83%D1%87%D0%B5-%D0%92%D0%98%D0%94%D0%95%D0%9E/", "text": "\n                    Свекърва спука от бой младата си снаха пред погледа на малкото си внуче.Драмата се разиграва в жилището на семейството в Банкя. Побоят е заснет и разпространен във Фейсбук. Младата майка се казва Габриела и е на около 20 години, а според коментари на нейни познати в момента носи второто си дете. „Момичето е свястно, завърши училище и си гледа детето доста добре. Свекърва й обаче е с психични отклонения. Жалко за Габи и детето. Явно синът на този изрод не иска да защити жена си и детето си”, коментира позната на Габриела във Фейсбук. От скандалните кадри не става ясно защо избухва разпрата между двете жени. В началото на клипа се вижда как яростната свекърва налага жената пред погледа на малкото си внуче, което плаче и вика. Разярената жена удря Габи с юмруци, ритници и я дърпа за косите. „Мога да те на**а с метла ако искаш! Понеже си неудовлетворена и нали нямаме вибратори”, крещи свекървата. Малко по-късно започва и да къса дрехите на момичето и я съблича гола. „Как можа да има такива хора не мога да разбера?! Момичето е бременно с второ детенце и тази жена твърди,че обича сина си и внучето ли? Габи,не мисля,че мястото ти е там. А колкото до тази жена, която е с много ниска култура е за лудницата. Поне пред детето да не прави такива циркове… Потресена съм! Държавата просто трябва да вземе някакви мерки!”, възмущава се жена в социалните мрежи. По-голямата част от хората съветват Габи веднага да напусне въпросната къща. Други пък твърдят, че тя също има вина.\n\n\n                    ", "date": "2017.09.21", "title": "Свекърва спука от бой снаха си пред погледа на малкото си внуче (ВИДЕО)"}
