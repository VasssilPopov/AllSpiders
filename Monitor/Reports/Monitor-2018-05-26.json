{"url": "https://www.monitor.bg/bg/a/view/borisov-magistralite-shte-vdignat-dohodite-na-horata-100744", "text": "“Винаги ми е приятно, когато две страни имат допирни исторически точки. Ние винаги сме били за мир и спазванетл на минските споразумения. Мирът е най-святото и ценно нещо към, което трябва да се стремим. Вярвам, че ако строим, правим магистрали и мостове, това ще вдигне доходите на хората в региона”, каза Борисов. Двата са обсъдили и транспорният коридор от Одеска област - Варна - Румъния. “Ще направи всичко възможно да се стигне от Одеса до Варна за няколко часа”, заяви украйнският президент. Порошенко каза, че в последните години 75 украйнски военни са се лекували у нас. През юли страната ни ще ще приеме още военни. Борисов припомни, че Порошенко е завършил българска гимназия в Украйна. Той съобщи, че ще бъде създадена комисия между двете правителства, която да разгледа възможностите за сътрудничество между университетите на страните и подпомагане на обучението в сферата на висшето образование", "date": "2018.05.26", "title": "Борисов: Магистралите ще вдигнат доходите на хората"}
{"url": "https://www.monitor.bg/bg/a/view/rozoproizvoditeli-ot-strelcha-poiskaha-3-lv-izkupna-cena-za-kilogram-rozov-cvjat-100745", "text": "Изкупната цена за килограм розов цвят да бъде 3 лв. поискаха розопроизводители от Стрелча, които излязоха днес на протест заради ниските изкупни цени. Заради митинга местната община отмени празника на розата, насрочен за днес, а кметът на Стрелча Стойно Чачов подкрепи недоволните. Стопаните от средногорското градче поискаха Закон за маслодайната роза, годишни субсидии, гарантирана минимална изкупна цена, която да е 3 лв. за килограм розов цвят, както и да спре вносът от Турция. За да се срещне с протестиращите собственици на розови насаждения в Стрелча пристигна омбудсманът Мая Манолова. Тя заяви, че ще настоява секторът да получи 16 млн. лв. от държавата, като тази помощ да стигне и до дребните розопроизводители, които не са регистрирани като земеделски стопани. За целта обаче, те ще трябва да платят 4-5 осигуровки за няколко месеца назад. Мая Манолова добави, че ще настоява тази помощ от държавата да бъде изплатена на розопроизводителите още до края на тази кампания,т.е. до месец-два. ", "date": "2018.05.26", "title": "Розопроизводители от Стрелча поискаха 3 лв. изкупна цена за килограм розов цвят"}
{"url": "https://www.monitor.bg/bg/a/view/kralete-otnovo-na-vyrha-real-s-13-ata-shampionska-liga-100746", "text": "Отборът на \"Реал\" (Мадрид) спечели безпрецедентен трофей №13 в Шампионската лига след победа с 3:1 над \"Ливърпул\" във финала в Киев.  Главен герой в сблъсъка беше вратарят на мърсисайдци Лорис Кариус, който на практика отбеляза две попадения за “лос бланкос”. В 51-ата, той търкулна топката в крака на Карим Бензема за 1:0, а в 83-ата позволи на топката да мине през ръцете му след удар на Гарет Бейл от почти 30 метра. За “червените” точен беше Садио Мане в 51-ата. Англичаните понесоха жесток удар още в 30-ата минута, когато Мохамед Салахнапусна с контузия. Зинедин Зидан повтори стартовите 11 от битката за трофея в Кардиф преди година. Иско беше поставен зад Карим Бензема и Кристиано Роналдо, измествайки Гарет Бейл. Както се очакваше, Лукас Васкес и Марко Асенсио също останаха на пейката.   Юрген Клоп не изневери на своята схема 4-3-3, разчитайки в атака на Мохамед Салах, Роберто Фирмино и Садио Мане. Жоржиньо Вайналдум пък зае вакантната позиция в средата на терена след травмите на Емре Джан и Алекс Окслейд-Чембърлейн. \"Реал\" (Мадрид) - \"Ливърпул\" 3:1 1:0 Бензема (51) 1:1 Мане (55) 2:1 Бейл (64) 3:1 Бейл (83) \"Реал\" (Мадрид): Навас; Карвахал (36 - Начо), Варан, Рамос, Марсело; Модрич, Каземиро, Кроос; Иско (61 - Бейл); Бензема (89 - Асенсио), Кристиано \"Ливърпул\": Кариус; Александър-Арнолд, Ловрен, Ван Дайк, Робъртсън; Вайналдум, Хендерсън, Милнър; Салах (30 - Лалана), Фирмино, Мане  ", "date": "2018.05.26", "title": "\"Кралете\" отново на върха: \"Реал\" с 13-ата Шампионска лига!"}
{"url": "https://www.monitor.bg/bg/a/view/i-v-nedelja-predi-objad-shte-ima-slynce-posle-pak-valeji-i-grymotevici-100740", "text": "През нощта ще преобладава ясно и почти тихо време. В неделя преди обяд над по-голямата част от страната ще бъде слънчево. След обяд ще се развива купеста и купесто-дъждовна облачност и на много места ще има краткотрайни валежи, придружени с гръмотевици. Ще духа слаб до умерен североизточен вятър. Максималните температури ще са между 24 и 29 градуса, за София - около 24 градуса. Атмосферното налягане ще е малко по-високо от средното за месец май. В планините преди обяд ще е предимно слънчево, по върховете - мъгливо. Около и след пладне отново ще се развива купеста и купесто-дъждовна облачност, на места ще има краткотрайни валежи, придружени с гръмотевици. Ще духа умерен, временно силен вятър от североизток. Максималната температура на височина 1200 м ще е около 18 градуса, на 2000 м - около 12 градуса. По Черноморието ще бъде предимно слънчево. След обяд ще се развива купеста и купесто-дъждовна облачност и на места по южното крайбрежие ще превали. Ще духа слаб до умерен вятър от север-североизток. Максималните температури на въздуха ще са в интервал между 21 до 24 градуса. Температурата на морската вода е 19-21 градуса. Вълнението на морето ще е 2-3 бала.", "date": "2018.05.26", "title": "И в неделя преди обяд ще има слънце, после пак валежи и гръмотевици"}
{"url": "https://www.monitor.bg/bg/a/view/rikardo-poteglja-pryv-v-gran-pri-na-monako-100743", "text": "Даниел Рикардо постигна очаквана, но все пак силно впечатляваща победа в квалификацията преди Гран при на Монако. Австралиецът за пореден път записа рекордна обиколка от 1:10,810 мин. и остана единствен под границата от минута и единайсет секунди. Единственият му реален конкурент за полпозишън беше неговият съотборник Макс Верстапен, който обаче не можа да вземе участие. След като се удари в стените по време на третата свободна тренировка, механиците не успяха да възстановят болида му навреме, тъй като се налагаше смяна на скоростната кутия. Така утре младият холандец ще стартира последен. Зад Рикардо битката беше повече от оспорвана. Преди последните решаващи обиколки двата Мерцедеса и двете Ферарита бяха събрани в едва 5 хилядни разлика. В крайна сметка най-добро темпо успя да постигне Себастиан Фетел, който ще застане до Даниел на първа редица, пише sportal.bg. Временният водач в класирането Люис Хамилтън стигна до трета позиция, а до него от четвърто място ще стартира Кими Райконен. Валтери Ботас се нареди пети, а най-добър от останалите се оказа Естебан Окон с Форс Индия. В топ 10 намериха място още Фернандо Алонсо, Карлос Сайнц, Серхио Перес и Пиер Гасли.", "date": "2018.05.26", "title": "Рикардо потегля пръв в Гран при на Монако"}
{"url": "https://www.monitor.bg:443/bg/a/view/djilian-flin-vylnuva-s-otvoreni-rani-100462", "text": "Американската писателка Джилиан Флин започва да пише първата си творба, когато е едва на 8 г. Макар да има литературни амбиции от малка, тя не се колебае да работи какво ли не, за да се издържа, споделя на личния си сайт. Сред заниманията, с които искала сама да печели хляба си, са опаковане на хамбургери и участия в рекламни акции, в които се преобличала в костюм във формата на кисело мляко. Всичко това не я разсейва от целта, за която копнее от малка – да пише. Днес романите й са преведени на 41 езика, а тя е утвърдила името си на автор, който умее с голямо богатство от нюанси да описва вътрешния свят на своите герои. В романа си „Отворени рани” /ИК „Ера”/ Флин проследява историята на Камий Прийкър – млада жена, която работи като журналист в Чикаго. Тя не изпитва никаква носталгия към родното си място – малко градче в Мисури, тъй като то е свързано с тъжни моменти от миналото й. Но въпреки това Камий се връща в него, за да напише репортаж за серия от убийства. Жертвите са млади момичета и Камий се опитва да научи истината, като заедно с това се потапя и в своите мрачни спомени. Объркана в страховете и колебанията си, тя прави всичко възможно, за да разбере истината за престъпленията. Джилиан Флин проследява историята й с проницателност, характерни и за предишните й романи „Мрак” и „Не казвай сбогом”. Голямата й наблюдателност й спечели име на един от най-добрите майстори на трилъри, а „Отворени рани” бе адаптиран в тв сериал. Неговите осем епизода ще бъдат излъчени по НВО през това лято, а в главната роля е актрисата Ейми Адамс, позната с ролите си в „Омагьосана”, „Съмнения”, „Боецът” и др.", "date": "2018.05.26", "title": "Джилиан Флин вълнува с „Отворени рани” "}
{"url": "https://www.monitor.bg:443/bg/a/view/mat-ridli-opisa-vlijanieto-na-evolucijata-100467", "text": "„Винаги ме е озадачавала странната мания на политиците да определят стойността на една валута спрямо друга, вместо да я оставят да се образува сама.[…] Жизненоважно е правителственият монопол върху създаването на пари да бъде нарушен”, пише Мат Ридли в книгата си „Еволюция на всичко” /ИК „Сиела”/. С много ерудиция и фактология Ридли, който е завършил Оксфорд и е сред най-популярните британски учени и журналисти, анализира промените в икономиката, технологиите, образованието, религията, парите, цивилизацията… „Еволюцията е много по-често срещана в ежедневието ни и оказва много по-голямо влияние, отколкото повечето хора си представят”, категоричен е Ридли и допълва: „Тя не се ограничава до генетичните системи, а обяснява начина, по който се променя практически всичко в човешките култури: както моралът, така и технологиите; както парите, така и религията”. А на въпроса каква ще бъде еволюцията на новото време, ученият е категоричен: „Бих се обзаложил, че двайсет и първи век ще бъде доминиран най-вече от шокове, породени от лоши новини, но ще преживее почти невидим напредък от добри случки. Постепенни, неотвратими, неизбежни промени ще ни донесат материално и духовно подобрение…”.", "date": "2018.05.26", "title": "Мат Ридли описа влиянието на еволюцията"}
{"url": "https://www.monitor.bg:443/bg/a/view/kazandzakis-razkriva-porivite-na-lubovta-100468", "text": "„Ти си единствената жена, изпълнила душата ми. Когато прокарваш съвсем леко ръка по косите ми, в мен се разкриват тайни светове и тайнствено разцъфват лилии, рози и бръшляни и се сплитат около мислите ми”. Това пише Никос Казандзакис в романа си „Змия и лилия” /ИК „Ентусиаст”/. Прочутият писател разкрива любовта на млад художник, която преминава през всички етапи на чувствата – през първоначалната еуфория, до ревността, съмненията и отдалечаването. Романът е включен в поредицата Enthusiast Vintage, от която досега са излезли и други знаменити творби на Казандзакис: „Рапорт пред Ел Греко”, „Алексис Зорбас”, „Капитан Михалис”, „Последното изкушение” и „Христос отново разпнат”.", "date": "2018.05.26", "title": "Казандзакис разкрива поривите на любовта"}
{"url": "https://www.monitor.bg:443/bg/a/view/9-primera-za-tova-kak-sami-vlijaem-na-sivoto-si-veshtestvo-100475", "text": "Неоспорим факт е, че мозъкът е най-загадъчният човешки орган. Учените непрестанно научават за него все нови и нови факти, но въпреки това неизвестните остават много. Руският интернет портал AdMe.ru разказва за най-ярките открития с сферата на изучаването на мозъка. 1. Хроничното недоспиване влошава паметта  Учените от Калифорнийския университет в Бъркли откриха убедителни доказателства за това, че дефицитът на сън може да влоши паметта и да провокира болестта на Алцхаймер. Работата е в това, че по време на пълноценния сън клетките на мозъка унищожават токсичните съединения, които разрушително влияят на мозъка. Ако човек хронически не си доспива, то тези съединения започват да влияят на мозъчните клетки.  2. Продължителният стрес разрушава мозъка Понижената памет, намалената способност за усвояване на знания, липсата на самоконтрол – това са само малка част от негативните последствия от хроническото стресово състояние на организма. Освен това това състояние кара човек да чувства тревога, напрежение, раздразнение и липса на концентрация и внимание.  3. Влюбеността и ненавистта са много сходни Британски учени са установили, че чувството на любов и ненавист се зараждат в сходни области на мозъка. Но за разлика от ненавистта и злобата любовта съществено снижава активността на областта на мозъка, отговаряща за разумното и логично мислене. 4. Мозъкът е особено чувствителен към обезводняването  Почти 80% от нашия мозък се състои от вода. Затова дори умерената загуба на течности /около 2%/ намалява концентрацията на вниманието и бдителността, води до влошаване на краткосрочната памет и на други познавателни способности. 5. Бременността променя структурата на главния мозък Учените са доказали, че при бременните жени се намалява обемът на сивото вещество в участъците на мозъка, отговарящи за социалното познание и умението да разбираш другите хора. Всичко това е необходимо, за да се засили връзката между майката и детето й, да помогне не жената по-добре да разпознава нуждите на своето чедо, както и да забелязва възможните външни заплахи.  6. Голямото количество захар влошава паметта и намалява  способността за обучение Голямото количество фруктоза в менюто забавя работата на мозъка, влошава неговата способност да възприема и запомня информация. Захарта също така води до намалена концентрация. Това се дължи на факта, че излишъкът на сладкия продукт разрушава невроновите връзки на мозъка. Учените посочват, че захарта промишлено производство, е много по-вредна, от фруктозата, например. Затова медиците препоръчват да се избягват сладки газирани напитки, различни сосове и детски храни. За да възстановите последствията от прекомерната употреба на захар, трябва да се наблегне на храните, богати на мазни омега-3 киселини, като риба, ядки, рибено масло, пише AdMe.ru. 7. Романтичната любов и майчините чувства са сходни Оказва се, че по активност на мозъчната дейност романтичните отношения и майчините чувства са много сходни, но все пак имат известни различия. При страстната любов, например, се активизират части на мозъка, които имат отношения към сексуалната възбуда. Освен това намалява чувството за безпокойство и страх, увеличава се еуфорията. При майката пък се активизират участъци от мозъка, отговарящи за чувството за привързаност. 8. Рисуването подобрява работата на мозъка Научно изследване е показало, че заниманието с живопис и съзерцаването на произведения на изкуството засилват взаимодействието между различните области на мозъка и забавят процеса на стареене. Учените са проследили влиянието на изкуството при хора на възраст между 62 и 70 години. Половината преминали курс по история на изкуството, а другата половина – курс по живопис. Резултатите показали, че мисловната дейност на втората група била значително по-висока. 9. Четенето превъзходно тренира мозъка  Учени от Оксфорд са доказали, че в процеса на четене се тренират познавателните способности на мозъка. В същото време се активизират области на мозъка, които през останалото време не са задействани. При четенето кръвта постъпва в областта на мозъка, която е свързана със способността за концентрация и познание. Учените уточняват, че този ефект не се постига при гледане на телевизия и при работа с компютър.", "date": "2018.05.26", "title": "9 примера за това как сами влияем на сивото си вещество "}
{"url": "https://www.monitor.bg:443/bg/a/view/vsichki-obvinenija-kym-platini-sa-sneti-toj-se-zavryshta-vyv-futbola-100739", "text": "Бившият футболен ръководител Мишел Платини заяви, че обвиненията към него от страна на властите в Швейцария във връзка с предполагаеми злоупотреби с пари са снети. Французинът планира да се завърне във футбола, след като няма доказателства срещу него за извършване на неправомерни действия и получаване на нерегламентирани плащания от страна на ФИФА. \"След (три) години на разследване стана ясно, че съдът в Швейцария просто потвърди истината, като каза официално, че няма нищо незаконно в моите действия с ФИФА. Тази информация от съдебните власти показва моята невинност. Тези три години бяха болезнени и трудни. Бях ограбен с три години лишаване от право да работя. Ще се върна във футбола. Все още не мога да кажа кога, къде и как, твърде рано е\", заяви Платини. Легендарният французин, който заемаше поста президент на УЕФА, беше наказан с лишаване от права за извършване на всякакъв вид дейност във футбола. Санкцията беше свързана с плащане на ФИФА към Платини на стойност 2.02 милиона долара за работа, която французинът е извършил около десет години по-рано. Плащането е станало факт през 2011 година с разрешението на тогавашния президент на световната футболна централа Сеп Блатер.", "date": "2018.05.26", "title": "Всички обвинения към Платини са снети, той се връща във футбола"}
{"url": "https://www.monitor.bg:443/bg/a/view/ocharovanieto-na-belite-noshti-100480", "text": "Санкт Петербург. При споменаване на този северен град в съзнанието изникват приказни дворци, музеи, катедрали и мостове през величествената Нева. Силуетът на Петропавловската крепост, корабчето на островърхата кула на Адмиралтейството, величественият Зимен дворец, където се намира Ермитажът, Ростралните колони… Петербург има много символи и няма как да е иначе, защото самият той, творението на Петър Велики, е символ в историята на Русия. Но туристите, стичащи се всяка година към Северната Венеция, знаят, че един от главните му символи са белите нощи. Пушкин е възпял явлението като „Сливане на две зори – сутрешна и вечерна“. Астрономическата проза на това удивително явление е следната: Санкт Петербург се намира на ширина 59,9°. В кулминацията на астрономическата полунощ слънцето едва се скрива зад хоризонта, а градът се вижда като посред бял ден. Периодът на белите нощи започва през май и свършва в края на юли. А сега си представете само: почти полунощ е, но слънцето едва се скрива зад невския хоризонт (за да изгрее отново след няколко часа), небето е чисто и светло, във въздуха се носят солени балтийски бризове и омайни аромати на цъфтящ люляк. И да не си романтик по душа, няма как да не станеш такъв в една от подобните нощи. Изглежда, това го усещат и петербургците, и гостите на града, които изпълват улиците, крайбрежните булеварди и кафенетата, обхванати от чувство на всеобща радост. Градът се потапя в празнична атмосфера за две седмици. Сезонът на белите нощи е изпълнен с музикални фестивали, развлечения и атракции за всеки вкус и за всеки портфейл. Програмата на традиционния международен Фестивал на белите нощи включва изпълнения на класически творби от известни музиканти и танцьори на Дворцовия площад пред Ермитажа. През годините там са се организирали концерти на поп и рок звезди от световен ранг. Пред Ермитажа са пели \"Ролинг Стоунс\", Пол Макартни и много други. Тазгодишната красива нощна феерия започва в деня на града - на 27 май. Смята се, че Петербург е бил основан именно на този ден през 1703 г. - Деня на Светата Троица според православния християнски календар. Тогава Петър І положил първия камък на крепостта в устието на река Нева, на Заешкия остров. Крепостта е била наречена Санкт Питербурх, а после и самият град. Очаква се участниците на фестивала да пеят, свирят и танцуват пред Ермитажа през целия период на белите нощи, чак до приключването им и завръщането на черните. А пък Ермитажът, този огромен културно-исторически музей, основан от Екатерина ІІ през 1764 г., се зае с организацията на церемония за изпращането им. Досега това е ставало с поетични рецитали в Дворцовата библиотека или посещение на Храма на св. Александър Невски. Други години е имало любопитни срещи с обитаващите подземието на Ермитажа - специално обучени котки мишелови, нощна разходка по покрива на музея... И тази година дворецът ще пази до последно в тайна програмата на финалната церемония. Всяка година изпращането е различно, но задължително приключва със запалване на старинен фенер до Ермитажа. Очаква се и сцената на Мариинския театър да заработи в традиционен \"нощен режим\", за да зарадва петербургците и гостите с най-добрите балети, оперни постановки и изпълнения на световноизвестни симфонични и камерни оркестри. Има една детска приказка за мравката, дето не успяла да се върне у дома преди залез-слънце, защото вратите на мравуняка се затваряли точно на минутата. Сещаме се за нея, когато някъде към три през нощта тръгваме да се прибираме, а мостовете са вдигнати. Следва разходка по Невски проспект. И, апропо, в Петербург има поне двадесетина моста, които се вдигат в различно време на нощта - между полунощ и ранна утрин. От няколко години мостовете вече и пеят и разперването на \"крилата\" им става под съпровода на класическа музика. През самото сърце на града минава главната му артерия, дълга почти 4,5 км – Невски проспект. Този булевард, известен в света не по-малко от Шан-з-Елизе или Бродуей, е връстник на самия град, възпят от мнозина руски писатели и поети, Достоевски и Гогол включително. Разходката по Невски проспект е като прелистване на страници история. Всяка епоха оставя върху него следите си. На проспекта и площадите около него са разположени театри, музеи, кина и библиотеки. Той играе важна роля в културния и обществения живот на града и неслучайно още от времето на Пушкин е възпят като \"умствена, книжна, духовна улица\". Там могат да бъдат видени и различни храмове - православната Казанска катедрала, Арменската църква, лутерански храм на свети Петър и Павел, холандска църква и католическата църква на света Екатерина. Главната петербургска улица проявява голяма верска търпимост, както отбелязва Александър Дюма в своето \"Пътешествие в Русия\". Писателят посещава Санкт Петербург през 1855 г. В съвременния си вид \"Невски\" е същински калейдоскоп от цветни фрагменти. Улицата с необичайно разнообразни сгради, денонощно пулсиращ жизнен ритъм и постоянен поток от хора оставя незабравими впечатления. Това е наистина булевард на контрастите. Човек с оранжева риза кани на английски туристи на разходка с корабче по Нева, тананикайки мелодия от сериала \"Бандитският Петербург\", друг пък прави снимки с декоративни гълъби и ги предлага на туристите за \"кой колкото даде\". Един от най-необичайните фестивали, обхващащ периода на белите нощи, е рибният или Денят на корюшката - денят е посветен на една дребна рибка, която се смята за главен гастрономичен символ на Санкт Петербург (има и такъв!). Макар Денят на корюшката да е сравнително млад празник (за първи път се чества през 2002 г.), той има солидна историческа основа. Още през 1708 г., когато строителството на Петербург е било в началото си, а Русия е водила тежка война с Швеция, Петър І е наредил в новия град на Нева да се проведе голямо угощение с вкусната рибка. Корюшката е толкова популярна сред петербургци, че на няколко пъти се е предлагало да й се издигне паметник на някой от булевардите. Санкт Петербург с право се нарича музей под открито небе. Тук срещите с прекрасното се случват практически на всяка крачка и има толкова много забележителности, че туристите остават очаровани завинаги. Но особен чар и загадъчност му придават белите нощи, когато времето сякаш губи граници, предметите не хвърлят сенки и всякакви чудеса са възможни. Един малък период, когато хората се отърсват от делничната суета и грижи и се превръщат в романтични мечтатели. Поне за месец и половина.  ", "date": "2018.05.26", "title": "Очарованието на белите нощи"}
{"url": "https://www.monitor.bg:443/bg/a/view/turskijat-tir-sys-191-2-heroin-karal-i-vibratori-za-holandija-100738", "text": "Турският тир, в който на 23 май бяха открити 191,2 кг хероин, е пътувал от Иран за Белгия и Холандия. Фабрично запечатаните торби с теракол, в които бяха намерени 95 пакета с хероин, са били натоварени в Иран. Те са били транзитна пратка за Белгия. При влизането си в Турция камионът е бил допълнен с изключително любопитна стока – китайски апарати за механична терапия, както е официалното име в митническите документи на … вибраторите. Шофьорът Дорсун Али Хамзиоглу, на 61 г., е трябвало да закара първо торбите със строително лепило до Белгия, а после да продължи с останалата „палава“ стока до Холандия. Това стана ясно в събота в съда в Хасково. Дорсун беше оставен за постоянно в ареста. Пред магистратите той заяви, че изобщо не е подозирал какво има в торбите. Има огромни опасения, че шофьорът може наистина да не е знаел за дрогата, защото фабрично запечатаните торби с теракол са били изключително умело прикритие, смятат и хасковските магистрати. Въпреки това го оставиха в ареста, тъй като разследването срещу него е в много ранен етап. Освен това става въпрос за чужденец, който няма постоянен адрес в България. Тирът е попаднал в полезрението и на българските, и на турските служби за сигурност. Те са били алармирани от партньорска служба. Най-вероятно това е американската служба за борба с глобалния наркотрафик  D.E.A, казаха наши източници, запознати детайлно със случая. В съда стана ясно, че на турския пункт Капъкуле тирът е бил проверяван цели 6 часа, но турските митничари и полицаи не са успели да намерят нищо нередно. Въпреки това, товарното возило е било проверено и в България. Първонтачалната проверка с рентген не е открила нищо нередно, но следовото куче Ричи успяло да надуши дрогата, както вече писахме.", "date": "2018.05.26", "title": "Турският тир със 191,2 кг хероин карал и вибратори за Холандия"}
{"url": "https://www.monitor.bg:443/bg/a/view/david-mashado-shte-gostuva-na-proletnija-bazar-na-knigata-100463", "text": "Как да съхраним оптимизма си, когато съдбата се опитва да ни прекърши? Този въпрос вдъхновява Давид Машадо за книгата му „Средният индекс на щастие” /ИК „Изида”/. Португалският писател ще пристигне за нейната премиера в София, която ще бъде на 30 май от 18 часа в рамките на Пролетния базар на книгата. Тази година той ще бъде организиран на площада пред НДК от 29 май до 3 юни. Машадо разкрива историята на Даниел, чийто спокоен живот е преобърнат от различни горчиви събития. Той е уволнен и изоставен от съпругата си, но продължава да вярва, че отново може да изпълни дните си с ентусиазъм и радост. Затова не се колебае, когато се повява възможност да помогне на една болна жена от Швейцария и пътуването му до там се превръща в път и към неговото лично щастие и преосмисляне на важни проблеми в живота му. Историята му е разказана с лекота и хумор от Машадо, заради което книгата му бе отличена с Наградата за литература на ЕС, а гостуването му у нас е съвместен проект на издателите му и института „Камойнш”.", "date": "2018.05.26", "title": "Давид Машадо ще гостува на Пролетния базар на книгата"}
{"url": "https://www.monitor.bg:443/bg/a/view/vensan-vinel-pristiga-za-premiera-100466", "text": "„Цялото ми детство се въртеше около музиката, само за това мислех”, спомня си Венсан Винел. Той се открои в „The Voice – Най-хубавият глас на Франция”, където бе сред финалистите. Но пътят му към триумфа е много по-труден, отколкото на другите участници. Венсан е роден в България и захвърлен в Дом за деца, лишени от родителски грижи, а биологичната му майка никога не пожелава да го види. Той има проблеми със зрението и затова, когато едно френско семейство пристига преди 20 г., за да го осинови, чува от перачката на сиропиталището: „Не го вземайте този. Освен, че е недъгав, през цялото време реве, няма да ви е лесно! Не ви съветвам…”. За щастие, чужденците не последват този „компетентен” съвет и си тръгват с момченцето, което получава името Венсан Винел и по-късно се проявява с изключителния си музикален талант. Днес Венсан разказва своята история в книгата си „Да излезеш от сянката” /ИК „Колибри”/. За премиерата й той ще пристигне в България, а представянето ще бъде в рамките на фестивала Варна Лит, който ще бъде от 30 май до 2 юни. „Независимо дали сте в по-благоприятно или по-неблагоприятно положение от мен, всички ние се сблъскваме с препятствия, които ни изглеждат непреодолими – убеден е Венсан - Постоянствайте, бъдете позитивни – животът е пълен с възможности, имайте му вяра, той ще ви поднесе още изненади”.", "date": "2018.05.26", "title": "Венсан Винел пристига за премиера "}
{"url": "https://www.monitor.bg:443/bg/a/view/incident-s-tovaren-kamion-zatvori-za-dvijenie-rishkija-prohod-100741", "text": "Затворен за движение е Ришкият проход заради инцидент с товарен камион с молдовска регистрация. Това съобщиха от Областната дирекция на МВР в Бургас. При остър завой снощи товарният камион, натоварен със стока, се е наклонил в страничен скат. След инцидента са били направени опити камионът да бъде изправен, но без успех. Към момента е започнало претоварване на стоката на друг товарен автомобил. После ще бъде направен втори опит катастрофиралият камион да бъде изправен на пътното платно.", "date": "2018.05.26", "title": "Инцидент с товарен камион затвори за движение Ришкия проход"}
{"url": "https://www.monitor.bg:443/bg/a/view/ministyr-radev-obsyjda-zashtitata-na-bylgaro-turskata-granica-v-odrin-100742", "text": "Защитата на границата между България и Турция и добрите практики при прилагането и ще бъдат основна тема на българско-турска конференция в Одрин идния вторник, 29 май. На нея участие ще вземат вътрешните министри на двете страни - Валентин Радев и Сюлейман Сойлу. Това обяви посланикът ни в Анкара Надежда Нейнски в Свиленград, цитирана от БТА. На форума ще присъства и заместник-директорът на Фронтекс, а имайки предвид горещата тема с бежанците, във фокуса ще бъде трансграничното сътрудничество и споразумението между България и Турция по проблема с миграцията, допълни Нейнски. Днес посланиците на ЕС в Турция и ръководителят на Делегацията на Брюксел в Турция Кристиан Бергер пристигнаха на посещение в Свиленград. Те взеха участие в информационна интеркултурна среща с хора от двете страни на границата. Визитата е по покана на Делегацията на ЕС в Турция и посолството ни в Анкара в рамките на диалога между ЕС и Турция, както и част от мероприятията на Българското председателство на Съвета на ЕС. В програмата на посещението е предвидено и посещение на тракийската гробница в село Мезек и местна винарна. Доброто сътрудничество в областта на граничната сигурност е много важна тема за Европейския съюз и за България. Това сътрудничество е важно за нас и искаме да демонстрираме конкретни проекти, в рамките на които работим и си сътрудничим, каза ръководителят на Делегацията на ЕС в Турция Кристиан Бергер. Той допълни, че това са проекти в областта на междграничното взаимодействие, в областите на енергетиката, транспорта, сигурността и културата, които демонстрират сътрудничеството между ЕС и Турция и между България и Турция. Най-важното в днешната среща са обаче отношенията между хората. Ние сме доволни, че в рамките на визитата има възможност млади хора, артисти и творци от България и Турция да се срещнат и да поговорят за общия си бит, посочи още Бергер.", "date": "2018.05.26", "title": "Министър Радев обсъжда защитата на българо-турската граница в Одрин"}
{"url": "https://www.monitor.bg:443/bg/a/view/kratka-burja-navodni-plovdiv-100731", "text": "Продължила не повече от 20-ина минути, но силна майска буря, за пореден ден наводни улиците в Пловдив. Преди небето да притъмнее, в града бе горещо и слънчево. Небето причерня и бурята над града се развихри за броени минути. Мнозина бяха хванати от силния дъжд с едри капки и буквално ураганен вятър на открито. Това е пореден ден със силна буря, която се извива за много кратко време над града. В петък вечерта едночасов дъжд с бурен вятър изкорени около 30 дървета в целия град и наводни пешеходни и автомобилни подлези, а уличните шахти не можеха да поемат цялото количество вода. За късмет падналите от бурята дървета не нараниха нито един човек.", "date": "2018.05.26", "title": "Кратка буря наводни Пловдив"}
{"url": "https://www.monitor.bg:443/bg/a/view/tvorba-na-prochuta-skulptorka-zahvyrlena-v-sklad-kraj-stara-zagora-100732", "text": "Монументална фигура на пролетарския вожд  Ленин, работа на скулпторката Мара Георгиева от 27 години, е захвърлена в местността Голеш край Стара Загора. Каменната фигура е била изработена по поръчка на някогашната градска управа за 100-годишнината от рождението на Владимир Илич. Тя е била поставена при входа на парк „Аязмото“ на 22 април 1970 година. Тогава паркът е бил преименован и до началото на 1991 година се е казвал „Ленин“. За творбата си авторката е наградена със златен орден на труда и става почетен гражданин на Стара Загора. След 10 ноември 1989 година е взето решение паметникът да бъде демонтиран и това се случва през май 1991-ва, когато парчетата са били извозени в общински склад заедно с още няколко по-малки  фигури. През 2010 година тогавашният кмет проф. Светлин Танчев предлага, а местните старейшини се съгласяват, паметникът да бъде подарен на Димитровград, където възнамерявали да правят специална алея на тоталитаризма. По неизвестни причини дарението така и не е осъществено. През близо трите изминали десетилетия е имало поне два опита каменният вожд да бъде откраднат, разказват собственици на имоти в близост до сегашната му стоянка.  И в  двата случая не станало ясно чия е била поръчката , коментираха вече пенсионирани криминалисти, които обаче са сигурни, че най-вероятно фигурата е щяла да бъде изнесена в чужбина. Според изкуствоведи образът на Ленин, изваян от чирпанлийката Мара Георгиева, бил сред най-добрите образци на родното монументално изкуство и нямал нищо общо с паметниците-конфекция от онзи период. Далеч по-добра съдба има един  паметник на червеноармеец,  дело на гениалния проф. Андрей Николов, който бил захвърлен  в цех на някогашния Азотноторов завод край Стара Загора. Намерил го  жителят  на село Сладък кладенец  Радослав Влаев и го „приютил“ в двора на вилата си през 2006 година.", "date": "2018.05.26", "title": "Творба на прочута скулпторка захвърлена в склад край Стара Загора"}
{"url": "https://www.monitor.bg:443/bg/a/view/dvama-dushi-bjaha-zastreljani-v-marsilija-100729", "text": "Югоизточният френски град Марсилия стана сцена на насилие за втори път през последната седмица, след като двама мъже бяха застреляни днес, предаде Франс прес. Вероятната причина е разчистване на сметки, съобщава прокурорът Ксавие Тарабьо. Малко преди 1 ч. (23 ч. по Гринуич вчера) нападател с качулка и дългоцевно оръжие проникнал в спортна асоциация в северен квартал на града, съобщи магистратът и потвърди информация в местния в. \"Прованс\". Начинът на действие говори за разчистване на сметки. Двамата убити са били на възраст около трийсетина години. Самоличността им още не е потвърдена. Те са били нападнати на място, където няколко души играели карти. Нападателят избягал с помощта на чакащ го съучастник. Открити са 18 гилзи с калибър 7,62 мм, отговарящи на оръжие от вида на автоматите Калашников. Ако мотивът се потвърди, броят на убитите от началото на годината при разчистване на сметки в Марсилия и региона ще достигне 11 души. В четвъртък вечерта министърът на вътрешните работи Жерар Колон посети града, за да обещае да наложи върховенството на закона във всички квартали. В понеделник следобед нападател с автомат \"Калашников\" стреля на улица в града, без да причини жертви. Президентът Еманюел Макрон изрази съжаление за насилието, което разяжда като гангрена някои квартали на Марсилия. Засега не са установени връзки между нападението в понеделник и убийствата снощи.", "date": "2018.05.26", "title": "Двама души бяха застреляни в Марсилия"}
{"url": "https://www.monitor.bg:443/bg/a/view/dirjat-abiturienti-davili-pejka-v-gradinski-fontan-100734", "text": "Полицията в Стара Загора проверява сигнал за празнували бала си абитуриенти, които призори в събота са захвърлили пейка във водата на наскоро ремонтирания фонтан на централния градски парк „Пети октомври“. Шумната компания е вилняла по алеите около 5,00 часа заранта, разхвърляни са били кошовете за смет, а поне десетина пейки са били обърнати в тревните площи, коментираха ранобудни старозагорци. Фонтанът беше ремонтиран само преди седмица, ден по-късно бе получен сигнал за опит да бъдат откраднати металните чучури, съобщиха от екипа на Горещия телефон. Ще се проверяват записите на най-близките охранителни камери и, ако бъдат намерени вандалите, най-вероятно ще им бъдат наложени глоби. За аналогичен случай от зимата наскоро казанлъшката районна прокуратура изправи пред Темида 18-годишен абитуриент от местна гимназия, който потроши фонтан в центъра на града и нанесе щета за 1227 лв., докато съучениците му си правели селфита.", "date": "2018.05.26", "title": "Дирят абитуриенти, давили … пейка в градински фонтан"}
{"url": "https://www.monitor.bg:443/bg/a/view/advokat-ot-pazardjik-pazi-polovin-vek-avtograf-100733", "text": "Автограф от световноизвестния цигулар Руджеро Ричи, взет при повече от странни обстоятелства, пази вече близо половин век известният адвокат от Пазарджик Хари Хараламбиев. За него той се сетил когато научил, от публикация в „Монитор“, че у нас ще гостува цигулката „Гуарнери“, с която маестрото  е направил пълен запис на 24-те капричиа на Паганини през далечните 1947 и 1997 години. „Беше 1 юни 1971 година, по него време работех като следовател в МВР- Пазарджик и получихме съобщение за катастрофа по пътя от Пловдив за София. На място установих, че автомобил на тогавашната „Концертна дирекция“ е ударил пресичащо пътното платно дете. В колата освен шофьора имаше възрастен чужденец и преводача му. Докато задавах рутинни въпроси какво са видели преводачът ми обясни, че възрастният мъж е световноизвестният цигулар Руджеро Риччи, на когото същата вечер престоял концерт с нашата филхармония в зала „България“ и помоли да побързам с огледа. Извиних се на маестрото, а той помоли да използва телефона в кабинета ми, за да се обади на диригента да започвали репетицията без него, защото е свидетел на катастрофа и властите трябва да го разпитат. Държа се безкрайно възпитано, с нищо не показа, че е подразнен от забавянето, дори остана изненадан, че зная името на изключително популярния тогава майстор на виолончелото Пабло Касалс,  когато го попитах дали се познават\", разказа майсторът на съдебните пледоарии и адвокат на българските медицински сестри в Либия,  който съвсем наскоро издаде поредната си книга „Мълчалива поезия“, в която е анкетирал 20 известни български художници. Цигулката „Гуарнери“ на маестро Ричи е притежание на китайски бизнесмен. Тя е била купена на търг след смъртта на музиканта през 2012 година и ще бъде показана само за 24 часа  на 1 и 2 юни в Казанлък по повод 100-годишнината от началото на лютиерското изкуство в България. Оцененият за над 10 млн. долара инструмент ще бъде донесен от бившия министър на културата на Китай, проф. Дзенг Куанг, който е член на журито, оценяващо над 200 цигулки, изработени от лютиери по цял свят.", "date": "2018.05.26", "title": "Адвокат от Пазарджик пази половин век автограф "}
{"url": "https://www.monitor.bg:443/bg/a/view/vechnijat-ergen-hu-grant-mina-pod-venchiloto-na-57-g-100730", "text": "Известният британски актьор Хю Грант се венча за пръв път в Лондон за приятелката си Ана Ебърстийн в рамките на скромна гражданска церемония, предаде Ройтерс. Снимки на 57-годишния \"вечен ерген\" и на бившата шведска телевизионна продуцентка се появиха на страниците на британските вестници. На тях се вижда как Грант и Ебърстийн напускат гражданско отделение в квартал Челси и позират пред фотографите, заедно с малка група от членове на семействата им. Хю носеше тъмносин костюм, а Ана - синя риза и бяла мини пола. Заявление за сключване на граждански брак беше подадено в кметството на Кенсингтън и Челси в западен Лондон, където двойката притежава къща. В съответствие с британските закони заявлението беше публикувано три седмици преди събитието. За 57-годишния актьор, спечелил световна слава с участието си във филма \"Четири сватби и едно погребение\", това е първа сватба. Грант и Ебърстийн са двойка от 6 години. Тя го е дарила с три деца. Ана Ебърстийн е на 39 години, има един развод. Тя е бивша продуцентка на телевизия И Ес Пи Ен, а сега работи за шведския бранд за детско облекло \"Ейс енд Ми\". Наричан вечния ерген от британските медии, Грант поддържаше следени отблизо от таблоидите любовни връзки с британската актриса и манекенка Лиз Хърли и продуцентката Джемайма Голдсмит. Той има също две деца от китайската актриса Тинглан Хонг. Няколко месеца преди да навърши 50 години, Грант заяви, че се страхува, че ще остане стар, тъжен и самотен мъж, припомня БТА.", "date": "2018.05.26", "title": "„Вечният ерген” Хю Грант мина под венчилото на 57 г."}
{"url": "https://www.monitor.bg:443/bg/a/view/bojan-petrov-promeni-sveta-na-alpinizma-100704", "text": "Светът на алпинизма без Боян Петров вече не е същият. Не само защото най-добрият от българите, дръзнали да атакуват най-високите върхове на планетата и успял да стъпи на 10 от тях, изчезна при поредния си поход към славата - под Джуджето Шиша Пангма - (8027 м) . Не и заради прекрасния спомен за него, който изкара хиляди в София на трекинг  по тренировъчния му маршрут от Княжево до Копитото, за да го почетат. Не и заради реакциите на специализираните алпинистки сайтове, които отбелязаха по достойнство трагедията. Парадоксът е, че неговата следа в това човешко предизвикателство стана по-дълбока, отколкото докато катереше с невероятно темпо планините. Две са събитията, които доказват това странно твърдение. Едното е уникалната спасителна операция по издирването му, а другото - категоричната забрана за изкачване на Еверест (поне на първо време) без шерпи и ползване на бутилиран кислород. За първи път в историята Китай допусна прелитането на хеликоптери от Непал, за да бъде търсен алпинист и то от друга страна. При разрешени 6700 м височина, пилотите се вдигнаха дори до 8100, за да огледат местността по-добре. Над 100 души се включиха в акцията по земята, при силни ветрове, тежки условия, с опасност за живота си. При това без каквито и да било финансови претенции от китайска страна. \"Заради Боян Петров да знаете, от тук нататък няма граници между Китай и Непал, когато става дума за спасителни мисии\", е казал командирът на китайската група. Всичко стана наистина и след добра дипломатическа совалка от България на най-високо правителствено ниво. Залогът за другите търсачи беше 150 000 долара (след малко пазарлък), ако намерят Съни, както наричаха приятелите му Боян Петров. За хеликоптерите беше платено на непалците ($50 000), естествено, както и за шерпите, които се включиха. Но за всички свързано със заминаването на Боян, експедицията му и издирването не беше похарчена стотинка държавна пара (за разочарование на мрънкачите от соцмрежите). Всичко платиха спонсорите и приятелите му. Кирил Петков се включи в състава на спасителите, след като баща му Петко Петков прежали 30 000 долара и тръгна към Хималаите. В откритата сметка всичко е от дарения. Но това са други измерения на случилото се. А най-важното е, че макар и да не успя да намери изчезналия българин, акцията беше отлична подготовка за други подобни случаи. И със сигурност шансовете някой да бъде спасен в този регион в бъдеще са се увеличили многократно. Да не говорим за преодоляването на формалностите, спъващи обикновено подобни екстремни събития. Второто решение - спирането от страна на Непал и Китай изкачванията на Еверест без шерпи и кислород, беше посрещнато с противоречиви мнения. От него беше засегнат и Атанас Скатов, който след като изкачи Чо Ойо, тръгна към Покрива на света откъм Тибет, но го спряха. Нямаше и достатъчно пари, за да си плати за лукса. Откъм Непал Слави Несторов пък стигна до върха, но без да нарушава новите забрани. Противниците на това решение твърдят, че то ограничава истинския спортен алпинизъм и ги лишава от шанса да докажат своите възможности. Стигането да Еверест става и доста по-скъпо, поне с около $10 000 - допълнителен аргумент за нехаресване. Еверест обаче се е превърнал отдавна в масова туристическа дестинация и към него всяка година тръгват стотици хора, 90% от които нямат нито нужната подготовка, нито опит. Само този сезон записаните са над 500 души, най-много 200 ще успеят. За тях това ще е по-сигурен вариант и шансът да оцелеят е много по-голям. А и ще се осигурят допълнителни приходи и работа за шерпите и местното население. На толкова високо никой не иска да губи. Рискът е обаче, че ако бъдат спрени големите катерачи, героите на алпинизма, потокът от последователите им по този път ще оредее. Хората тръгват на такова изпитание, за да се доближат до своите идоли, а не само заради суетата да стъпят на най-високата точка на света. А от това китайците и непалците ще започнат да губят пари. Затова в средите на алпинистите се очаква скоро правилата да се променят в друга насока. И тя е при доказано успешно изкачване на няколко осемхилядника, да бъдат допуснати и соловите атаки без кислород към Еверест. Боян изчезна, но промени света на алпинизма. Към повече сигурност, повече мисъл за хората, и може би повече шансове за оцеляване.", "date": "2018.05.26", "title": "Боян Петров промени света на алпинизма"}
{"url": "https://www.monitor.bg:443/bg/a/view/liderite-na-severna-i-ujna-koreja-pak-se-sreshtnaha-100736", "text": "Лидерът на Северна Корея Ким Чен-Ун днес се срещна отново с южнокорейския президент Мун Дже-Ин. Двамата са обсъдили постигнатите на предишната им среща мирни споразумения и евентуалната среща между Ким и президента на САЩ Доналд Тръмп, предаде АП. В неделя Мун ще обяви лично резултатите от днешната среща с Ким, продължила близо два часа, съобщава канцеларията на южнокорейския президент. Срещата се състоя в граничното селище Панминчжон, на север от Демилитаризираната зона. \"Двамата лидери проведоха откровена размяна на мнения за изпълнението на декларацията от Панминчжон, приета на 27 април, както и за необходимостта от успешно провеждане на срещата на високо равнище между САЩ и Северна Корея\", се казва в изявлението на канцеларията на Мун, цитирано от ТАСС.", "date": "2018.05.26", "title": "Лидерите на Северна и Южна Корея пак се срещнаха"}
{"url": "https://www.monitor.bg:443/bg/a/view/falshiv-signal-za-bomba-oprazni-kievskoto-metro-predi-finala-100735", "text": "Часове преди финала в Шампионската лига между „Реал“ (Мадрид) и „Ливърпул“ пет станции на метрото в Киев бяха опразнени заради получена информация за поставени взривни устройства, предадоха украинските власти. Анонимен глас се е обадил, за да предупреди, че става дума за станциите “Днипро”, “Хидропарк”, “Ливобережна”, “Арсенална” и “Хероив Днипра”. Специализираните органи извършиха проверка и не установиха наличието на никакви взривни устройства и след около час станциите бяха отворени за пътници.", "date": "2018.05.26", "title": "Фалшив сигнал за бомба опразни киевското метро преди финала"}
{"url": "https://www.monitor.bg:443/bg/a/view/grisho-zapochva-utre-uchastieto-si-na-rolan-garos-100737", "text": "Най-добрият български тенисист Григор Димитров ще изиграе първи си мач на “Ролан Гарос” в неделя от 12:00 часа наше време на централния корт “Филип Шатрие” в Париж. Той е четвърти поставен в основната схема и първият му противник ще бъде Виктор Троицки. Това ще бъде шести двубой помежду им, като засега хасковлията води с 3:2 победи, а спечели и последният им мач в зала в София през 2017 година. През 2016-а обаче в единствения им дуел на клей, и то пак в 1 кръг на \"Ролан Гарос\", Троицки спечели драматично в пет сета. Също преди две години в Сидни на открити твърди кортове е другата победа на сърбина, а иначе през 2016-а в Бризбейн Григор излезе победител отново, както и при първата им среща през 2012-а в Базел (зала).", "date": "2018.05.26", "title": "Гришо започва утре участието си на „Ролан Гарос“"}
{"url": "https://www.monitor.bg:443/bg/a/view/volejbolistite-vzeha-samo-gejm-na-sa-sht-v-ligata-na-naciite-100728", "text": "Волейболистите от националния отбор на България допуснаха първа загуба в новата Лига на нациите. Момчетата на селекционера Пламен Константинов взеха само гейм и остъпиха на САЩ с 1:3 (-19, 22, -19, -20) във втория си мач на турнира в Група 2, игран днес в китайския град Нингбо. Така българските \"лъвове\" имат 1 победа, 1 загуба и 2 точки, докато САЩ са с 2 победи от 2 мача и 5 точки. По-късно днес е втората среща за деня между домакините от Китай и Аржентина. Утре (27 май) в последния ден на турнира България ще играе срещу \"гаучосите\", докато американците ще срещнат Китай. Двубоите са съответно от 11,00 и 14,30 часа българско време. Най-резултатен за българския тим срещу американците бе Николай Учиков с 15 точки (1 блок и 52% ефективност в атака). Тодор Скримов завърши с 10 точки (2 аса и 67% ефективност в атака), но и това не помогна за успех. За американците Тейлър Сандър заби 18 точки (2 блока, 2 аса и 67% ефективност в атака), а Томас Джаешке добави още 16 точки (2 аса и 50% ефективност в атака) за победата.", "date": "2018.05.26", "title": "Волейболистите взеха само гейм на САЩ в Лигата на нациите"}
{"url": "https://www.monitor.bg:443/bg/a/view/borisov-zapadnite-balkani-trjabva-da-ostanat-v-dnevnija-red-na-es-100725", "text": "Темата за Западните Балкани трябва да остане в дневния ред на ЕС след българското председателство. Това призова премиерът Бойко Борисов в Загреб след среща с хърватския си колега Андрей Пленкович, който ще бъде по-следващ председател на Съвета на ЕС.   Българският премиер е категоричен, че Балканите не бива да се изолират, а държавите членки трябва да са единни в позициите си и да не допускат конфликт в региона. “Това са нашите Балкани, нашата Европа”, каза Борисов. Той изтъкна, че България и Хърватия са от стабилните държави на Балканите и винаги са се подкрепяли в Брюксел. Борисов разказа за вчерашната си среща си с папа Франциск. “Нека на всеки 24 май България да има привилегията да посещава Рим”, пожела Борисов и припомни, че по време на визитата заедно с македонския си колега Зоран Заев са посетили гроба на свети Кирил, което е голяма крачка за Балканите. Премирът посочи, че папата е приел поканата да посети България и Румъния. Накрая Борисов пожела довечера по време на финала на Шампионска лига, който ще се играе в Киев между отборите на Реал Мадрид и Ливърпул, хърватския футнолист Лука Модрич на вкара гол и да победи. От своя страна Пленкович го поздрави за срещата на върха ЕС-Западни Балкани в София. “17 май ще остане в историята. Идеално послание към всички наши съседни държави да продължат реформите, а ЕС да развива процесите в транспортен, цифров и човешки характер”, заяви Пленкович. Той посочи, че България и Хърватия имат чудесни отношения и ще продължават икономическото си сътрудничество Пленкович отбеляза, че приоритетите на двете страни са много близки, а именно влизане в Шенген и еврозоната. “Хърватия и България ще бъдат ръка за ръка във всички тези процеси. Ще си сътрудничат в ЕС и НАТО”, обеща хърватският премиер. След това Борисов, заедно с кмета на София Йорданка Фандъкова откриха паметник на патриарха на българската литература Иван Вазов в парк “Бундек” на т.н. Алея на поетите, където са и архитектурните произведения на Александър Пушкин и Сергей Есенин. Борисов и Фандъкова благодариха на кмета на Загреб и премиера за възможността да открият монумента.  “За всеки българин Иван Вазов е символ на чистота на българския език. Нашите взаимоотношения със Загреб са много активни, а темата за културата е много ключова в отношенията ни”, заяви кметът на София. Инцициативата за издигането му е на нашето посолство в Загреб. Идеята за поставянето му е вдъхновена от дългогодишното приятелство на Вазов с хърватския новелист и преводач д-р Фран Гундрум-Ориовчанин. Хърватинът е превел редица творби на българския писател, сред които и “Под игото”. Борисов ще отпътува и за Украйна, където ще проведе срещи с президента Петро Порошенко и премиера Володомир Гройсман. По време на разговорите ще бъдат обсъдени задълбочаването на контактите между двете страни и актуални външнополитически въпроси. В неделя премиерът Борисов ще участва в церемония за именуване на пллощад на Димитър Пешев - политик, депутат, министър на правосъдието и основен участник в спасяването на българските евреи от депортиране в нацистките лагери през 1943 г.", "date": "2018.05.26", "title": "Борисов: Западните Балкани трябва да останат в дневния ред на ЕС"}
{"url": "https://www.monitor.bg:443/bg/a/view/lorina-kamburova-sybira-9300-dolara-za-album-100696", "text": "Чрез краудфъндинг платформа – така звездата от „Скъпи наследници“ Лорина Камбурова събира средства за реализацията на първия албум на групата си с Росен Пенчев (Ross'n Lorina). Двамата представиха дебютния си видеоклип към песента „Илюзия“ преди година, а към днешна дата възнамеряват да съберат 12 парчета, някои от които вече са изпълнявани на живо, в диск. За целта артистите набират 9300 долара чрез сайта Indiegogo, чрез който и режисьорът Ники Илиев неотдавна допълни бюджета си за последния му филм „Нокаут, или всичко, което тя написа“. Логиката на сайта предполага потребителите да дават финансови инжекции на публикуваните проекти, в замяна на което получават различни подаръци. Така, ако подкрепите албума на Ross'n Lorina – 4U, с 5 долара, например, ще получите копие от диска, постер и две перца за китара. Ако заделите $2000 от джоба си пък ще се превърнете в генерален спонсор на проекта. Времето, в което можете да ударите финансово рамо на групата, е един месец. Към момента 4U е подкрепен от 10 човека, или с 500 долара. „Целта ни е да издадем албума през декември 2018 г., навреме за коледните празници“, обясняват изпълнителите в платформата. Съвместният им път на сцената стартира преди пет години. „И двамата сме актьори и логично – запознахме се на филмовия сет. Постепенно започнахме да градим репертоар, като на живи изпълнения пеехме и кавъри на любимите ни песни. Към настоящия момент имаме колекция от 30 оригинални произведения. Записали сме 4 песни в студио и сме реализирали 3 видеоклипа“, обясняват още Камбурова и Пенчев. За създаването на 4U двамата ще работят още с музикантите Калин Жечев (клавирни, беквокали), Добромир Вълков (барабани), Васил Смоков (китара) и Смилен Славестенски (бас). Автор на композициите и текстовете е самият Пенчев. Ross'n Lorina далеч не е първата група, която издава албум с помощта на своите фенове. Още през 2009 г. „Аявис“ се направиха краудфъндинг „на живо“ за диска им Made By Friends. Музикантите, начело с вокалиста Михаил Стефанов, помолиха меломаните да спонсорират проекта им, който стана пазарен факт година по-късно. Така, Made By Friends остана в историята като първият български албум, в който участват повече от 200 продуцента, като имената на всички присъстваха и на обложката на диска.", "date": "2018.05.26", "title": "Лорина Камбурова събира 9300 долара за албум"}
{"url": "https://www.monitor.bg:443/bg/a/view/karlovo-posreshtna-carica-roza-100724", "text": "Стотици чуждестранни туристи от Европа, Япония и Китай окупираха с автобуси центъра на Карлово, за да присъстват на тържествената церемония по коронясването на Царица роза 2018. Те се възхитиха на красотата на тазгодишната избраничка 18-годишната Ива Тонкова от Карлово. Тя поведе традиционното за подбалканския град шествие в чест на Празника на розата, пред което вървяха прочутите гайдари от Калофер. Ива Тонкова получи от кмета на общината д-р Емил Кабаиванов 24-каратова златна роза на централния площад в подбалканския град. Тази година празненствата бяха помрачени от протестите на розопроизводители, които се вдигнаха на бунт само преди дни заради ниските изкупни цени на цвета от маслодайната роза „Дамасцена”. Търпението им приключи, когато миналата седмица розоварните престанаха да изкупуват продукцията, като се оправдаха със залежала и непродадена от минали години стока. „Няма как човек да не си помисли с какви прекрасни дарове ни е дарила природата и как Господ ни е съхранил през хилядолетията. Как нашите предци с много дух са преодолявали препятствията, за да имаме това, което днес притежаваме – най-прекрасното кътче на България”, заяви кметът на Карлово. Той обаче не пропусна да спомене и протестите от предишните дни, като призова депутатите още тази година да приемат Закона за маслодайната роза, за да не се стига догодина до нови протести и неприбрана реколта. Петима посланици присъстваха на церемонията в центъра на града – на Япония, Куба, Израел, Словашката република и на Република Полша. Всички те, както и многобройните туристи можеха да присъстват и на ритуала по розоварене, който се проведе в Бухаловата къща в старинно Карлово. В същото време в центъра на подбалканското градче розоварни изложиха своите продукти, някои от които бяха продавани с голяма отстъпка по случай Празника на розата.  В шествието, съпроводило Царицата се включиха: Гайдарски състав от гр.Калофер, фолклорни певчески колективи и кукерски състави от кв. Сушица, с. Горни Домлян, Войнягово, Каравелово, Дъбене, Балетна школа Гранд Фуенте, малките съподвижнички на Розата, участничките в Конкурса „Царица на розата-2018, мажоретен състав при СУ „Васил Левски”, Военен духов оркестър при 61-ва Стрямска механизирана бригада Карлово, танцов състав от побратимения на Карлово град Осио Сотто, Италия.", "date": "2018.05.26", "title": "Карлово посрещна Царица роза (СНИМКИ, ВИДЕО)"}
{"url": "https://www.monitor.bg:443/bg/a/view/pochina-golemijat-bylgarski-hudojnik-svetlin-rusev-100726", "text": "Почина големият български художник и общественик академик Светлин Русев. Той е издъхнал на 84-годишна възраст в дома си. Светлин Русев е един от най-изявените български творци на XX и XXI век. Роден е на 14 юни 1933 г. в плевенското село Върбица. Завършва живопис в ВИИИ „Н. Павлович“ през 1959 г. при проф. Дечко Узунов. Член на БКП от 1971 г. Русев е лауреат на Димитровска награда (1969). Носител е на още много награди за изкуство, между които голямата награда на Съюза на българските художници (1986), награда „Владимир Димитров – Майстора“ (1987), на името на Кирил Петров (1988), награда за портрет Радом – Полша, награда „Габриел Оливие“ – Монако. Удостоен е с държавно звание Народен художник. Носител е и на на държавната награда „Паисий Хилендарски“. Неговите картини са желан експонат във всяка изложена колекция. Автор е на десетки пана и стенописи, включително в НДК и църквата в Рупите. Светлин Русев участва активно в обществения и политическия живот. Бил е председател на Съюза на българските художници, директор на Националната художествена галерия и два пъти депутат в групата на БСП. „България загуби един от мъдреците си! Гениален артист, пред когото се прекланяше целият свят, той не остана в идеалния свят на изкуството“. Това заяви премиерът Бойко Борисов относно загубата на художника Светлин Русев, съобщиха от пресцентъра на Министерски съвет. „Светлин Русев беше от малкото хора, които ръчкаха нашата съвест и не й даваха да заспи. Той правеше това с благост, която показваше любов към човека и го стимулираше да прави добро. Той беше голям и ще остане голям. Тъгувам заедно с вас и благодаря за късмета и щастието да съм го познавал. Поклон пред вечната му памет“, написа премиерът до семейството и близките на Светлин Русев.", "date": "2018.05.26", "title": "Почина големият български художник Светлин Русев"}
{"url": "https://www.monitor.bg:443/bg/a/view/na-uchitelja-s-lubov-100698", "text": "В дните около 24 май всеки от нас със сигурност си спомня за своите преподаватели в училище. Или поне за някои от тях. За онези, които най-много са ни тормозили или пък за онези, които са ни били симпатични, че дори и близки. Без съмнение обаче един класен ръководител ще остане за цял живот в сърцата на абитуриентите от 12в клас, випуск 2018, на столичното 31 СУЧЕМ „Иван Вазов“. Той е любимият учител не само за възпитаниците от своя клас, но и за всички онези, на които преподава английски език. И не само защото а защото именно заради това се опитва да им бъде ментор в живота, да ги предпазва от грешките на възрастта с ценни съвети и насоки и да им помага във всичко. Той е Александър Чакмаков. „Възрастта ми е както плюс, така и огромно задължение към децата, казва класният. - Като видят млад преподавател, те първо започват да пробват дали ще им мине номера и до къде ще стигнат моите сили да ги изтърпя“. Поема класа през миналата година в доста тежка ситуация, след 4 смени на класните ръководители. Намира децата обезверени и в позиция „всеки срещу всеки“. За кратко време обаче успява да намери добрия тон с 11-класниците, да стане приятел с тях, но и да положи границата, за да му имат необходимото уважение. Печели ги на своя страна още с първото си действие. Посреща ги за началото на учебната година с попълнени бележници с личните данни на всеки един, с програмата и преподавателите – нещо толкова досадно за всеки ученик, който още не се е отърсил от незабравимото си лято. Сега, в навечерието на абитуриентския бал, Чакмаков е убеден, че 12в вече е един отбор. И не случайно за изпращането си от школото учениците му го изненадаха, като а на неговата написаха The Big Boss. Всъщност, Чакмаков намира правилната за себе си професия още в тийнейджърските си години. Като гимназист той се включва в програмата „Връстници обучават връстници“, а завършва образованието си в далечна Австралия. Тази година той изведе петия си випуск до дипломирането. Наред с това младият учител следва и право в Холандия, и довършва педагогическото си образование. „Въпреки правното образование, което получавам в момента, аз твърдо съм наясно със себе си, че професията на преподавател е тази, която ще работя и занапред“, категоричен е той. Ако питате какво му харесва да е учител, Александър не се колебае: „Харесва ми това, че всеки ден е абсолютно различен. Че децата са много откровени. Аз винаги казвам, че те са истинският лакмус за това дали едно нещо е правилно или не.“ Чакмаков е категоричен, че за годините, в които е преподавател, никога не е бил подведен от ученик. Макар още с появата му в което и да е школо, по-старите му колеги да го съветвали никога да не слуша децата, защото „ще му скроят шапка“. Признава обаче, че го стяга шапката на консервативната образователна система в България. Не понася когато му казват, че нещо трябва да се направи, просто защото „така са казали от министерството“. „Сменил съм 5 училища и виждам, че навсякъде има различно тълкуване на нещата от съответното училищно ръководство, затова не могат да ме убедят, че „така са казали“. Най-непонятно му е това, че  и в тази си роля се бърка погрешно и в семейния живот на хората. Според учителя по английски, който се чувства по-скоро гражданин на света, отколкото кореняк софиянец, не е нормално, ако родителите искат да почиват извън времето на школските ваканции, детето да не може да замине с тя заради училището. Видял е различното в холандската образователна система, където също за кратко преподава. „Там няма строгото писане на отсъствия и тази дребнавост със закъсненията. В западните страни работят с разбиране към детето“, споделя Чакмаков. Може би и заради това той е доста либерален с отсъствията на своя 12в клас и разбира извиненията на учениците, когато чувства, че са честни и оправдани. Александър започва учителската си кариера в 112 ОУ в София като преподавател в началния курс. По-късно работи в класическата гимназия, в 32-ро училище, където пак извежда 12-класници. „Разликата е огромна действително, защото ако в началния курс работата на учителя е да възпитава децата, то в гимназията е да ги насочва, да им показва какво е хубаво да направят най-вече за себе си и да намери начин да ги мотивира да учат“, казва младият учител, а на въпрос кое е по-лесно, заявява: „В тази професия няма лесно“. Това, което иска да остави в главите на своите абитуриенти е  „Струва ми се, че нашето общество има нужда точно от хора, които знаят как да направят нещата, имат капацитета и възможностите, но трябва да отстояват позицията си. Ако се оставят по течението, нищо няма да се промени“, категоричен е той и допълва: „Ако успея от един клас от 30 деца да накарам 3 да мислят широко скроено за света, по-хубаво нещо от това няма“. Голямата му мечта е да стане директор на училище и не просто защото звучи гръмко, а за да покаже на хората от образованието, че има и друг начин. Философията на Чакмаков е: „Не е нужно учителят да покаже на всяка цена, че превъзхожда ученика. Нужно е да покаже на детето, че то трябва да го надмине и след това да му даде шанса да се развие“. Въпреки че е новатор в училище, Александър не е трън в очите на по-опитните си колеги. Казва, че не е чул лоша дума за себе си от тях, но признава, че децата му се радват повече. „Има случаи, когато колегите обсъждат някои мои методи, но отдавна съм взел решение, че не плащам данък обществено мнение“, споделя преподавателят.    Въпреки че от малък решил, че ще става учител, Александър Чакмаков записва да учи право заради семейството си. Баща му и брат му са икономисти, а майка му – педиатър, и на неговата професия вкъщи се гледало като на треторазрядна. „Всички смятаха, че е много филантропски, но въпреки това – цял живот учител...“ С времето успява да ги убеди, че има ползи от учителската професия, а за момента възприема правото като едно добро базисно образование, от което всеки се неждае. Най-голямата мъка за семейството обаче е, че Александър остава далеч от спорта. А Чакмакови са известни в спортните среди – дядо му Нако Чакмаков е първият капитан на футболния ЦСКА, а баща му Александър е тясно свързан с възраждането на баскетболния ЦСКА в последните години. „Аз не успях да стигна такива висини“, шегува се учителят. Разказва, че като малък тръгнал на плуване, но се разболял от пневмония. После пробвал футбол, но счупил крак, на тениса пък извадил рамо. И така бързо-бързо се отказал да спортува. Обича обаче да гледа спорт и е фен на няколкото свои ученици, които активно тренират баскетбол, волейбол, че дори и конен спорт. Другото му хоби са пътешествията, за които е благодарен на семейството си, че го е подкрепяло финансово и на училищните ръководства, че са му позволявали да ги осъществява. За него е важно преподавателят да е видял свят, както се казва, и да има други очи, за да разказва. Въпреки че е посетил доста екзотични места, признава, че има балканска душа и на сърце му са съседните Гърция и Турция. Голямата му мечта в това направление е да посети Мачу Пикчу и е сигурен, че някой ден и това ще стане.", "date": "2018.05.26", "title": "На учителя с любов"}
{"url": "https://www.monitor.bg:443/bg/a/view/hramove-na-slavata-i-na-smyrtta-100709", "text": "Хималайските осемхилядници привличат неудържимо алпинистите и туристи от цял свят със своето магнетично излъчване. Често обаче техният поход е като полета на пеперудите към светлината. Най-високите точки на света са се превърнали в домове на славата, за тези, които успяват да стъпят на тях и на смъртта за останалите там завинаги. Най-честият въпрос за алпинизма е защо тези хора го правят, като знаят добре на какви изпитания ще бъдат подложени и какви рискове има. Отговорите са безбройни. От най-елементарните - суета, егоизъм, себелюбие, стремеж за себедоказване, заради невероятните гледки, усещането да си по-високо от всичко, до далеч по-трудни за обяснение. Наскоро човек, отдал доста години на тази кауза, го обясни така: \"В този век на пресищане с информация ние сме може би последните хора, които носят в себе си любопитството към непознатото, неизвестното, различното. Ние правил разликата с обикновените.\" Първият, дръзнал да катери Еверест (може би стъпил на него) и загинал през 1924 г. - Джордж Мелъри, пък отговаря защо е бил устремен към върха с простото: \"Защото го има!\". Най-добрите се помнят завинаги, особено за пристрастените към темата. Черната статистика обаче често наклонява везните при преценката и интереса към нея. Пътищата към някои от върховете са \"маркирани\" с десетки замръзнали трупове. Общата бройка на загиналите надхвърля вече 865 души. Най-много са естествено на Еверест - вече 295 с последните четирима от този сезон. Те са македонецът Георги Петков (63), двама японци, единият е Нобукадзу Куриаки (36), планински водач шерп. Общо 8 българи са доказано загинали под хималайските първенци. През 1984 г. на връщане от Еверст замръзва Христо Проданов. През 1989-а под Анапурна остават Огнян Стойков и Милен Метков, през 1994-а Йорданка Димитрова под Кангчендзьонга, през 1998-а Христо Станчев под Манаслу, през 2004-а Христо Христов и Мариана Масларова под Еверест, през 2010-а - Петър Унджиев под К2. Боян Петров се води изчезнал, поне до намирането на друга информация. Има оцелели алпинисти, за които с месеци никой нищо не е чувал, макар и не във века на суперкомуникациите. Еверест................8848.................... 5670............. 297 К2.........................8611.................... 306................. 81 Кангчендзьонга.. 8586.................... 283................ 40 Лхотце................ 8545.................... 416.................13 Макалу................8515......................361................ 31 Чо Ойо................8188.................... 3140...............44 Дхаулагири.........8172..................... 448............... 69 Манаслу............ 8153...................... 661............... 65 Нанга Парбат.....8125...................... 335...............68 Анапурна...........8091...................... 191.............. 61 Гашербрум 1.... 8080.......................334...............29 Броуд Пийк........8047.......................404............... 21 Гашербрум 2.....8035.......................938............... 21 Шиша Пангма....8027......................302................25", "date": "2018.05.26", "title": "Храмове на славата и на смъртта"}
{"url": "https://www.monitor.bg:443/bg/a/view/we-walk-e-syvremenen-bjal-bastun-100723", "text": "Белият бастун, с който потупват по земята, хората със зрителни нарушения е от голяма помощ за тях, но съществува ли възможност за подобряването му? Младите предприемачи от турската Young Guru Academy (YGA), изглежда, мислят точно така, и затова в партньорство с фирмата за електроника Vestel са създали високотехнологичния интелигентен бастун WeWALK. WeWALK се състои главно от електронна дръжка с обикновен бял бастун, поставен отдолу.  Докато върхът на този стандартен бастун се използва за откриването на препятствия на земята, препятствията на нивото на главата се откриват от ултразвукови импулси, излъчвани от дръжката WeWALK. WeWALK е снабден и със светодиод, отпред, който помага на потребители с частично нарушено зрение да виждат на тъмно, както и тъчпад, който може да се използва за дистанционно управление на свързан, посредством Bluetooth, iOS или Android смартфон. Тази възможност за свързване с телефона означава, че потребителите могат да използват вградените високоговорители на WeWALK, за да получават гласови указания от поддържани приложения, като Google Maps или да използват микрофона, за да се разговарят с Amazon Alexa, който също се поддържа. Освен това, тъй като технологията е изградена около отворена платформа, програмисти от трети страни могат да добавят свои собствени, смартфон базирани функции. YGA вече финансира местното производство на WeWALK, благодарение на турската платформа за набиране на средства Arikovani, но сега се обърна към Indiegogo, за да достигне и до други страни. Сега цената за брой е $ 349, като доставките ще започнат през декември, ако всичко е по план. Очакваната цена на дребно ще е $ 499.", "date": "2018.05.26", "title": "WeWALK е съвременен бял бастун"}
{"url": "https://www.monitor.bg:443/bg/a/view/dobromir-borislavov-majmunarnikyt-v-zooparka-s-nastilka-i-ozelenjavane-za-1-mln-leva-100685", "text": "      - Може би първо трябва да спомена инициативата за т.нар. демонстративно хранене, която провеждаме от около година. Тогава служителите ни разказват на посетителите интересни факти за животните. Хората задават въпроси, питат за неща, които ги интересуват. Радваме се на голям интерес. Дори служителите ме изненадаха и поискаха лично да се включа в демонстративното хранене. Само че те общуват много повече с животните и на мен ми бе малко по-трудно. Всичко обаче мина много добре. Хранихме животните от сектор „Примати“, също така големите котки, каймана и др. Изключително съм доволен. - Не мога да кажа с точност, но обикновено се събират по около 150-200 души в група. Затова са ни необходими и микрофони, тъй като не всички хора могат да ни чуват. Така че за следващата инициатива ще се подготвим. - Така е. Това е и основната цел на инициативата. Чрез нея искаме хората да разберат, че храненето на животните от външни лица е абсолютно забранено. Не бива децата да пускат през клетките каквото и да било на животните. Те имат специален хранителен режим, който се изготвя на база на движението им. Все пак живеят в затворена среда. Опитваме се да обясним, че ако 100 души на ден хвърлят по едно пакетче солети на дадено животно, това може да е фатално за него. Имали сме такива случаи. Дори ни направи впечатление, че някои животни не приемат храната, които им даваме, което означава, че някой им е давал нещо през клетката преди това. Презумпцията, че животните иман нужда от много храна, не е вярна. В повечето случаи дори приемат повече от необходимото, като имате предвид движението, което извършват. Затова ние се стремим да я разреждаме. Някои дори имат т.нар. гладни дни, за да не затлъстяват. Наддаването на тегло може да доведе до различни здравословни проблеми и да влоши състоянието им. Също така по време на инициативата хората научават много любопитни факти - от къде идват животните, кой е водачът в определени групи. Има животни с много интересни истории. Всеки път това предизвиква любопитство. За нас инициативата има смисъл, защото помага за обратната връзка с посетителите. Идеята ни е да я развиваме още повече занапред. Искаме да направим така, че в бъдеще посетителите да си купят храна, приготвена в нашата кухня, и контролирано да хранят определени видове животни. - По принцип затоплянето на времето оказва влияние, животните търсят сянка в такива моменти. Дори вече пускаме водните басейни в някои дни при разширенията на големите котки. Басейнът при хипопотама също е зареден. Няма как да спрем времето. Животните се съобразяват и когато е много горещо, оставаме във вътрешните заграждения. Включили сме и поливните системи, за да поддържаме тревата зелена. Животните вече са на пролетно-летен хранителен режим. Даваме им повече пресни зеленчуци. - Даваме им сладолед само в разгара на лятото. Все още е рано. Тогава им правим изненади. Замразяваме определени плодове и зеленчуци с кубчета лед. Те се разхлаждат по този начин, но в същото време се забавляват. Все още обаче е рано за такива изненади. - Наистина се стремим да имаме нови животни в зоопарка. В момента успяхме да се сдобием с две мъжки чипоухи прасета. Това е рядък защитен вид, имаме ги от преди Великден. Сдобихме се и със зелен дървесен питон, изключително рядък и ценен вид. Имаме си и няколко алпаки - чифтокопитен вид, подобен на ламите. Това са видовете засега, с които можем да се похвалим. Очакваме скоро да имаме и бърнеста мечка. Това е екзотична мечка, а впоследствие водим преговори за хималайска. За любителите на този вид ще е изключително интересно, още повече че те не се намират лесно. Изискванията за това са големи и е добре, че успяхме да покрием критериите. Вече имаме одобрение, за което съм изключително доволен. - Освен бебето лемурче, което се роди преди около месец, чакаме на бял свят да се появят бебе кенгуру и малко при ламите. По време на Великден успяхме да направим кампания за набиране на средства за придобиване на женско чипоухо прасе и да имаме малки. След това можем да разменяме тези видове с друг зоопарк. - Направихме изложба, която представлява ретроспекция от 1880 година досега. Концертът на 19 май протече много добре. Надявам се до края на годината да има доста инициативи за децата. Ще организираме различни събития на територията на зоопарка, които да покрият изцяло годината. Стремим да създаваме и нови условия за животните. - Съвсем скоро започва реконструкцията на сектор „Примати“. Завършва ремонтът на лятната сцена, известна като амфитеатъра. Също така предвиждаме нови разширения на външните заграждения. В това отношение има какво да се подобрява, не са правени инвестиции дълго време и затова съм доволен, че успяхме да завършим ремонта на големите котки. Сега започваме този на приматите, като целта е да създадем условия, близки до естествената им среда. - Ще се изградят нови външни разширения, няма да има плочки за баня, а ще са на настилка със специални аранжировки. Предвиждаме дървета, за да обитават условия, близки до техните естествени. Столична община е планирала тази реконструкция още преди години. Имаме и сключен договори това предстои да се случи. - Мисля, че е в рамките на 1 милион лева. Става дума за три маймунарника, към всеки трябва да се направи разширение, озеленяване, да се подмени съществуващата канализация в определени зони. Надявам се посетителите ни да проявят търпение, защото ние нямаме почивен ден. Всичко е за доброто на животните, но и в интерес на хората. Ще отделим зоните и ще работим паралелно.   Добромир Бориславов е ландшафтен архитект Има и магистърска степен по бизнес администрация от Нов български университет От 2008 г. е член на съвета на директорите на \"Софийски имоти\", по-късно и зам.-председател В началото на 2012 г. става част и от управата на \"Озеленяване\"", "date": "2018.05.26", "title": "Добромир Бориславов: Маймунарникът в зоопарка с настилка и озеленяване за 1 млн. лева"}
{"url": "https://www.monitor.bg:443/bg/a/view/za-sherpite-dobyr-mesec-hrani-godina-100702", "text": "Стане ли дума за височинен алпинизъм в Хималаите и Каракорум, темата за шерпите изплува моментално. Без този уникален народ едва ли досега хиляди щяха да стигнат до най-трудните върхове. По произход са тибетци, разселени в съседните страни в търсене на поминък. Името им всъщност означава Източни хора. Наричат ги и Ангелите пазители на Хималаите. Тези в Тибет и Непал са будисти по религия, има и християни и индуисти, а заселените в Пакистан, известни като балти, са мюсюлмани. Нямат писменост, но езикът им доказва, че са от един корен. една жена живее с няколко братя, възпроизвежда рода, грижи се за тях. И едните, и другите обаче притежават изключителни умения в планинарството и способността да пренасят тежък и обемен багаж. Именно в това е голямата им роля. Те изнасят товарите до базовите лагери, строят ги, опъват палатки, качват бутилки с кислород, поставят въжени парапети и стълби. Не са гаранция за успех на експедицията и срещу смъртта, но са неизбежна част от всичко, което се случва под върховете. Шерпите по принцип не се се катерят на тях, защото ги смятат за домове на боговете. Животът ги принуждава обаче да престъпят и тази граница. Рекордьорът по изкачвания на Еверест - 48-годишният Ками Рита, стъпи през този май за 22-ри път на Покрива на света. Брат му има 17 изкачвания. Още се спори кой е първият, стъпил най-високия връх през 1953 година - канадецът Едмънд Хилари или шерпът Тенсинг Норгей. И двамата избягваха да коментират този въпрос. Все пак една трета от жертвите на върховете са от този етнос. След създаването на непалската държава през 1800 г. шерпите от района Кхумбу получават автономия. През 1976 г. пък самият Кхумбу получава статут на национален парк. Това е място с най-многобройно шерпско население. Което очевидно оцелява добре. През 1975 г. са били преброени 25 000 души, по последни данни сега са над 155 000. Всеядни са, могат да се хранят с всичко. Не избягват алкохола и цигарите, но ги употребяват разумно. И се занимават предимно със земеделие. Шерпите са невероятно издръжливи. Дребни са на ръст, но с голям гръден кош. По време на преход могат да носят много дълго на гърба си тежест, понякога равна, че и превишаваща теглото им. Средно при дълги преходи се товарят с от 25 до 40 кг. Многобройни изследвания са потвърдили, че кръвоносната им система работи различно - кръвта им се движи два пъти по-бързо от тази на европейците. Така запазва и оптималния сърдечен ритъм и налягане на големи височини, където атмосферното налагане е много по-слабо. Концентрацията на продуктите при разпадането на азота в кръвта им е 10 пъти по-висока от тази при идващите за катерят Еверест отдалеч. Азотният оксид и неговите метаболити разширяват кръвоносните съдове - оттук и фантастичната им издръжливост. Всеки, който се се сблъсквал с шерпите, твърди, че те са готови да се пазарят за всичко и докрай. Не са редки и случаите, при които не спазват уговорките, с цел да измъкнат повече пари. Не им е чуждо и присвояването на вещи, които могат да им помогнат в необичайния им занаят. Не са способни обаче да причинят зло, да нападнат, да убият, не са агресивни. Това идва вероятно от религиите им. Не са най-почтените планинци, но всички ги разбират и им прощават. Защото за тях добър месец храни цяла година. Средните годишни заплати в Непал са около 400 долара, а по селата на шерпите едва достигат $200. При добър сезон (около месец плътна работа) като носачи и водачи могат да заработят между 3000 и 6000 долара. Заплатите си шерпите получават от фирмите, организирали експедициите, които имат почти твърди цени. Сериозните си пари обаче заработват над 6500 метра при индивидуални пазарлъци с алпинистите. Това потвърждава и разказът на Атанас Скатов за спирането му към Еверест. \"След като от Китайската планинска служба не ми разрешиха да тръгна за Еверест, ми върнаха таксата от $10 000, която бях платил за разрешително. Това не се бе случвало до момента. С парите, които бях предплатил за храна и спане в базовите лагери, изгорях. По едно време си помислих, че са склонили да ме пуснат, но при положение, че намеря шерп, с който да се кача. Аз исках той да се яви само пред тях за доказателство, а аз да си тръгна нагоре сам. Никой не се съгласи. Накрая един сякаш се нави, но срещу $9000 и 6 бутилки с кислород. Аз имах в джоба $1000. Пазарлък не става. За тези неща се договаряш с фирмата. Тя ти предлага шерп. Ако искаш някой специален, получаваш него. Те са хора като нас. Някои са по-човечни, но всички го правят за пари.\" В последните години мнозина от шерпите се замогнаха. Такива планински носачи се търсят вече не само в Хималаите, а и в САЩ, Европа, Латинска Америка. И те намират там своето място. Тенсинг Норгей разказва как шерпите приемат тази своя \"хамалска философия\" в книгата си \"Тигър на снеговете\". \"Момчето шерп гледа нагоре и вижда планината, пише той. - След това поглежда надолу и вижда товара. Той вдига товара и тръгва към планината. И не вижда в това нищо необичайно или неприятно. Да върви с товар - това е неговото естествено състояние и той за него постепенно става част от тялото му.\"    Средно $41 500 на човек в експедиция за Еверест откъм Непал и $38 000 откъм Тибет. $115 000 - най-скъпата експедиция от туроператора RMI. За 2018 г. цените откъм Непал са скочили с 6%, откъм Китай - с 12%. За 2019 г. очаквани цени за пермишъни (разрешителни) за Еверест - $11 000 на човек. За група от 4 и повече души - пермишъни от $7000 до $9950 за Китай. До $19 500 на човек при група от 1 до 3-ма души. В това влиза обаче транспорт до базовия лагер, хотел, офицер за свръзка, чували за боклук, 5 яка до базов лагер, 4 над него. $3300 за разрешително за работа на шерп от Непал в Китай и не по-малко от 5000 за самата му работа. $5000 такса \"боклук\" за група. Всеки от нея се задължава да свали в базовия лагер не по-малко от 8 кг боклук, като се връщат по $20 за първия върнат кг и по 10 за всеки следващ. $9000 до $16 500 лични разходи за алпинист, изкачващ солово след базовия лагер. $200 - Медицински ваксини. $100 - виза за Непал. $40 - Такса за 1 ден за як с товар до 70 кг. в Непал. Минимален наем за група - 4 яка за 4 дни ($640). $300 за як на ден откъм Китай. $20 - За шерп носач на ден до базов лагер при товар 27 кг. Минимален наем на за група - 3-ма шерпи за 6 дни (при работа с фирма). $4000 - За шерп водач, задължителен за изкачване не Еверест. $2500 - За работа на шерпи на ледопада Кхумбу, $600 за наем на един шерп. $300 - За свещена церемония Пуджа (молитва за успешно изкачване). $50 до $550 - Кислородна система, за бутилка. Най-малко 5 бутилки до върха, без носенето. $440 - Кислородна маска. $5000 до $20 000 - Евакуация с хеликоптер от базовия лагер от южната страна на Еверест. $70 до $500 - Евакуация без хеликоптер. $2200 - За разгръщане на 1 кв. м комерсиален плакат или флаг.", "date": "2018.05.26", "title": "За шерпите добър месец храни година"}
{"url": "https://www.monitor.bg:443/bg/a/view/bistrishkite-tigri-ostavat-v-elita-i-dogodina-100717", "text": "„Витоша“ (Бистрица) oцеля в Първа лига. Отборът, който завърши на последното място в първенството, възкръсна в баражите и след драматичен решителен мач с „Локомотив“ (София) запази елитния си статут. Футболистите на Костадин Ангелов ликуваха на \"Лаута\" тази вечер след дузпи - 4:2 при ударите от бялата точка (2:2 след продължения), при които в герой за \"тигрите\" се превърна 19-годишният вратар Николай Георгиев, а победната дузпа реализира Стефан Христов. Именно той направи 2:2 в 123-ата минута и попари надеждите на \"железничарите\", които бяха на секунди от така жадуваното завръщане в родния елит. В редовното време резултатът беше 1:1. Още в четвъртата минута „Локомотив“ поведе чрез голмайстора си Илия Димитров. Юношата на „Левски“ отбеляза с глава след центриране на Николай Цветков. В 63-ата минута „Витоша“ изравни - 1:1. Даниел Кутев отбеляза с глава след центриране на Михаил Петров, като за бившия футболист на „Ботев“ (Пловдив) това беше първи гол през сезона.", "date": "2018.05.26", "title": "„Бистришките тигри“ остават в елита и догодина"}
{"url": "https://www.monitor.bg:443/bg/a/view/bytlyr-s-kod-bylgarija-v-syrceto-100694", "text": "Джерард Бътлър е сред малцината холивудски актьори, които не страдат от Синдрома на звездата. Това ще ви потвърди всеки фен, който успя да го вкара в рамките на камерата си за селфи по време на поредния му престой у нас. Към настоящия момент България е вече със статута на трета родина на Бътлър (той е роден в Шотландия и работи най-вече в САЩ), а пресмятането на броя на отскоците му до нашата татковина ни се струва прекалено сложна математическа задача. Самият актьор не пести суперлативи. Той неведнъж е изразявал възхищението си към природата ни. Не пропуска, разбира се, да се изкаже ласкаво и за екипа на „Ню Бояна“, с който преди броени дни завършиха снимките на шестия му филм, реализиран в България.  казва по повод визитите си у нас 48-годишната екшън звезда. „Код: (...)“ е поредицата - почерк за актьора. Тя е и продукцията, която неизменно свързва Бътлър със страната ни, тъй като и трите филма са заснети у нас. Клапата на последния - „Код: Ел Ей“ щракна преди около месец в София. И по традиция, Бътлър намери време встрани от натоварения си график по лентата, за да се срещне с фенове, да се разходи до Пловдив, където да забавлява местните като свири на перкусии, да потренира езда във Владая и т.н. Всеки, който поне веднъж се е срещал със звездата от „300“, знае, че усмивката рядко слиза от лицето му, а поведението му обикновено наподобява на далечен приятел, с когото не сме се срещали с години. „Много е точен. Изпълнява всяко упражнение, което му покажа. Не е надут – сякаш тренирам с мой приятел“, обясни преди дни фитнес инструкторът Ричард Величков, който е и настоящият носител на титлата „Мистър България“. Ентусиазмът на Бътлър да поддържа добрата си физическа форма за поредния екшън във филмографията му го срещна и с двукратния победител на „Вип Брадър“ Джино Бианкалана. Освен с таланта и любовта си към България екранният агент Майк Банинг спечели сърцата на българските си фенове и с любовта си към животните. Нещо повече, той прибра бездомно кученце от Витоша, а Шушка вече е негов спътник във всяко едно негово приключение. Така животинката, наричана от самия Бътлър „моя най-добър приятел“, се върна в родината си заедно с него за снимките на „Код: Ел Ей“. Спортните запалянковци също имат причина да симпатизират на актьора на чисто човешко ниво. Или поне тези, които заедно с него, поне морално, празнуваха класирането на футболния „Левски“ за Купата на България. Самият Бътлър пък остана удивен и от роден рехабилитатор, след изтощителните снимки на „Код: Лондон“ у нас преди три години. Като болен футболен фен шотландецът едва изчаква да свали пропитото с пот и сажди сако на агент Банинг, за да присъства на финала на световното първенство по футбол в Бразилия. „Бях с момчетата от отбора на Германия в нощта, в която станаха шампиони, и централният им полузащитник - Бастиан Швайнщайгер, ми разказа за невероятния им физиотерапевт. Казах си „Трябва да се срещна с този пич” и потеглих към България”, споделя пред USA Today актьорът. Услугите на нашенеца, чието име запазва в тайна, Бътлър ползва в продължение на седмица. Фактът, че е добър не само в екшън заглавията актьорът е доказвал неведнъж, макар и често – с романтични комедии („Грозната истина“, например). Преглъщаме последните му ленти като „Геобуря“ и „Бърлога на крадците“, и с надежда отправяме поглед към следващия проект във филмографията му – Hunter Killer, части от който за (не)изненада на всички, отново са заснети в България. В заглавието актьорът спасява света от Трета световна война в ролята на Джон Глос докато луд генерал, в чиято кожа влиза Гари Олдман, отвлича руския президент с цел да предизвика масови безредици. Бътлър пък изказа специални благодарности на флота ни, който му оказал пълно съдействие на терен. Там той постреля с картечница от десантна лодка в акваторията на пристанище Варна-изток, близо до Военноморската база. „Код: Ел Ей“ също се очаква да ни даде шанс да надникнем зад образа на машина за престрелки, който си е изградил с годините шотландецът. Причината – сюжетът на лентата ще се съсредоточи не толкова върху екшъна, колкото върху „вътрешните демони“ на агент Майк Банинг. Действието в третото попълнение във франчайза на „Код: (...)“ ще се развива на борда на самолет, а в основна мишена на терористите този път ще се превърне самият Бътлър. Компания на големия екран за заглавието ще му правят съпругата на Уил Смит - Джейда Пинкет-Смит, Ник Нолти и Морган Фрийман, който ще седне в стола на президента на САЩ, след като Арън Екхарт се оттегли от продукцията година по-рано. Екипът на „Код: Ел Ей“, начело с режисьора Рик Роман Во, трябваше да пристигне у нас седмици по-рано, но контузия на Бътлър забави графика на снимките. Припомняме, че миналия октомври актьорът бе приет в болница, след като претърпя лек инцидент с мотоциклета си. За щастие той се размина единствено с натъртване на крака. „Код: Ел Ей“ ще се появи в киносалоните през 2019 г.", "date": "2018.05.26", "title": "Бътлър с „Код: България“ в сърцето"}
{"url": "https://www.monitor.bg:443/bg/a/view/abramovich-shte-se-mesti-v-izrael-100718", "text": "Роман Абрамович ще емигрира в Израел, след като Великобритания не му подновява визата, съобщи в. “Дейли мейл”. Собственикът на футболния клуб “Челси” е построил огромна къща в предградие на Тел Авив, където се очаква да се премести да живее, пише израелският в. “Хайом”.   В близките дни се очаква милиардерът да кандидатства за израелско гражданство. Абрамович има право на такова, защото вече е инвестирал значителни суми в тази държава. Той е собственик на хотел “Версано” в Тел Авив, който купил за 25 млн. долара. Семейството на бащата на богаташа са литовски евреи, принудени от Сталин да се изселят, съобщи в. “Дейли мейл”. По-рано бе съобщено, че властите във Великобритания са поискали от Абрамович да обясни произхода на богатството си, за да му издадат нова виза. Лондон отрича тази информация.", "date": "2018.05.26", "title": "Абрамович ще се мести в Израел"}
{"url": "https://www.monitor.bg:443/bg/a/view/vandali-porugaha-izlojbata-za-bukvite-v-centyra-na-sofija-100727", "text": "Вандализъм в центъра на София. Информационните табла, поставени в Градската градина в столица, точно пред Народния театър „Иван Вазов”, са надраскани с грозни и нецензурни надписи. Върху информационните табла, разположени по алеите на парка, се представя изложбата на Фондация „Ценности” „За буквите – Кирилицата в съвременното българско изкуство” с включени произведения на 30 пловдивски художници. Явно думата ценности не означава абсолютно нищо за този, който с червен спрей е издраскал таблата, показващи буква от родната азбука през погледа на различните автори, пише БГНЕС. Изложбата беше открита още на 14 май по повод най-българския празник – 24 май, Ден на славянската писменост и култура, и продължава по програма до 28 май. Вандалският акт обаче слага преждевременно край на изложбата, почитаща буквите и езика.", "date": "2018.05.26", "title": "Вандали поругаха изложбата „За буквите“ в центъра на София"}
{"url": "https://www.monitor.bg:443/bg/a/view/uchenik-strelja-s-pistolet-v-uchilishte-rani-dvama-100719", "text": "Ученик откри стрелба в средно училище в американския град Ноубълсвил в щата Индиана. Двама души са ранени, съобщи телевизионният канал Ей Би Си, цитиран от ТАСС. Телевизията се позова на полицията. По информация на Ей Би Си по време на учебните занятия един от учениците поискал от учителя да излезе от час, след което се върнал с два пистолета и открил огън. Произвел е шест изстрела. Ранени са ученичка и преподавателят, които са откарани в болница. Учителят по думите на неговия брат е получил минимум три огнестрелни рани. В момента го оперират, няма данни за състоянието му. Според един от учениците именно учителят е съумял да спре стрелеца, посочва Ей Би Си. Полицията установява как стрелецът, чието име и възраст не се съобщават, се е сдобил с оръжията. Той не е пострадал и е бил арестуван от пристигналите полицаи. Мотивите му засега са неизвестни. Преди седмица подобна трагедия се разигра в град Санта Фе в щата Тексас, където 17-годишният Димитриос Пагуртис застреля десет души и рани още толкова. По данни на Си Ен Ен от началото на годината в училищата в САЩ вече е имало 22 случая на употреба на огнестрелно оръжие, при които е имало убити и ранени.", "date": "2018.05.26", "title": "Ученик стреля с пистолет в училище, рани двама"}
{"url": "https://www.monitor.bg:443/bg/a/view/po-shevovete-na-kralskata-roklja-100681", "text": "Сватбата е едно от най-важните събития, а когато става въпрос за кралски особи, тя се превръща в значима церемония за цял народ. Венчавката на принц Хари и актрисата Меган Маркъл се превърна в световна сензация, а тоалетите на присъстващите веднага грабнаха вниманието. Булчинските рокли, които носят бъдещите принцеси, херцогини и т.н., винаги са предизвиквали интерес. Историята на роклите такива, каквито ги познаваме днес, започва да се пише със сватбата на кралица Виктория и принц Алберт Сакс-Кобург Гота през 1840 г. Преди това, независимо от потеклото, младоженките са избирали тоалети във всички цветове.  на традицията да се носи бяла, днес символ на чистота и непорочност, когато е още на 20 години. Изборът й обаче няма общо със символиката. „Виктория се е спряла на бялото предимно, защото цветът перфектно подчертавал мантията й. Тогава другите гости са били помолени да не са облечени в бяло“, разказва писателката Джулия Берд. Облеклото е от кремав сатенен плат от Спитълфийлдс - историческия център на копринената индустрия в Лондон, и ръчно изработената дантела. По роклята има и малки оранжеви орнаменти – символ на плодовитостта, който в случая се венчае с успех, тъй като кралицата ражда девет деца. Настоящата кралица на Великобритания – Изработката на роклята е поверена на дизайнера сър Норман Хартнъл, който по това време често е кроил тоалети за кралското семейство. Воалът на кралицата, който е с дължина 4 метра, е украсен със звездообразни цветя. Целият тоалет е създаден като символ за възраждането на страната след края на Втората световна война. Смята се, че е вдъхновен от живописта на Ботичели „Примавера“ от 1482 г., заради сложните мотиви на бродерията от разпръснатите цветя върху сатенения плат. Не можем да говорим за емблематични рокли в кралското семейство, без да споменем Журналистите толкова много са се вълнували от избора на тоалет за сватбата й с принц Чарлз през 1981 г., че дизайнерката Елизабет Емануел е крила всяко непотребно парченце плат. Репортерите периодично са ровили в кофата й за боклук, за да намерят подсказка относно булчинския тоалет. Роклята на Даяна, която е оценена на 9000 паунда, има 7-метров шлейф и е изработена от най-фината дантела, декорирана с дантела, пайети и 10 000 перли. Най-големият проблем при изработката й е, че Даяна е развила булимия малко преди сватбата, поради което размерът на роклята е прекрояван няколко пъти Следващата булка в кралското семейство, Сватбата й с принц Уилям се състоя през 2011 г., но роклята й за 250 000 паунда още се помни. Тоалетът е дело на дизайнерката Сара Бъртън - творчески директор на модна къща „Алекзандър Маккуин“. Воалът е с дължина близо три метра. При изработването й всички работещи по бродерията са дали обет за тайна. Символиката по роклята се крие в различните цветя по нея, които са характерни за всички краища на Обединеното кралство. На приема в Бъкингамския дворец булката, вече като херцогинята на Кеймбридж Катрин, се появи в изискана рокля от бял сатен с деликатен колан, отново сътворена от Бъртън. С две рокли на сватбата си се разписа и която каза заветното „да“ на принц Хари на 19 май. Звездата от „Костюмари“ се появи на церемонията в църквата в рокля, дело на дизайнерката с британски корени Клеър Уейт Келър, която крои за „Живанши“. В тоалета ясно личат изчистените линии на френската модна къща, като деколтето е тип „лодка“, а талията е ефирно оформена. Роклята е с 5-метров шлейф с копринен тюл, а тук бродираните цветя са символ на 53-те държави, членуващи в Общността на нациите. 36-годишната американка сподели, че е избрала Клеър за дизайна на облеклото, за да промотира британския талант. Новата херцогиня на Съсекс носеше тиара, която е принадлежала на бабата на Елизабет II - кралица Мери. Диадемата е съставена от 11 блестящи секции, осеяни с големи и малки брилянти. Тя е била изработена за кралица Мери през 1932 г. С втория си тоалет Меган се появи на вечерния сватбен прием, организиран във Фрогмор хаус от британския престолонаследник - принц Чарлз. Изчистената бяла рокля е изработена от световноизвестната дизайнерка Стела Маккартни. Единственото бижу на булката, което направи впечатление на гостите и медиите, е пръстен с камък аквамарин, който е бил собственост на принцеса Даяна. ", "date": "2018.05.26", "title": " По шевовете на кралската рокля"}
{"url": "https://www.monitor.bg:443/bg/a/view/izdirvat-shofior-ranil-abiturient-pri-katastrofa-i-izbjagal-100720", "text": "Млад шофьор беше застигнат и ударен от автомобил на Околовръстния път в София на 17 май. Шофьорът, причинил катастрофата, изчезнал от мястото. Инцидентът е станал около 5.30 часа сутринта. При удара колата на младия шофьор паднала в близко дере. Има свидетели на катастрофата. В момента се търси виновният. Пострадалият ще навърши 19 години другата седмица. В момента е в \"Пирогов\" и се лекува, вместо да празнува своя абитуриентски бал, разказва Нова телевизия. Близките на момчето апелират свидетелите на инцидента да помогнат. От районната прокуратура обясниха, че има образувано досъдебно производство. Следствените действия са започнали в началото на тази седмица.", "date": "2018.05.26", "title": "Издирват шофьор, ранил абитуриент при катастрофа и избягал"}
{"url": "https://www.monitor.bg:443/bg/a/view/pol-makkartni-razreshi-hit-na-bijtyls-da-byde-izpolzvan-za-blagotvoritelnost-100721", "text": "Пол Маккартни даде благословията си хитът \"With a Little Help from My Friends\" на \"Бийтълс\" да бъде използван за благотворителност в полза на Националната здравна служба на Великобритания, съобщи Контактмюзик. 75-годишният певец и композитор пусна хитовата песен заедно с останалите членове на бандата преди 51 години. Сега песента вероятно отново ще изкачи върховете на класациите, тъй като ще бъде използвана като благотворителен сингъл във връзка с честването на 70-годишнината на Националната здравна служба на Великобритания. Със сър Пол се свързали от телевизия Ай Ти Ви, за да получат разрешение да използват песента, която ще бъде презаписана с участието на известни певци. Американският продуцент Тимбаланд ще участва в осъществяването на проекта. Смята се, че в презаписването на песента ще участват \"Скрипт\", Алеша Диксън, Гай Гарви от \"Елбоу\", Рита Ора, Джеси Джей и \"Ю Би форти\". Възможно е новият й запис да е също с участието на Крис Мартин и \"Колдплей\", \"Литъл микс\", Роби Уилямс и Оли Мърс.", "date": "2018.05.26", "title": "Пол Маккартни разреши хит на „Бийтълс“ да бъде използван за благотворителност"}
{"url": "https://www.monitor.bg:443/bg/a/view/shefa-na-kat-stoicov-ostava-v-aresta-100714", "text": "След 4-часово съдебно заседание снощи, малко преди 20 часа, благоевградският Окръжен съдия Атанас Маскръчки остави в ареста шефа на КАТ Данаил Стоицов, но освободи бизнесмена Бойко Шарков срещу 7000 лв. парична гаранция. Делото срещу двамата обвиняеми се гледа при закрити врата по искане на адвокатите им. Арестуваните Данаил  Стоицов и Бойко Шарков бяха доведени през служебни коридори направо в съдебната зала,  за да се избегне срещата им с журналистите.  Пред съда адвокатите и двамата прокурори по делото Ивайло Филипов и Райна Гундева поискаха то да се гледа при закрити врати, позовавайки се на влязлата същия ден  в сила европейска директива за защита на личните данни. На делото присъства и бившият шеф на КАТ Благоевград и изпълнителен директор на ПФК “Пирин 1922” Малин Халачев, който заяви: \"Намереното оръжие е мое. Оставих го на съхранение при Данаил  Стоицов, защото  трябваше да пътувам в чужбина. Откритите 5300 лева са спонсорски и бяха предвидени за предстоящия футболен турнир на МВР, който ще се проведе тази неделя в курорта Албена. Оставих ги за съхранение при Стоицов като ръководител на футболния отбор на ОД на МВР”, каза Малин Халачев. В кулоарите пред съдебната зала се  забелязаха  още вицепрезидентът на световното таекуондо Марио Богданов и дъщеря му, която е сгодена за сина на арестувания Бойко Шарков. Припомняме, че в сряда след зрелищна акция в КАТ-Благоевград на полицаи от „Вътрешна сигурност“ , ДАНС и Национална следствена служба двмата бяха задържани за 72 часа. Срещу началника на КАТ-Благоевград Данаил Стоицов  прокуратурата повдигна  три обвинения. Едното е за държане без надлежно разрешение на огнестрелно оръжие и боеприпаси. Второто обвинение е за престъпление по служба – по чл. 282 от НК, за това, че на 4 май 2018 г. е превишил правата си. Разпоредил е осигуряване на полицейски конвой от село Дамяница, община Сандански, до с. Бело поле край Благоевград на тежкотоварна извън габаритна техника в нарушение на важащата за това забрана и без да има издадено разрешение от ОД на МВР-Благоевград. Целта е била да се набави облага, което се изразява в незаплащане на пътни такси и от това са могли да настъпят немаловажни и трайни последици. Другото обвинение, за което той е привлечен в качеството му на обвиняем, е за подкуп. В качеството си на длъжностно лице е поискал и приел от различни лица пари в размер на 5300 лв., вещи и услуги с имуществен характер. Причината за исканите подкупи е запазване предварително на регистрационни номера с комбинации на цифри по желание с цел предоставянето им на избрани лица. На Бойко Шарков, който стопанисва пункт за регистрация и застраховане на автомобили също му бе повдигнато обвинение за подкуп. Той е участвал като помагач и е улеснил умишлено обвиняемия Данаил Стоицов да поиска подкупите. Третият задържан по време на акцията – Никола Доганджийски-Колевеца, продължава да е на свобода. Той се намира в кардиологията на благоевградската болница, защото вечерта след арестуването си припада в килията.  В Благоевград отдавна е обществена тайна, че Колевеца  участва като посредник  в престъпната схема по уреждането на номера и бърза регистрация на коли срещу заплащане.", "date": "2018.05.26", "title": "Шефът на КАТ Стоицов остава в ареста"}
{"url": "https://www.monitor.bg:443/bg/a/view/sedmichen-horoskop-za-26-maj-1-uni-100711", "text": "26-и е ден с висок енергиен потенциал и още по-високи очаквания. Родените около 1 април ще имат по-тежки моменти поради противопоставяне между старото и младото. Може да се решите на рискови действия и пътувания. Вечерта навлизаме в деня на сърцето. Добре е в неделя да се ориентирате към дарителски и спонсорски инициативи. Така сами ще станете обект на благотворителност и още в понеделник работата ви ще потръгне. 28-и е денят на колелото, на желанието да се обвържеш с качествени хора, да продължиш в екип, да си максимално защитен срещу бурите на промените. Чудесно е на 29-и да влезете в нова среда и да започнете нова работа. Тенденцията е всички да се съберем под знамената на личната си активност, да изберем това, към което изпитваме афинитет и желание и с радост ще го правим и поемем като професионален ангажимент. 30-и е денят на огромните апетити, на желанието да прецакаш другия, да заграбиш територии, позиции и пари, да не се съобразиш с чуждите надежди и очакания. Битката за кокала е бизмилостна. На 31-и настава омиротворение, но то е повече поради невъзможноста на някои хора да се разпрострат извън чергата си. На 1-и ви очакват промени и неудобства, но в бъдеще точно те ще се окажат нужни и спасителни за работата и личните ви отношения. Балансирайте нещата. Родените във втората декада да очакват опити за манипулация.   Една успешна събота, в която ще направите силен ход и ще постигнете максималното в ситуацията, в която се намирате. Вечерта посетете тези, на които дължите жестове на внимание и обич. Навлизаме в деня на сърцето. Задушница е, палим свещ за душите на тези, които вече ги няма. В неделя всеки жест е важен, всяка инициативи в полза на нуждеещите се ще ви се връща многократно в бъдеще. Още в понеделник ролите се сменят, съдбата завърта своето колело. Сами може да се нуждаете от подкрепа и защита. До вечерта се опитайте да постигнете компромис с евентуални спонсори и партньори. На 29-и планетата на бизнеса, пътуванията и комуникациите Меркурий напуска вашия знак. Дано присъствието му ви е помогнало да се окопаете на стабилна и печеливша позиция. Вече Близнаците ще се радват на неговата протекция. Добре е в този ден да се ориентирате кам екипни дейности и да се опрете на доверени партньори. За 30-и не планирайте важни делови участия и преговори. Всеки ще иска максималното за себе си и ако има възможност ще елиминира всеки изпречил се на пътя му към парите и славата. Бъдете внимателни и не се доверявайте на никого. 31-и е ден, в който може да постигнете примирие и да са разберете с всеки. На 1-и всичко при вас ще тръгне успешно и ще донесе стабилност. Нека работата да е на първо място. Любовта да почака.  В събота може да изкачите поредния връх в кариерата. Ще получите признание и аплодисменти при публични изяви и участия в конкурси. Родените в третата декада ще блеснат с таланти и дарби. Навлизаме в деня на сърцето, Задушница е. Правим помен за близките, които не са между нас. На 27-и е отворен каналът на висшата любов. Всяко добро дело ще се зачете и отчете някъде там във врамето и пространството. Добре е вечерта да се срещнете с потенциални партньори, да уговорите делови срещи и в следващите два дни да сключите нови договори. 28-и е благоприятен ден за обвързване и огледи на терени. Сега е момента да се включите в проспериращ екип или да създадете свой за нуждите на инициативите, които ще предприемете. На 29-и планетата на бизнеса и търговската инициатива Меркурий навлиза в знака на трона си Близнаците. Вече ще се мисли на много по-високо ниво за важните начинания, от които големите ще очакват и големи печалби. Ножицата ще ореже някои придобивки. Луната е в опозиция на Меркурий в този ден, така че внимателно трябва да се засягат интересите на хората. На 30-и ще ви захапе конкуренцията. Трудно ще се оправите, ако не сте готови да отвърнете на удара. 31-и носи омиротворение. Ще се раздели неделимото. На 1-и енергетиката е блага и агресията преминава в активни действия за един по-добър свят.    Родените в третата декада ще трябва да вложат повече усилия и внимание в действията предприети на 26-и. Някой ще прескочи висока летва, а друг ще мине под нея. И двата опита ще се зачетат по законите на беззаконието. Не товарете кръста и бъбреците. Внимавайте какво носите, на какво и колко може да издържите. Вечерта се включва каналът на милоста и състраданието. В неделя направете добро дело и стоплете едно самотно сърце. 27-28-и ще бъдат най-силните ви дни за периода. Всичко предприето ще донесе късмет и ползи и ще помогне да се разберете с роднини по спорни имотни и наследствени дела. Родените около 5-10 юли ще получат нещо отдавна желано и мечтано в понеделник, когато Луна и Юпитер ще облъчват с хармония тяхното Слънце. Действайте активно, променете програмата и ако на едно място не успеете на друго ще ви посрещнат с отворени обятия и овации. 28-и ще завърти колелото на съдбата в посока изгодна за личните ви амбиции и стремежи. На 29-и опитайте да влезете в нова група по интереси и да привлечете нови хора в екипа си. 30-и е ден на тежки конкурентни битки и опасни връзки, които ще се отразят негативно на амбициите и очакванията ви. 31-и ще постави на карта личните ви и професионални отношения. Комплексите от миналото ще ви пречат. На 1-и играйте посредническа роля.  Прекрасен съботен ден с много възможности и неограничен избор на посока и цел. Действайте активно, защото в следващите два дни по някакъв начин ще бъдете затормозени и изправени пред сравнително непреодолими прегради. Очертават се намеси и неприятни визити в неделния ден. Съветът е да обгрижите с усмивка дори и тези, които ви качват кръвното. 27-и е денят на сърцето, Правят се жестове, прощават се малки и големи прегрешения. Вечерта може да дадете права на тези, които няма да оправдаят очакванията ви. Родените около 10 август да внимават със закона и публичните изяви. Не си позволявайте коментари по нечий адрес. От 29-и Меркурий вече ще ви гледа в хармоничен аспект от Близнаците. Денят е благоприятен за съвместни инициативи, за работа в екип, за провеждане на изпитна програма, чрез която да попълните групата, в която се изявявате или работите съвместно. Този, който има данни и дарби има шанс да се свърже с този, който може да ги спонсорира и развие. На 30-и ще покажете завиден апетит, нокти и зъби. Съветът към околните е да не ви закачат. Ден на хищническите апетити. Лъвът не е тревопасен и затова е опасен. 31-и носи омиротворение. Хората с комплекси ще ви дадат неограничени пълномощия. Някой ще заработи като цар или ще получи повишение. Предприетото на 1-и ще тръгне успешно и по вашите правила.  26-и е ден на високите енергии. Ще се справите с изискванията и претенциите на околните, а вечерта ще се похвалите и с възраждащи чувства и страсти. Противопоказно е да си пасивен и да изчакваш. В неделя е време за жестове на внимание. Правете това, за което някой ви помоли, участвайте в прояви на благотворителност. Вечерта уредете среща с лични спонсори и благодетели, а в понеделник се натоварете с повече отговорни задачи. Всичко предприето на 28-и ще ви донесе късмет и по-добро материално положение. Погрижете се и за външния си вид. В този ден по дрехите и визята ще ви посрещат, а ще ви изпращат по знанията и ума. Постарайте се да направите магнетично впечатление. 29-и ще постави в тежка позиция родените в първите дни на зодията. Меркурий и Луна ще образуват пречупващи аспекти с вашето рожденно Слънце. Вероятно е да продадете труда си, знанията и възможностите си за жълти стотинки. Но може би най-тежкият, рисков и конфликтен ден за вас ще бъде 30-и. Вероятно е източване на сили и ресурси от вас и вашия екип към чужди групи и колективи. Дано това, което сте организирали до момента не се разпадне. По някакъв начин мислите и действате обречено. Контролирайте робската си психика. На 31-и ще постигнете примрие и всичко ще се дали поравно. На 1-и е голямата ви победа, повишение или преназначение.  Ведър и успешен съботен ден особено за родените в третата декада. Енергията ви търси поле за изява. Не стойте у дома, вложете сили и труд в проекти свързани с повече физическо и интелектуално натоварване. В противен случай енергията ви ще се вкисне в някой орган и ще ви разболее. В неделя посетете близки и приятели нуждаещи се от грижи. Ако се чувствате самотни и вас ще ви посети някой близък, който е прочел нашата прогноза и мисли за вас. В този ден връщаме жестовете на внимание и обич получени през годините. 28-и изисква промяна, не само външна но и вътрешна. Сменете прическа и визия, променете и подхода си на работното място, ако искате да ви чуят, забележат и оценят. 29-и дава възможност да спечелите конкурс, да влезете в нов екип или да организирате нова група по интереси. Не се колебайте да привлечете и нови хора в средата си. 30-и провокира конфликти и скандали. Амбициите и страстите са разгорещени. Никой на никого няма да направи път, жест и компромис. Очертават се тежки спорове и семейни войни. Ако не овладеете положението в следващите два дни ще си имате големи проблеми с близки, приятели и колеги. На 31-и е добре да се води балансирана политика. Не отивайте в крайности. На 1-и искате или не, но ще работите за чужда кауза и интерес. Дано изпитате удоволствие от това, а не да се скапете и увесите нос.    26-и е един от най-мощните дни в лунния календар. Кундалини тръгва нагоре към теменната чакра. Ще се по чувствате заредени и готови за активни действия и лични подвизи. Препоръчва се по-голямо физическо натоварване. Вечерта се подключваме към канала на космическата любов и състрадание. В неделя е добре да се работи в посока на благотворителни и спонсорски проекти. Всеки на своето ниво да направи едно добро дело и дано светът стане по-добър. На 27-28-и Луната е във вашия знак в съвпад с Юпитер, а това ще помогне да дадете най-доброто от себе си при творчески, политически или сценични участия. Където и да се появите ще ви ръкопляскат и оценят възможностите ви. За родените в обедните часове това ще са дни даващи шанс и за нова работа, която ще им донесе ползи и пари. Сключените договори и брак на 27-и, 28-и и 29-и ще ви донесат щастие и така желаната взаимност. На 29-и реагирайте на покани и правете такива. Най-добрият ден в месеца за екипни инициативи и сформиране на нови групи по интереси. Сега е момента да създадете или да кръстите и своята музикална банда. На 30-и ще си проличат силовите играчи. За грешка няма да има прошка. Всеки си гони интереса и подлива вода на конкуренцията. 31-и изисква всичко да се дели по братски. Предприетото на 1-и ще носи късмет и ползи.    В съботния ден не се претоварвайте, грижете се за близките и мислете какъв подарък да направите на тези, които са на път да сключат брак. Неделният ден е най-добрият в месеца за обвързване, сватби и годежи. В деня на сърцето ще ви покровителства любовта. Вечерта на 27-и чакайте изгодно предложение и покана. В живота ви може да се появи неочакван шанс и благодетеил. Добре е в понеделник да сключите нов договор и да промените някои отношения. Ще получите и нова информация позволяваща да направите изпреварващ ход. От 29-и Меркурий ще ви гледа в опозиция от знака на Близнаците, а това положение ще затегне финансовите ви възможности, ще ви предизвика да работите извънредно или да опитате в странична пазарна ниша. Очертават се спънки при плащания и сключване на договори. На 30-и ще се изправите срещу силен конкурент. Враговете се активизират, претенциите към вас се увеличават. В деня на крокодила всеки се опитва да елиминира другия. Ако не захапете ще ви захапят. Основната битка на 31-и е с комплексите насадени в детството. Не отивайте в крайности, не убивайте птици и мечти, не давайте съвети на децата. Времето е друго, подходът трябва да е различен. 1-и е силен и творчески ден. Може да постигнете много и да се изявите на сцената на живота. Всичко предприето ще носи късмет, ползи и пари. Действайте.  Тежка събота. Венера от знака на Рака е в точна опозиция на Сатурн от вашия знак. Това положение изисква да се обърнете повече към нуждите на близките и да приемете грешките на децата без натяквания и агресия. Пасивността е нежелателна, но с нищо амбициозно и сериозно не бива да се занимавате. Задушница е, запалете свещ, почетете починалите близки. Навлизаме в деня на сърцето. Сключените бракове в неделния ден ще са покровителствани от висшата любов. По неочакван начин и след низ от случайности може да срещнете и бъдещите си спонсори и покровители в дните около 27-28-и. Отворете се към света и към другите, не отклонявайте покани. На 28-и съдбата ще завърти своето колело и ще ви помогне да изплувате от труден период. На 29-и е пълнолуние. Меланхолията се засилва. Посетете близки и приятели, които страдат в самота и изолация. Не слагайте силни парфюми, сетивата се изострят до краен предел. На 30-и първата ви реакция нека е защитна. Активизира се змеят на желанията. Някой може да претендира за мястото ви и да се опита да ви измести. На 31-и Луната навлиза във вашия знак. Очертават се промени, възможности за успешна дейност и работа, стига да не позволите да ви притискат и да не действате комплексарски. На 1-и гледайте повече работата. Вероятни са изневери. Секст доминира, истинската любов е на заден план. Очертава се хармоничен и стабилизиращ връзките ви съботен ден. Ще видите тези, които ви липсват и заедно с тях може да запалите свещ за тези, които отдавна ги няма в живота ви. Вечерта си давате сметка кой наистина държи на вас. В следващите два дни изживявате трудни моменти, влизате в ролята на донор за нуждите на познати и непознати. Личните ви таланти и дарби са поставени на изпитание. Ще бъдете подложени на тестова програма. Може да се наложи да участвате в конкурси и в понеделник да водите битки на работното място. Родените в първите дни на зодията може да докажат себе си и да спечелят овациите на 29-и. От този ден Меркурий ще ви гледа в хармоничен аспект от знака на Близнаците. Може да разчитате на двойно, да започнете паралелен бизнес или да се включите в просперираща дейност. Внимавайте на 30-и, когато всеки ще излезе с личните си претенции и ще се опита да елиминира тези, които му мътят водата. Талпата е неуправляема. Не се карайте с никого, не влизате в спорове и се движете по линята на най-малкото съпротивление. 31-и е ден свързан с хармонията. Не отивайте в крайности, не крещете и не влизайте в конфликти. Опитайте да делите по равно пари и отговорности. На 1-и ще спечелите не само една битка, ще получите покани, ще направите силен ход и ще се радвате на взаимност.  В събота мощни сили се събуждат в организма ви. Предстоят три дни, в които ще постигнете максимума в ситуацията. Планирайте годежи и сватби. Вечерта навлизаме в деня на сърцето и в неделя ще бъдем покровителствани в пътя напред, в любовта и в амбициозните ни проекти. Добре е вечерта на 27-и да се срещнете с тези, от които очаквате подкрепа и спонсорска защита. В понеделник може да подпишете изгодни договори и да влезете в престижна среда. Това, с което до момента не сте се справяли вече ви се отдава с лекота или остава в миналото. Гледайте напред, искайте повече и ще получите достатъчно. На 29-30-и ще има бум на раждания. Приливната вълна на пълнолунието ще извади на бял свят може би и вашия наследник. Ще си дадете сметка къде и за кого трябва да се грижите и да работите. Тръбачът-съдба свири сбор и ни събира под знамената на личните ни амбиции и отговорности. От 29-и голяма част от връзките ви ще останат в миналото и нови ще дойдат. Родените в първата декада са на крастопът. На 30-и може да изживеете стресиращи моменти и да бъдете подложени на тежки изпитания. Бъдете внимателни, не влизайте в спорове и конфликти. На 31-и ще постигнете така нужното ви примирие и ще разделите неделимото преди. На 1-и ще получите вести, за които ще почерпите. Поне една работа се подрежда.", "date": "2018.05.26", "title": "Седмичен хороскоп за 26 май – 1 юни"}
{"url": "https://www.monitor.bg:443/bg/a/view/v-nad-11-mln-frenski-parfumi-ima-ot-bylgarskoto-techno-zlato-100722", "text": "2/3 от големите парфюмерийни къщи в света, които произвеждат над 2,3 млн. парфюми, използват за тях българското „течно злато“, както е известно розовото масло. За последните 5 години един от най-големите родни производители на розово масло - „Българска роза” АД – Карлово, е доставила на водещите производители на парфюми масло от роза Дамасцена, вложено в над 11 млн. парфюми от световноизвестни марки. Компанията произвежда и собствени линии козметични продукти, които се изнасят, както в цяла Европа, така и в Китай, Виетнам, Южна Корея, САЩ, Русия, Австралия, Япония, Сингапур, Филипини и др., пише БГНЕС. На 26 май тази година „Българска роза“ ще отпразнува 70-тия си юбилей по време на „Празника на розата” в Карлово. Всяка година, в последната събота на май в родния град на Васил Левски се организира празник, който обичайно започва с ритуала \"Розобер\" в розовите поля край града. От градините с рози празникът се пренася на централния площад на Карлово. Там на ръце младежи носят Царицата на розите – най-красивата девойка, избрана на едноименния конкурс, а в градския музей на Карлово се организира демонстрация на розоварене.", "date": "2018.05.26", "title": "В над 11 млн. френски парфюми има от българското „течно злато“"}
{"url": "https://www.monitor.bg:443/bg/a/view/kak-edna-bylgarska-aktrisa-sreshtna-svoja-shotlandski-princ-100688", "text": "Покрай кралското бракосъчетание в Лондон миналата събота хиляди и у нас трептяха пред екраните с вълненията на принц Хари и американската тв звезда Мегън Маркъл. Сред най-трогнатите бе и една българска актриса, Красимира Кузманова, която неотдавна откри своя принц с шотландски корени в лицето на американеца Джонатан Кокран. Смущението на младоженците, нежно хванати за ръце, макар и сред декора на Уиндзор, далеч по-богат от родния, по някакъв парадоксален начин й напомни за техния голям ден с Джони. „Нашата сватба беше много луда, защото се опитахме за по-малко от 24 часа да се оженим, да пътуваме, да играя представление в Плевен и след това цяла нощ да купонясваме в театъра“, разказва възпитаничката на     Нищо от това не е организирано предварително. Вярно, по съвет на доверена астроложка са си запазили ред в Гражданското за 20 януари от 13 ч., но преводът на документите на чужденеца до последния момент се бави. С наближаването на уречената дата, която се пада в събота, актрисата разбира, че Плевенският театър, който по принцип през уикендите почива, е насрочил за тогава спектакъла „Вишнева градина“ по Чехов, а там тя е в главната роля – на Любов Раневская. „Първата ми мисъл беше да се обадя и да кажа: извинявайте, но се женя, не може ли да сменим?!“, признава Краси. Разубеждава я бъдещият й съпруг, който знае, че това е любимото й превъплъщение. Красивата блондинка обаче все още няма рокля: купуват я в петък вечер от един италиански бутик в мола, а в ателието на приземния етаж дори успяват експресно да я скъсят. Съботният ден започва по ноти – по нотите на американски джаз, който подема циганският оркестър пред Съвета на „Лъвов мост“, щом музикантите разбират, че женихът не е нашенец. Кумове са колегите на Кузманова Албена Ставрева – причина Краси да се запознае с избраника си, и Стефан Денолюбов, пристигнал на място с огромен букет от рози. „Искахме изненадата да бъде пълна, тази вдъхновяваща енергия да си е само наша“, признава актрисата. Затова на тържеството присъстват само участници в плевенската п остановка, а когато булката съобщава във Фейсбук, че са подписали, социалната мрежа буквално закипява в шок. Състудентката й Койна Русева не е единствената, която здраво я насолява, задето не е съобщила по-рано, и на Краси се налага да успокоява мнозина, че през лятото предстои повторна церемония – вече с много гости. Джонатан е почерпил доста идеи за нея от ритуалите на Хари и Мегън и...продължава да мечтае. „За първи път виждам мъж, който не само не се страхува от сватби, но и иска няколко със същата жена“, шегува се актрисата. Мистър Кокран я изненадва и след представлението на „Вишнева градина“ в деня на вричането им, когато от балкона на театъра, осветен от сценичните прожектори, й се обяснява в любов. „Беше магично! Досега животът ми е бил предимно свързан с театъра и уважавам Джонатан за това, че направи празника ни точно по този начин. Подари ми голяма емоция“, не крие тя. Срещата им е съдбовна. Случва се в единствения ден от последната година, в който Красимира си позволява да излезе, за да се поразсее. Периодът е натоварен за нея, влиза от репетиция в репетиция, от спектакъл в спектакъл в различни градове, а и е подтисната след скорошната загуба на майка си. Уговарят се да се видят на кафе с Албена Ставрева, а към тях се присъединяват адвокатът на другата актриса, съпругът на певицата Диана Дафова – англичанин, и въпросният Джонатан Кокран, с когото имат обща работа. Оказва се, че симпатягата доскоро е бил пилот от Военновъздушните сили на САЩ, а пък покойният баща на Краси цял живот е служил като офицер в българските ВВС. Новият й познайник даже външно напомня за него.     предизвиква го г-ца Кузманова, а американецът с усмивка отговаря: „Да, само че в реални условия...“. Актуалната му професия е в сферата на инвестиционните фондове, а когато разбира, че синеоката българка е актриса, пожелава да отиде да я гледа в театъра. Той самият е артистичен, свири на китара, живял е в различни страни, включително в Япония и Кения, и изобщо е гражданин на света. За първата им истинска среща Красимира дълго се колебае, защото смята, че английският й не е достатъчно добър и ще се стресира. В крайна сметка го въвежда в пъстрата атмосфера на уличния фестивал „София диша“, а заради нея Джонатан произнася думите бавно и отчетливо, така че да не я натоварва. И бариерите падат, а разговорът се проточва до полунощ. Джонатан е вещ психолог, намира подход към емоционалната актриса, тя пък намира спокоен и романтичен човек, който да уравновесява амплитудите в настроенията й. Започва да го учи на български, а той – да й пише любовни писма на нейния език, със съвсем дребни грешки. През лятото двамата предприемат дълго пътуване от най-северните точки на Черноморието ни – Дуранкулак, Крапец (макар че е родена в Балчик, Краси не е ходила дотам), до най-южните – Царево, Резово. Актрисата получава     под звездите. А когато през септември заминава за 10 дни в Пловдив да репетира с режисьора Крис Шарков пиесата на Хуан Майорга „Момчето от последния чин“, с Джонатан за пръв път трябва да се разделят, откакто са заедно. Но при завръщането пак я чака сладка изненада: той е поставил в рамки снимките, свидетелстващи за развитието на връзката им, записал е на гърба на всяка частица от историята им и е напълнил цяла витрина с тях в общия им дом. „Всеки ден благодаря, защото си давам сметка колко хора не успяват да срещнат своята половинка. Моите родители имаха голяма любов и ги помня как и като възрастни се държаха за ръка като деца. Аз лично мислех, че на мен това няма да ми се случи. Бях решила, че театърът ще е животът ми, радвах се, че макар и на по-късни години участвах в хубави проекти и това ме държеше. Казвах си: то пък не може всичко...“, откровена е актрисата, работила у нас и зад граница с изтъкнати режисьори с международна кариера като Галин Стоев, Иван Станев, Себастиан Хорват, Валерий Фокин, Василий Сенин... След толкова звездни мигове на сцената сега е време някой да й подари Луната – в личния живот. Дочакала го е.   Джонатан е от известния шотландски клан Кокрейн, който се споменава дори в Уикипедия. През 1995 г. Красимира играе спектакъла на Галин Стоев „Агамемнон“ в Кокрейн тиътър в Лондон, а сега това е нейната фамилия. Когато предците на Джони се местят в САЩ, транскрипцията на името се променя на Кокран. По майчина линия пък във вените му тече кръв и от индианците чероки. Макар да е рус и бледолик, формата на скулите, брадичката и челото му напомнят за типични черти на някогашните вождове от племето. В България доскорошният пилот дебютира като актьор. За късометражния филм „Майка“, подкрепен от НФЦ, екипът търси мъж с майчин език английски и актьорът Стефан Денолюбов се обажда на Джонатан. „Изпратихме кадри, на които сме двамата, защото той няма професионални фотосесии, и режисьорът казал: вземам ги в комплект – намига Краси Кузманова. – Така че в случая поканеният беше Джони, а аз получих роля благодарение на него“. Кинаджиите сместили снимките в един ден, че да може вечерта Краси да излети с колежките си Касиел, Стефка Янорова и Лили Маравиля за представянето на спектакъла „Театър, любов моя“ във Виена. Две седмици по-късно г-н Кокрейн получава предложение да изиграе важен служител от американското посолство у нас във филма на Станислав Дончев „Писма от Антарктида“. Там си партнира пред камерата с Ирмена Чичикова и Диана Любенова. И с пълно основание може да се похвали: „За един месец имам вече два филма...“. Краси пък очаква да възобнови работа в проекта „Менделсон“ (театър с елементи на кино), режисьорски дебют на Денолюбов, където ще е редом с Людмила Сланева-Локо.", "date": "2018.05.26", "title": "Как една българска актриса срещна своя шотландски принц"}
{"url": "https://www.monitor.bg:443/bg/a/view/premieryt-zaminava-za-hyrvatija-i-ukrajna-100716", "text": "Премиерът Бойко Борисов заминава на посещения в Хърватия и Украйна. В хърватската столица той ще открие паметника на българския писател и поет Иван Вазов, а в неделя ще участва в церемония по откриване на мемориална плоча, посветена на българския политик Димитър Пешев в Киев. В Загреб в събота премиерът Борисов ще разговаря с хърватския си колега Андрей Пленкович. Двамата ще обсъдят напредъка по стартиралите по време на Българското председателство проекти, които целят сближаване на страните от Западните Балкани помежду им и с останалите държави в Европа. По време на срещата на върха ЕС-Западни Балкани на 17 май в София Хърватия обяви, че ще инициира разговори в същия формат през 2020 г. В хърватската столица премиерът Бойко Борисов ще открие паметник на Иван Вазов в парка Бундек. Монументът е символ на историческите връзки между България и Хърватия. В същия ден министър-председателят Бойко Борисов заминава за Киев, където ще проведе разговор с президента на Украйна Петро Порошенко и с премиера Володимир Гройсман. По време на разговорите ще бъдат обсъдени задълбочаването на контактите между двете страни и актуални външнополитически въпроси. В неделя премиерът Борисов ще участва в церемония по откриване на мемориална плоча на Димитър Пешев - политик, депутат, министър на правосъдието и основен участник в спасяването на българските евреи от депортиране в нацистките лагери през 1943 г.", "date": "2018.05.26", "title": "Премиерът заминава за Хърватия и Украйна"}
{"url": "https://www.monitor.bg:443/bg/a/view/chereshova-zadushnica-e-tradicii-i-poverija-100715", "text": "Черешова задушница, известна още като Спасовска задушница, е една от трите големи задушници в Българския православен календар. Тя се пада винаги в събота преди Петдесетница, един от големите ни храмови празници. Тази година Черешова задушница е на 26 май. Тя се различава от другите задушници по това, че на нея в подавките се раздават и първите за сезона череши, откъдето идва името.  Тя се свързва най-вече с поверието, че на този ден се прибират душите на всички починали, които са останали на свобода след Велики четвъртък. На този ден се отслужва специално богослужение във всички църкви и храмове в памет на мъртвите. По този начин живите измолват прошка от Бог за скъпите им хора, които вече не са сред нас. На Черешова задушница, както на всяка друга Задушница, близките на починалите ходят на гробищата, за да почетат паметта им. Важно е да се знае, че на гроба се ходи от предния ден, преди Задушница, след което и в самата събота рано сутринта. Там опечалените палят свещи и кандила, след което преливат гроба с вино - символ на Христовата кръв. Оставят се също свежи, цветя и се носи коливо - варено жито, което е приготвено от предишния ден и което е символ на Възкресението. Разчупва се и хляб, който символизира тялото Христово. Освен подавки, свещи и вино на Черешова задушница на гробищата се носят и орехови листа. Смята се, че този обичай е свързан с настъпващата на следващия ден Петдесетница, когато всички православни църкви и храмове се украсяват с шума от орехово дърво.  Неговата символика не е случайна и носи дълбок смисъл. От древни времена се вярва, че орехът е посредник между двата свята - този на живите и този на мъртвите. Освен това на Черешова задушница, както на всяка друга Задушница, се слагат общи трапези като задължително първата глътка и хапка се оставят на земята, за да „хапнат“ и „пийнат“ и мъртвите.  Старо поверие гласи, че ако прелети пеперуда, докато хората на общата трапеза се хранят, значи душата на мъртвия си е дошла за кратко на земята, за да навести близките си.", "date": "2018.05.26", "title": "Черешова задушница е – традиции и поверия"}
