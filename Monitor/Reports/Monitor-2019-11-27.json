{"url": "https://www.monitor.bg/bg/a/view/fas-zapali-pirogov-dvama-pacienti-zaginaha-obzor-181953", "text": "Неизгасен фас най-вероятно е причината за взрива в спешния център „Пирогов“, при който загинаха двама пациенти, а стотици бяха евакуирани. Това научи „Монитор“ от свои източници сред разследващите. Другата нишка, по която е тръгнало разследването, е проблем в елинсталацията на здравното заведение. Сигналът за пожара е подаден в 3,45 ч. На място веднага са пристигнали 12 пожарни и екипи, които са потушили огнената стихия. При възникването на пожара застрашените са били около 80 човека. Евакуирани с помощта на дежурните лекари и пожарникарите са 32-ма. Били са извикани и хора от други отделения, за да помогнат при евакуацията. Взривът в инсталацията за подаване на кислород, който предизвика пожар в „Пирогов”, е възникнал, след като един от пациентите запалил цигара - това е една от основните версии към момента. Мъжът, който вероятно е предизвикал пламъците, вследствие на прекомерна употреба на алкохол. При инцидента починаха двама мъже – на 55 и на 68 години. Според непотвърдена информация двамата загинали са пациентите Кольо Георгиев Михайлов и Димитър Рангелов. Те са били настанени във Второ вътрешно отделение на \"Пирогов\". Мъжете са лежали в стая на втория етаж на отделението. В сряда сутринта дъщерята на Кольо е била в болницата, а близките на Димитър също са уведомени. Предполага се, че двамата мъже са се задушили до смърт. Телата им са обгорени и за всеки случай трябва да се назначи експертиза за самоличността им. Все още непотвърдена е версията, че пожарът и последвалият взрив са предизвикани от искра от цигара. От прокуратурата съобщиха, че досъдебното производство се води за поради незнание или немарливо изпълнение на правно регламентирана дейност, представляваща източник на повишена опасност - престъпление по чл. 123 ал. 3 от НК. \"Незабавно след възникване на инцидента и уведомяването на прокуратурата е създадена организация и са предприети процесуално-следствени действия от разследващи екипи, ръководени от СГП. По разпореждане на главния прокурор Сотир Цацаров разследването се провежда от следователи от Националната следствена служба, които към момента извършват оглед на местопроизшествието с участието на вещи лица и експерти по пожарна безопасност. Разпитват се свидетели, изземва се документация от лечебното заведение\", добавят от прокуратурата. Според информация на „Монитор“ спешната болница е била Тогава е била извършена задължителната комплексна проверка на здравното заведение, резултатите от която обаче е трябвало да станат готови в началото на декември. „Пирогов“ редовно е минавала и на контролни проверки, които не са установили сериозни нарушения. През 2017 година пък е проведено мащабно обучение на персонала за евакуация при извънредни ситуации. Бил е разигран дори сценарий за спешна евакуация на интензивните отделения или по време на операция. Според експертите тези обучения са предотвратили по-големия брой жертви при сегашния инцидент. Временно изпълняващият длъжността директор на спешната болница проф. Николай Габровски заяви, че е предотвратена национална трагедия благодарение на \"Единият от загиналите пациенти е имал голяма нужда от подаване на кислород. Пациентът не е можел да диша без този кислород, който му е подаван. Системата за подаване на кислород е нова. По принцип голяма част от болните в това отделение са на кислородна терапия, така че там е нормално да има повишени нива на кислород. Най-важното е, че при наличие на близо 100 души в тази сграда всички към момента са в добро състояние, няма допълнително пострадали извън хората, които са били на мястото на този инцидент. Всички са преместени по други структури и отделения. Болницата продължава да функционира, доколкото е възможно, при нормален режим. Останалите пациенти са в добро компенсирано състояние. Провеждат се допълнителни изследвания на по-тежко болните дали има някакво влияние\", допълни проф. Габровски. Вътрешният министър Младен Маринов също отбеляза, че бързата намеса на екипа на \"Пирогов\" и на пожарната е намалила щетите. \"Срутването на стена в отделението не застрашава дейността на болницата и сградата. Контролираме ситуацията на място\", каза още Маринов. Разследва се случаят в „Пирогов“, дано не се окаже, че са пушили в стаята. С тези думи премиерът Бойко Борисов коментира пожара в „Пирогов“, при който тази сутрин загинаха двама мъже, а други 35 души бяха обгазени. От своя страна здравният министър Кирил Ананиев изказа съболезнования към близките на загиналите и благодари на дежурните екипи на „Пирогов“, МВР и пожарната. „Ако не беше адекватната реакция на персонала и службите, трагедията щеше да е много по-голяма”, каза Ананиев. По думите му единият от жертвите е бил с кислородна недостатъчност, състоянието на втория загинал не го коментира, а само спомена, че е доведен вечерта. Здравният министър подчерта, че в момента лечебното заведение работи нормално и не се връщат пациенти. Столичната община също изпрати екипи на дирекция \"Аварийна помощ и превенция\" да окажат помощ за почистването на терена след пожара. Това съобщи кметът на София Йорданка Фандъкова, която изказа съболезнования на близките на загиналите хора. Екипи на главния архитект на града Здравко Здравков ще участват в обследването на сградата. - За изправността на техниката се следи изрядно. Кислородната апаратура, която гръмна рано тази сутрин (в сряда - б.р.) е била изрядна, тествана е. - Смятам, че причината е външен фактор. Възможно е да е станало късо съединение в електроинсталация или пламъците да са лумнали от фас на цигара. Възможно е някой да е пушил. Все още тече проверка. - Пушенето в болничното заведение е строго забранено. - Не, били са само двамата. Няма очевидци, които да кажат какво точно се е случило. - Бяха евакуирани 62-ма пациенти и десетина човека персонал – лекари, медицински сестри, санитари. Всички бяха прегледани. Резултатите показват, че няма влошаване на състоянието им. Хората са с леки обгазявания, но те не влошават здравето им. Направено е необходимото. Всички са в добро състояние. Лечението на заболяванията, с които са приети, продължава, макар и да са преместени в други отделения.", "date": "2019.11.27", "title": " Фас запали „Пирогов“, двама пациенти загинаха (ОБЗОР)"}
{"url": "https://www.monitor.bg/bg/a/view/preizbraha-prof-borislav-urukov-za-rektor-s-mnozinstvo-181952", "text": "   С тайно гласуване досегашния ректор на Югозападния университет „Неофит Рилски“ в Благоевград проф. Борислав Юруков беше преизбран убедително със 171 гласа. На второ място с 65 гласа остана старият ректор проф. д.н. Иван Мирчев.    6 часа бяха нужни след началото на Общото събрание на ЮЗУ, на което бяха изслушани петимата кандидати за ректор се пристъпи към тайно гласуване за ръководния пост. Въпреки предложението на студентите и докторантите, 50 на брой, да се гласува в отделна секция това не беше прието.    Кандидатите за ректор на най-големия ВУЗ в Югозападна България бяха проф. Борислав Юруков, който се бори за втори мандат, бившият ректор проф. д.н. Иван Мирчев, досегашните зам. ректори – проф. Георги Апостолов и проф. д-р Антони Стоилов и досегашният декан на факултета по педагогика Траян Попкочев.  Гост на Общото събрание беше бившият служебен премиер проф. Георги Близнашки.", "date": "2019.11.27", "title": "Преизбраха проф. Борислав Юруков за ректор с мнозинство"}
{"url": "https://www.monitor.bg/bg/a/view/viktorija-georgieva-sega-davam-zajavka-za-tova-kakyv-artist-sym-181907", "text": "Тя спечели сърцата на меломаните още с участието си в X Factor. Днес Виктория Георгиева прави все по-смели крачки в музикалната си кариера. След като се отдели от лейбъла на Графа - „Монте Мюзик“, тя вече си завоюва безапелационни успехи с песента си I Wanna Know, а пътят й тепърва продължава да увеличава мащаба си. Само след няколко месеца Георгиева ще се изправи на голямата сцена на Евровизия в Ротердам, където ще се състезава с представители от още 40 държави за голямата награда. Как върви подготовката за конкурса и какви емоции вълнуват певицата сега, четете в краткото интервю, което тя даде за „Монитор“. Моят продуцент Геновева Христова всъщност ми каза, че има интерес към мен. Много се зарадвах за това, почувствах се страхотно, защото това е нещо много голямо, много голямо стъпало е за мен напред. И не можех да го осъзная в първия момент. Дори от голямото вълнение ми призля. Беше много смешно – започнах хем да се смея, хем ми беше и лошо. Това е голяма отговорност – да представиш страната си. Още не мога да го осъзная дори. Винаги съм гледала Евровизия по телевизията, никога не съм имала възможност да бъда на терен и да видя реално какво се случва там, затова и сега ми е толкова вълнуващо. Не знам какво ще изпитам, когато съм на самия конкурс, но мисля, че ще е много позитивизъм и хубава енергия. Не отиваш подготвен там. Срещаш се с различни композитори, текстописци и дори изпълнители. Това, което се случва на терен, е, че всъщност сядаш и твориш с тези хора. Даваш им, например, насоки какво искаш да направиш и те те водят в този творчески процес. Много са поучителни тези лагери, защото най-малкото събираш опит. Това лято посетих такъв лагер и беше страхотно, тъй като успях да напиша първата си песен сама. Може би се е позабравило по един или друг начин. Не се пишат стойностни неща по-скоро. Най-лесно е някой да ти напише песен, изпълняваш я, записваш я, правиш клип и всичко е готово. Но на мен това изобщо не ми е сладко. Минала съм през това и ми е много по-сладко, когато аз се мъча, когато мисля каква да бъде музиката или каква дума липсва от текста. Така, хем се обогатяваш като мислиш, хем минаваш през много емоции. И като сътвориш нещо, си личи, че то е направено с много любов. Това лято, когато бях на въпросния лагер, за който разказах и написах първата си песен. Тя, за съжаление, ще излезе чак през месец май, след края на Евровизия. Ще бъде включена и в албума ми. Още през януари вероятно също ще пуснем една песен, в която имам участие и тя ми е много на сърце. Наистина, за мен няма нещо по-сладко от това чувство, което изпитваш, когато знаеш, че ти си свършил нещо. Тогава се чувстваш полезен. Албумът на 100 процента ще ме изразява като артист. Това всъщност ще е моята заявка за това какъв артист съм. Досега бяха малко по-плавни нещата – различни песни, различни стилове. Трудно е докато намериш своя си стил, но колкото повече започнах да пиша тези песни, толкова повече осъзнах кой е моят стил. Вече знам коя съм аз, за какво се боря и какво правя.", "date": "2019.11.27", "title": "Виктория Георгиева: Сега давам заявка за това какъв артист съм"}
{"url": "https://www.monitor.bg/bg/a/view/za-studenoto-vreme-nastinkite-emo-cholakov-i-grejanoto-vino-181956", "text": "Здравейте, скъпи блондинкофили! Както се досещате, тази седмица се разписваме с участие в Сиестата ден по-късно. Може да сме руси и прекрасни, но и ние, като всеки простосмъртен, сме безсилни срещу настинките. Главен виновник за това е времето. Всяка дама знае, че колкото по-плътна е една дреха, толкова по-малко се вписва в графата „джиджана“. Както всяка година, зимата ни изненада (макар да не е съвсем настъпила) и пренебрегнахме прогнозата за времето. Тук вина има и Емо Чолаков. Само той успяваше да грабне вниманието ни относно температурите с изрази от типа: „Вятърът ще ви отнесе, но вие не спирайте да се усмихвате!“. И така, вече две седмици гласът ни премина от режим „озвучаване на анимация“ към звук, наподобяващ рожба на Дарт Вейдър и Чобака. Всъщност миналата седмица излезе новина със заглавие от типа „Експерти: Тази година вирусите закъсняват“. Алоо… Тези експерти сигурно живеят в Дубай или Лос Анджелис, защото тук всеки втори в метрото ходи с маска на лицето и я сваля само за да се издуха  звучно (с извинение за картинката, но истината невинаги е красива). Спасение за нас може би има. Един колега ни изнесе двучасова лекция за ползата от греяното вино при настинките, след като ни захрани с мандарини (да ни подсилят, все пак са пълни с витамини). След всякакви хапчета, чиито имена звучат като на китайски, не ни остава нищо друго – ще пробваме това проклето греяно вино. Съветваме ви профилактично да си налеете и вие. От нас наздраве!   О, и един апел за финал: Емо, върни се!  ", "date": "2019.11.27", "title": "За студеното време, настинките, Емо Чолаков и греяното вино "}
{"url": "https://www.monitor.bg/bg/a/view/studentite-po-ikonomika-tegljat-naj-mnogo-krediti-181951", "text": "Студентите, обучаващи се в професионалното направление „Икономика“, са изтеглили най-много студентски кредити, чийто гарант е държавата. 3176 от всички 20 909 отпуснати заеми за периода от 2010-а до октомври тази година са усвоени от следващи икономическа специалност. Това става ясно от отговор на просветния ми С голям брой отпуснати кредити са и студентите в направление „Администрация и управление“, „Медицина“, „Информатика и компютърни науки“, „Архитектура, строителство и геодезия“ и „Право“. Най-малко заеми пък са изтеглили обучаващите се в направление „Военно дело“ - трима. През 2010-а, 2011-а и 2012-а е имало само по един студент от тази специалност, който се е възползвал от възможността държавата да гарантира заема за неговото обучение, а за последните 7 години такива не е имало. Броят на студентските кредити е спаднал рязко през последните три години, става ясно още от статистиката. Тази възможност започва да се реализира от 2010-а и от тогава все по-малко са възползвалите се от нея. Първата година държавата става гарант на кредитите на 2 841 студенти и докторанти, които възлизат на над 14,2 млн. лв. Най-голям брой заеми – 3978, са отпуснати през 2011 г. Те били за 17,8 млн. лв. Оттогава досега броят на сключените договори за кредит непрекъснато намалява. За 2012-а и 2013-а отново надхвърлят 3 000 броя, през 2015-а спадат под 2000, но от 2017-а насам не надхвърлят 800. Така през настоящата година до момента са отпуснати кредити само на 460 студенти. Общият размер на гарантираните от държавата студентски заеми от 2010 г. досега възлиза на почти 142,4 млн. лв. ¼ от сумата за кредити или 32,2 млн. лв. са отпуснати на 577 чуждестранни граждани. Заемите на българи са 20 300 и възлизат на 110,2 млн. лв. От всички близо 21 000 кредита пък само 325 са били за издръжка на възпитаниците на вузовете, сочат данните. Те са на обща стойност над 1, 5 млн. лв.", "date": "2019.11.27", "title": "Студентите по икономика теглят най-много кредити"}
{"url": "https://www.monitor.bg/bg/a/view/tom-hanks-se-pochuvstval-zaplashen-ot-fen-za-roljata-si-v-a-beautiful-day-in-the-neighborhood-181899", "text": "Холивудският ас Том Ханкс призна, че се е почувствал заплашен от фен по време на снимките на новия му филм A Beautiful Day in the Neighborhood. Камерата за заглавието, режисирано от Мариел Хелер, се въртя в Ню Мексико и Питсбърг, където популярният водещ Фред Роджърс снимал предаването си Mister Rogers' Neighborhood. Именно в ролята на Роджърс ще видим и Ханкс на големия екран в биографичното заглавие. каза актьорът с намигване в свое интервю с Джими Фалън. Той добави още, че по време на снимките на A Beautiful Day in the Neighborhood е получил голяма подкрепа от страна на съпругата на Фред Роджърс – Джоан. Именно тя му показала каква е била традиционната тренировка на покойния й съпруг в плувния басейн. Обяснила му и че всяка сутрин Роджърс е пил по една чаша горещ сок от нар.", "date": "2019.11.27", "title": "Том Ханкс се почувствал заплашен от фен за ролята си в A Beautiful Day in the Neighborhood"}
{"url": "https://www.monitor.bg/bg/a/view/legendarnijat-stefan-danailov-otletja-kym-zvezdite-181949", "text": "В нощта срещу сряда, в 0.15 ч., големият актьор Стефан Данаилов отлетя от този свят. Съобщението от Военно-медицинска академия, където той беше хоспитализиран от октомври с дихателни проблеми след настинка и няколко пъти бе въвеждан и изваждан от изкуствена кома, за да го лекуват, обаче не говори много. Не казва нищо за любовта и преклонението, с които колеги, възпитаници, приятели и почитатели обсипваха Мастъра приживе. За всеотдайността и отчаянието, с които му стискаха палци да се пребори. За покрусата, с която посрещнаха лошата новина, колкото и очаквана за реалистите да е била... Проф. Стефан Данаилов просто беше обичан. И ще продължи да бъде. Почти всяка жена от определена възраст нагоре има „лична история“ с него. Защото е била влюбена в образа му от екрана. Ние със съученичките ми също бяхме – когато излезе сериалът „На всеки километър“ и улиците опустяваха. Малко по-късно, когато се появи филмът на Въло Радов „Черните ангели“, се разделихме на агитки – на Стефан Данаилов и на Йосиф Сърчаджиев. Аз тогава бях от страната на Йоско; Стефан ми се струваше някак прекалено красив, прекалено съвършен, дори захаросан. До момента, в който не го гледах в театъра на Армията: като Сенебирски от Йовковата „Албена“, като Бирон в „Напразни усилия на любовта“ от Шекспир, като Фердинанд – президентския син от „Коварство и любов“ на Шилер, като фотографа от „Сизве Банзи е мъртъв“ на Атол Фюгард... Господи, какъв голям актьор! Такъв си остана и когато смени трупата и изигра княз Алесандро дей Медичи от „Лоренцачо“ в Народния театър – невероятна роля, която му донесе безспорен „Аскеер“ въпреки поляризацията и изострените политически страсти в началото на прехода. Такъв беше до края, дори с кратката си поява в „Актрисата“ – спектакъла, който го върна на публиката до последното му влизане в болница... „Най-трогващата ми среща с него бе може би когато преди няколко години се събрахме всички негови ученици от всички негови класове заедно с нашите деца като едно голямо семейство и направихме тържество в негова чест за рождения му ден на 9 декември“, каза за „Монитор“ актрисата Параскева Джукелова от първия клас на Мастъра в НАТФИЗ. „Той никога не говореше със суперлативи за учениците си, за да ни вдига над земята, по-скоро ни е свалял на нея, но и той, и съпругата му Мария ни гледаха и ни следваха плътно през годините. След аплодисментите на премиерата на „Актрисата“ и аз се наредих на голямата опашка от хора пред гримьорната му и някак успях да се промъкна до него. Той се оплака, че не вижда добре, че е уморен... „Но вижте колко много ви обичат хората“, казах му аз. Мисля, че тази обратна връзка с неговата публика го радваше до последно“, разказа още Джукелова. „Винаги ме е впечатлявал с това, че беше абсолютно отворен да помогне. При него идваха и съвсем непознати хора с различни молби. „Ще видим какво може да се направи“, казваше той. И винаги отиваше и го правеше“, припомни си друг негов възпитаник, носителят на „Аскеер“ Свежен Младенов. „Всички негови ученици се чувствахме под закрилата му. Във всеки един момент той беше до нас, нито за миг не ни е оставял. Беше от ония редки личности, които ти се иска така да зарадваш, че да ти каже „Евала!“, сподели Младенов. „Беше вселена! До последно беше деен и гледаше добре да си свърши работата със студентите. Хранеше ги, поеше ги, обличаше ги, купуваше им палатки за къмпинг – без те да го искат. Доскоро мислеше за спектакъла, който водените от него до края на ІІІ курс студенти сега довършват: ще се намерят ли пари, кой как ще играе“, върна лентата актьорът Сава Драгунчев, негов ученик и асистент в 4 от неговите класове в Академията. „За него просто няма как да се говори с две-три думи, по-скоро два-три тома романи могат да се напишат за общите ни години“, призна още един негов бивш студент, Дарин Ангелов. \"Всичко, което съм дотук, дължа на него. Той ни научи на много неща за актьорското майсторство, които трябва да предадем нататък. Научи ни и на най-важното - на обич и уважение. Никога няма да забравя какво ни каза на първия ни урок: \"Когато влизате в театъра - поздравявайте. Поздравявайте всички - от портиера, който ви посреща на входа, до директора\", добави за \"Монитор\" Ангелов. Социалните мрежи също кипнаха от спомени, признания и благодарност от докосналите се до него. „Благодаря за уроците, Професоре! За допускането в твоя свят. Ще го запомня талантлив, сложен, чувствителен, инат, чуплив..., но както сам обичаше да казва \"приятел за дълъг път\"! Заедно се опитахме да разкажем романа на неговия живот. Аплодисменти!“, написа биографът на големия актьор – Георги Тошев. И сподели едно от откровенията на Ламбо в биографичната книга: „Страх ме е от смъртта! Не го крия. Аз съм егоист и не мога да си представя света без мен. Не че тук имам да свърша неща, без които не може. Не... Не знам другите хора как са, но аз се страхувам. Дано да съм кодиран за по-дълъг живот\". Уви... Проф. Стефан Данаилов си отиде на 76, възраст, на която, при други обстоятелства, титан като него би могъл да даде още много на театъра и киното. „С теб се случиха Почивай в мир, Стефане!“, написа колегата проф. Атанас Атанасов, играл редом с него в „Лоренцачо“. „Стефан Данаилов – Професорът, Мастерът, Ламбо, Серго... Достоен живот, опитал от всичко! Благодаря ти, Мастер, за примера, който ми даде и помощта към мен и проекта \"България на длан\"! Поклон! И да знаеш, добрите ти дела ще живеят и ще ни напомнят за теб!“, написа режисьорът Съни Сънински. „Сбогом, учителю непрежалим… А смърт няма. Обичта ми го знае, но още е болка... Такъв да те помня: с душа-океан от обич и доброта, честен, силен, весел, почтен и щедър на човечност. Един от най-значимите хора в живота ми. Незабравим... Колко много души в театралната общност си възпитал. И мен. Колко много талант си открил и окрилил. Благодаря, че сред хилядите даде шанс именно на мен, обикновеното и непознато за никого същество отдалече, да уча в първия ти клас. И това определи професионалния ми път...“, сподели актрисата Ангелина Славова. „Учителю, не си отивай!... Септември 2008 г. Изпитите НАТФИЗ. Всички, които бяхме останали след първи кръг, стояхме строени и чакахме реда си... Докато казвах името на материала, който ще представя, видях пламъче на цигара, а после и очертанията на огромна достолепна фигура, която приближавайки се към мен изплува от мрака. Тогава застанах очи в очи със Стефан Данаилов. Той ми каза “Здравей, мойто момиче! Как си?”. Това негово “Здравей, мойто момиче! Как си?” сложи началото на години любов, уважение и привързаност. Бях едно от 5-те момичета, избрани от него да бъдат в класа му сред стотици други кандидати“, е част от спомена на Ралица Паскалева. „Ние бяхме не просто негови студенти, ние бяхме негови деца. Той знаеше всичко за всеки. Винаги. Той тайно плащаше семестриалните такси на закъснелите студенти, той той водеше всеки болен за ръка до лекар и чакаше с него в коридора. Той беше нашият Мастър“, казва още тя. „Учителю, сбогом. Благодаря ти от сърце за всичко! Ще бъдеш с любимата си Мария. Тя те чака“, завършва Паскалева. Именно смъртта на съпругата на актьора през април 2014 г. подкопа здравето му и го прекърши психически, смятат неговите близки хора. „Поклон! Почитания към таланта и добротата на Мастера... Важна личност в живота ми, дала ми тласък и увереност в професията. Добър приятел и доброжелател. Искрен и мъдър ни напусна, за да се устреми към едно ново начало. Желая мир и удовлетворение на душата му, чиято природа е вечна“ - друг негов студент, Фахрадин Фахрадинов, звезда от сериала „Забранена любов“. „Мистерията на Любовта е по-голяма от мистерията на Смъртта. Светъл полет, Мастър! Благодаря ти! Обичам те!“, е признанието на Стефания Колева. А Диана Любенова е убедена: „Едва ли ще се роди скоро друг като Стефан Данаилов! Отиде си една епоха... Светъл полет!“. Ето и мнението на София Бобчева: „Благодаря, че познавах тази Личност, най-голямата звезда на българското кино и театър, един от най-добрите хора, които съм срещала и любимият ми учител. Благодаря! Светъл път, Мастер, много ми липсвате, обичам ви!“. „Този лъч светлина – Стефан Данаилов, осветяваше там, където имаше тъмно! Бог да го прости“, написа Анастасия Ингилизова. „За мен беше чест! Никога няма да забравим! Поклон!“, е споделено от Ники Илиев, в чийто нов филм „Завръщане“ Стефан Данаилов изигра последната си роля на екрана. „Тъжна новина от София. Големият Стефан ни е оставил. Изключителен артист и човек, който винаги дълбоко е обичал своя народ... За мен беше чест да споделяме толкова много тв серии и да израствам заедно с него“, написа известният италиански актьор Себастиано Сома, снимал се с нашия забележителен артист в сериала „Дело по съвест“. Посланието му бе представено във Фейсбук от директора на Българския културен институт в Рим Жана Яковлева.   „Последният клас на проф. Стефан Данаилов в НАТФИЗ излиза с премиера на 29 и 30 ноември. Студентите искат да посветят дипломния си спектакъл на своя Мастер и ще ни очакват. Нека се съберем заедно. Стефан Данаилов би искал така“, съобщиха от Театралната академия. „Лодкарят“ от Джез Бътъруърт ще се играе на голямата сцена на Учебния театър, постановката е на д-р Сава Драгунчев, сценография и костюми – Елис Вели и Ванина Цандева. „В театъра и киното той завинаги е Майор Деянов, Борис I, Иван Кондарев, Дон Жуан, Бойчо Огнянов, Хамлет, Шейлок, Дантон, Дон Кихот, Тригорин, Дулитъл, Абел Знорко, Джейк, Фердинанд, Бирон, Сенебирски, Княз Алесандро Медичи, Михаил Деветаков, Алберт Коен, Сава Попович, Кръстникът, арх. Иван Цолов, Великов – Слънцето, Дантон Тахов – „Тахана“, Ювиги хан, капитан Васил Алтънов, Панчо, Манол Салабашев – „Лебеда“, Пантер, Тома, Веселин – Веско... И с безбрежния си талант и всеотдайна обич, радващ се на любовта на хиляди българи, Стефан Данаилов е и ще продължава да бъде най-значимата фигура на българската сцена и екран. Но и проф. Стефан Данаилов е щастлив да бъде Мастера за нас, неговите студенти в Националната академия за театрално и филмово изкуство. И никога няма да има друг актьор, преподавател и човек, който да го замени в сърцата ни, в сърцата на публиката и десетките млади хора, които улови за ръка като баща, вдъхнови и поведе из очарованието на Мелпомена. МАСТЕР, ОБИЧАМЕ ТЕ!“, написаха неговите възпитаници.", "date": "2019.11.27", "title": "Мастера отлетя към звездите (ОБЗОР)   "}
{"url": "https://www.monitor.bg/bg/a/view/tyrsjat-bomba-v-bagaj-do-hrama-aleksandyr-nevski-181946", "text": "Изоставен багаж в градинката до храм-паметника \"Ал.Невски\" вдигна на крак и затвори района за преминаване от пешеходци. От СДВР потвърдиха за \"Монитор\", че специалисти по взривовете са се с заели със съмнителната чанта.", "date": "2019.11.27", "title": "Търсят бомба в изоставен багаж до храма \"Александър Невски\""}
{"url": "https://www.monitor.bg:443/bg/a/view/vasko-vasilev-zalja-zala-1-na-ndk-sys-strast-snimki-181937", "text": "Как да опишеш концерт, които започва с Кармен на Бизе и завършва с Криво садовско хоро, в аранжимента на акад. Петко Радев, а по средата звучи Despasito? И то да го разкажеш така, че тези, които не са присъствали да не те разберат криво. Единственият вариант е да го опишеш с правилното име на музикант, които има душа да събере и завърти във въртоп всеки тон, така че да звучи на мястото си, логично и плавно преливащо. Васко Василев! Излишно е да обясняваме колко пълна и екзалтирана беше зала 1 на НДК, колко пъти го върна на бис, и колко дълго го аплодира на крака. Всяка година момчето-чудо получава дозата си любов в родината, като тази година я получи умножена по 15, колкото са разпродадените дати от турнето му в България. За поредна година той излезе чисто нов на сцената – ново усещане, нова музика, нови инструменталисти, нова визия. Сякаш ходиш на концерти на различни музиканти, а всъщност все усмихнатият цигулар излиза пред теб. Сцена без нищо на нея, освен няколко прожектора и три стола, трима гениални колеги, и Василев по черни дънки и тениска. Безумно семпло, точно като чисто бялата му блуза. Нищо излишно, нищо, което да отнема вниманието. Сякаш той просто искаше да каже: Тя беше специалният гост преди вечер в НДК. И в нейна чест виртуозът беше измислил най-необичайния сетлист за живото си изпълнение, който дори не можехме да си представим предварително. Да, акцентът беше на горещия испански ритъм, който го вдъхнови и за току-що излезлия му нов албум Passion Flamenca, но това далеч не беше всичко. Васко съвсем органично и с помощта на една цигулка, пък било то и Амати, се разходи от класиките на Бизе и Болеро на Равел, през композициите на великия Пако де Лусия, Пиацола с Oblivion успокои за малко страстите, за да даде нова подемна сила за неочаквано модерното Despacito. Щипка филмова музика в частта посветена на Малага с Desperado (не може да мине без него, все пак Антонио Бандерас е от Малага) и темата от „Маската на Зоро“. Всяка емоция, всяко трептене на струните на сцена. Публиката го откри с нови очи – захвърлил сакото, неформален, той скачаше и показваше всяко чувство под ситните капчици пот, избили от напрежението и сложността на някои изпълнения. Ту препускаше в галоп сякаш иска да счупи цигулката, ту нежно я галеше с лъка като главичката на малко дете. За финал на вечерта беше избрал големия си хит Libertango, пък и фигуристите Албена Денкова и Максим Ставински, които спечелиха световното злато под звуците му, бяха в публиката, заедно с още куп звезди - Цветана Манева, Татяна Лолова и т.н. Естествено, никой не го остави да си тръгне така лесно, а той пък пренесе горещите страсти от Иберийския полуостров към българските земи и „удари“ едно Криво садовско хоро на тънките струни, така Беше избрал аранжиемнта на покойния акад. Петко Радев – първи кларинетист на „Ла Скала“, свирил там повече от 10 години. За гениалните иснтурменталисти зад него обаче тази композиция си беше истинско предизвикателство, особено за перкусиониста Хуан Хередиа от Chambao, който трябваше да дава ритъма и в крайна сметка се справи брилянтно. Василев сподели топлината на българската публика с всеки един от колегите си, като им подари време за солова изява. „Това е един от най-талантливите музиканти, с които съм работил“, заяви за младия Виктор Вайехо, който се изяви освен на клавишните и на тромпет, а е направил и целия аранжимент на Passion Flamenca. А китаристът Дейвид Бъкингам показа, защо свири наравно с легендарните Gypsy Kings. По традиция след края на концерта Васко остана, за да се срещне с публиката, като повече от час разписваше дискове и си правеше селфита, докато и последния човек не си тръгна усмихнат.", "date": "2019.11.27", "title": "Васко Василев заля зала 1 на НДК със страст (СНИМКИ)"}
{"url": "https://www.monitor.bg/bg/a/view/uchitel-po-neprestoreno-ricarstvo-181954", "text": "„Стефан Данаилов ни напусна тази сутрин... Думите ги няма, за да изразим мъката от тази загуба... Българският театър, кино, култура вече не са същите. Светъл път, Стефане, приятелю! Почивай в мир!“ „Животът ми не мина в преследване на цели. Аз съм артист и умея да давам, затова и получавам!“ Благодарим ти за всичко, което остави след себе си! Благодарим ти за ролите, за уроците, за талантливите ученици, за мъдрите слова и за отношението! Оставаш в сърцата ни като един от най-обичаните и най-уважаваните!“ \"Стефан Данаилов беше и си остава наш учител по непресторено рицарство. Нашата морална скала, която не отстъпи нито веднъж от достойнството и на всеки успя да покаже колко силна е светлината на обичта... Едва ли можем да си представим българското кино и театър без неговия талант и обаяние... До последния си час Стефан Данаилов се вълнуваше от проблемите на България и вярваше, че има какво да даде, за да бъдат по-добри дните на нашия народ.“ „Сбогом! Беше голям мъж!“ \"Напусна ни нашият скъп приятел и колега, големият актьор и човек Стефан Данаилов. Ще го запомним с неговото обаяние, талант и артистичност. Той изгради завладяващи образи както на сцената, така и в знакови за филмовата ни история екранни произведения, за които получи топлото признание и обич на целия народ.\" „Това не са думи на прощаване, а думи на почит и благодарност към една от най-обичаните и харизматични личности в българската култура. Към един човек, чието обаяние като фин воал е разстлано върху всяка една от сферите, в които работи. Бате Серго, майор Деянов, дон Нуцо Марчиано, Борис I, Яким Донев, детектив Вирджилио, Димитър Касабов, Иван Кондарев, Дон Жуан, Хамлет, Дон Кихот, татко Дулитъл - в театъра, на малкия и големия екран, когото зрителите обичат; Мастера - в Академията, когото студентите обожават; проф. Стефан Данаилов - в комисията по културата и медиите в Народното събрание, когото колегите уважават; министър Данаилов, от когото експертите в администрацията се учеха да възприемат правилото му да казва първо „да” и чак тогава „не”, в полза на гражданите; Ламбо - за когото семейството и приятелите знаят цялата истина и до които стои в добро и в лошо; Стефан Данаилов - честен, открит и весел, както той сам се определя. Да се превърнеш в едно от най-популярните лица в страната на 27 години, при това в аналоговата епоха, и да продължаваш да бъдеш едно от тях и в цифровата, когато си над 70, означава само едно - бил си последователен: в работата, в действията, във взаимоотношенията си с хората. Независимо дали всички винаги са били съгласни с позициите, заемани от Стефан Данаилов, едва ли е имало две мнения по отношение на блестящия му талант да владее публиката, било то изправен на парламентарната трибуна, на театралната сцена или пред камера... Поклон и аплодисменти!“ „Стефан Данаилов остава в паметта ни като човек, който с лекота, желание и обич се трудеше за развитието на културата във всичките й сфери. Поднасяме най-искрени съболезнования по повод кончината на големия български актьор и общественик Стефан Данаилов. Смъртта, която в един миг идва и отнема всичко, е тежък момент, когато думите са безсилни да изразят болката от загубата на един обичан от народа човек... Напусна ни актьорът, пресъздал изключително добре образа на св. цар Борис I в едноименния филм. Благодарни сме за доброто му отношение към светата църква и за всички добри инициативи, свързани с връщането, реставрирането и съхранението на православните ни храмове и манастири. Отправяме молитва към небесния ни Отец да упокои душата на новопредставилия се Божий раб в селенията на праведните! Господ да утеши близките му в тези нелеки за тях дни, като им дарува сили да превъзмогнат скръбта от тежката загуба. Вечна и блажена да бъде светлата му памет!“ „Със Стефан Данаилов си отива една епоха! Скърбя дълбоко за един голям талант, за един голям актьор и скъп мой приятел. Неговият въздух ще ми липсва много, но духом винаги ще сме заедно! Сбогом, Стефане!“ „България загуби един от големите си синове, човек, който беше обичан и ще бъде обичан от милиони хора. Вселена беше той от талант, от емоция, от мъдрост. Ние от БСП загубихме един от най-авторитетните си хора и опора. Аз лично загубих втори баща. След смъртта на татко той ми беше като баща. Много го обичам, да почива в мир! Никога няма да забравим Ламбо и ние, и милиони българи.\"", "date": "2019.11.27", "title": "Учител по непресторено рицарство (ОБЗОР)"}
{"url": "https://www.monitor.bg:443/bg/a/view/merkel-zashtiti-nato-ot-kritikite-na-makron-181941", "text": "Германският канцлер Ангела Меркел заяви днес, че сега има повече нужда от съхраняването на НАТО, откогато и да било, предаде Франс прес. Канцлерът подчерта, че Германия ще изпълни задължението да увеличи военните си разходи до 2030 г. \"В наш интерес е да съхраним НАТО, повече от времето на Студената война\", каза Меркел в германския парламент. Седмица преди срещата на НАТО в Лондон Меркел произнесе дълга реч пред германските депутати в подкрепа на алианса, основан през 1949 г. и обявен от френския президент Еманюел Макрон за изпаднал в състояние на \"мозъчна смърт\", отбелязва Франс прес. Според Меркел НАТО е организация, която в продължение на 70 години гарантира свободата и мира, отчасти благодарение на \"нашите американски приятели\". Тя напомни за приноса на НАТО за стабилизирането, след края на Студената война, на Балканите и Афганистан. Във връзка с необходимостта от единство в НАТО Меркел изтъкна, че членството на Турция в НАТО трябва да бъде съхранено. \"Да, Турция е сложен партньор, но членството й в НАТО трябва да бъде запазено вече само по геостратегически причини\", категорична бе Меркел. Намирането на политическо решение на конфликта в Сирия е невъзможно без Русия и Турция, подчерта германската лидерка.  \"Европа засега не може да се защитава сама, ние зависим от трансатлантическия алианс, важно е да работим за този алианс и да поемаме повече отговорности\", заяви Меркел, която посвети на НАТО съществена част от речта си за федералния бюджет за 2020 г. Правителството на американския президент Доналд Тръмп често критикува Берлин, че не харчи достатъчно средства за НАТО и военни разходи, припомня агенцията.", "date": "2019.11.27", "title": "Меркел защити НАТО от критиките на Макрон"}
{"url": "https://www.monitor.bg/bg/a/view/paulina-ot-fermata-bremenna-ot-krasi-181957", "text": "Извънредна новина във „Фермата“ - една от най-горещите участнички е забременяла в шоуто. Палавата Паулина очаква бебе от автомонтьора Краси, . Щастливата вест тя съобщи с писмо до бъдещия баща и го остави вцепенен.     „Има нещо, което расте вътре в мен, освен любовта ми към теб и, ако ти искаш, след няколко месеца може да е едно красиво начало на нашия общ нов свят. Нямам търпение да те прегърна и да ти съобщя толкова важни за нас неща. Чакам те с нетърпение, любов моя“, гласеше писмото на Паулина. „Това вярно ли е? Не знам как да реагирам! Да рева ли или да се смея?“, запелтечи Краси. Първоначално той се затюхка как е възможно да е забременил Поли, при положение, че я е пазил. Позитивните емоции обаче надделяха. „В момента най-много искам да видя и да прегърна Паулина. Каквото и да стане, ще изляза оттук с най-голямото богатство. Обичкам те!“, заяви Краси. Междувременно младият бизнесмен Митко Калайджиев обеща да намери на автомонтьора работа в България, тъй като той изкарва прехраната си в Испания. Въпреки че бяха втрещени от неочакваната новина, фермерите не я подложиха под съмнение. Пресметнаха, че бебето на Краси и Паулина ще се роди през лятото и заложиха, че ще е момиченце. Езкалтирани, те спретнаха купон, на които бъдещият баща Красимир и военният Станислав танцуваха с биберони в уста.", "date": "2019.11.27", "title": "Паулина от „Фермата“ бременна от Краси"}
{"url": "https://www.monitor.bg:443/bg/a/view/polfrijman-si-pravi-piar-s-protesti-181936", "text": "Докато все още ВКС не се е произнесъл за предсрочното освобождаване на австралиецът Джок Полфрийман, той обикаля по протести организирани от КТ ПОДКРЕПА и си прави пиар, където се е и засякъл с правосъдния министър Дани Кирилов. От публикуваните снимки в предишен пост се разбира, че Джок е участвал в днешния профсъюзен протест срещу идеята никой да не плаща първия ден от болничните. Над 3000 граждани и членове на КТ \"Подкрепа\" стачкуваха под надслов \"Болните работници не са престъпници\" - протестът започна от пл. \"Княз Александър I\" и завърши пред Министерския съвет. Представлявайки Българско затворническо сдружение за рехабилитация, Джок Полфрийман разговаря с правосъдния министърт Данаил Кирилов по въпросите за човешките права в българската затворническа система, съобщиха от фейсбук страницата на асоциацията на българските затворници, която е създадена и ръководена от австралиеца. Министър Кирилов има навика да ходи сам и пеша из центъра на София и вероятно така се е засякъл с австралиеца, който бе осъден за убийството на студента Андрей Монов и бе освободен предсрочно, защото се поправил. Полфрийман е още в България, защото чака решение на съда дали правилно е освободен.", "date": "2019.11.27", "title": "Полфрийман си прави пиар с протести"}
{"url": "https://www.monitor.bg:443/bg/a/view/kyde-sa-ti-shinite-ili-kak-prerovih-bokluka-na-mola-181945", "text": "В началото бе розето. Не, не се майтапя. Нито се подигравам с библейските текстове. Фактът си е факт – цялата тази история започна с бутилка розе. Поръчахме си я с приятелка, след като дружно решихме, че ще пуснем децата сами на кино, а ние ще се настаним в напълно бохемския за нас стил в ресторанта на същия етаж на мола. Седнахме си спокойно на терасата, взехме си бутилката и кротко започнахме да си бъбрим. Докато не се появиха чаветата. , провлачва мазно моето. И без въобще да чака разрешение хваща една от салфетките на масата, маха с бързината на Халеевата комета и двете телчета от зъбите си и ги завива в парчето хартия. Резултатът е купчинка, която се озовава току до чашата ми. , изръмжавам аз, готова да проведа поредната лекция за ползата от омразните телчета. Но онова вече се беше изнесло от ресторанта, повличайки и детето на приятелката ми. Без изобщо да се трогва от провикването ми, че така никога няма да си оправи зъбите. Докато го кажа и Диана вече се беше шмугнала в киното. А цялата история с шините й започна, когато беше на 7. Както можем да се досетим – насред първия й клас. Някъде между първи и втори срок установих по трудния начин – заради подигравки от съучениците й, че въпреки цялостната прилика с баща си, е горд собственик на моята челюст. Хем малка, хем с пълен комплект зъби. И по-важното – с размер, доста по-голям от вместимостта на устата й/ми. В момента, в който осъзнах, че ако не взема мерки, тази комбинация ще роди нещо приличащо на саблезъб тигър, звъннах на майката на едно от приятелчетата й и почти приплаквайки поисках контакта на тяхната ортодонтка. Супер оборотен дентален специалист (не се надувам, в тези политкоректни времена така им викат), с наполовина по-ниски цени от останалите й колеги и логично - лавина от пациенти. 4 години по-късно, на цената на зверски нерви, викове, напомняния с градиращ от съскане до крещене глас и чакане с по месец за преглед и регулация на шините, вече бяхме успели да понаредим зъбите на отрочето. Но не и напълно. Въпреки това, пред перспективата да се наложи да я гоня по целия етаж на мола, реших, че е по-добре да се придържам към първоначалния си план кротко да пия розе и теглих една майна на ситуацията. Напълно забравяйки за хартиената купчинка до чашата ми. Сетих се 3 часа по-късно – при вече платена сметка, събрани деца от киното и баш пред паркинга на мола. -  , забивам отрочето с въпроса си, докато съм вперила взор в устата му - издайнически нахилена и – о, ужас - без телчета върху зъбите. , отговаря ми малката с укор. -  , продължавам да питам аз внезапно обзета от амнезия. -  , затапва ме Диана с тона на звероукротител. Да знаете, енергийните напитки може и да дават криле, но перспективата да чакам месец за преглед, още един за изработката на нови шини и поредни 350 лева за цялото упражнение върши работата на реактивен двигател. Докато кажа на приятелката ми, че се налага да наглежда домочадието, и вече бях пред асансьорите, нетърпеливо чакайки да се покатеря до третия етаж и да нахлуя в ресторанта. -   изпръхтявам аз при сблъсъка ми с първия срещнат сервитьор в него. -  , задава ми най-учтиво въпрос той. Едва ли е нужно да ви обяснявам последвалите диалози с де що негови колеги успяхме да намерим. В крайна сметка се намеси управителката, която за мое щастие се оказа майка на пубертет, вече преминала през ада на шините. Жената – да е жива и здрава – ми влезе в положението и след като установихме, че хората й са си свършили работата и са разчистили масата, ми предложи да вляза в кухнята и да се запозная с боклука им. - \" , изръмжавам аз три торби по-късно, след като съм ровила сред празни бутилки, огризки от чужди вечери и каквото още можете да си представите от менюто на клиентите. Но докато управителката ме гледа със състрадателен поглед, ми хрумва гениална идея -  -  , изтърсва тя без да прецени, че съм твърде отчаяна, за да кажа „баста“ и да се откажа от търсенето на шините. „Целият боклук на мола“ всъщност се оказа доста мащабно понятие. При вида му леко се зачудих дали изобщо си струва да се занимавам, но лъвското в мен в комбинация с майчинския инстинкт да осигуря на поколението здрава и гладка усмивка, надделя. Запретнах ръкави, поизтупах модерната си жилетка, стигаща до десетсантиметровия ток на ботушите ми, вкарах всички знания от часовете по логика и започнах да сортирам торбите. На принципа на изключването вече се бях добрала до тези от ресторанта, когато се появи ново препятствие. Оказа се, че във времевия пояс между 9 и 10 часа вечерта в помещението се появяват мургавите събратя от чистота, които – както можем да се досетим – също имаха аспирации към боклука. Но противно на всички клишета се оказаха супер възпитани. Особено пред опасността да им скоча като дива котка, ако имат неблагоразумието да посегнат към торбите с остатъци от де що магазини има в търговския център. -  , изкомандвах ги аз и те – щат не щат – ме послушаха. Не че имаха друг избор. Но пък чакането си струваше. А вероятно и вида ми, когато съзрях заветните шини и започнах да подскачам с трофея в ръка досущ като индианец около племенния тотемен стълб. Разделихме се с добро, така да се каже. Те си отдъхнаха, че лудата най-сетне ще ги остави да си свършат работата. А аз се оттеглих с достойнство. Изтупах гривата (жилетката), вирнах глава и зачатках с токчетата към колата, а оттам – вкъщи, за да започна процеса по тройно изваряване на трофея. Първо с вряла вода, след това със спирт и отново -за по-сигурно, с вряла вода. Еми това е – какво ли не прави едно лудо майче за децата си. Някои ровят по цял ден (и нощ) в сайтовете, други – в боклука на мола.  ", "date": "2019.11.27", "title": "Къде са ти шините? (или как прерових боклука на мола)"}
{"url": "https://www.monitor.bg:443/bg/a/view/otkazaha-turnir-na-ruska-zvezda-zaradi-doping-aferata-181942", "text": "Организаторите на международния атлетически турнир в Глазгоу, който ще се проведе на 15 февруари 2020 г., са изключили трикратната световна шампионка в скока на височина на открито Мария Ласицкене от листа с участници. Това решение е взето заради наложените санкции на руската федерация от Съвета на Световната атлетика. „Получихме отказ, организаторите на турнира изтриха Маша от участниците. Имахме покана за това състезание, но както виждате, тя е отменена. Организаторите обясняват решението си, като казват, че Ласицкене може да не получи неутрален статус”, каза мениджърката на атлетката Олга Назарова. В същото време изпълнителният директор на Американската антидопингова агенция (USADA) Травис Тайгарт обяви в специално изявление, че Световната антидопингова агенция (WADA) “трябва да бъде по-строга” и да забрани на всички руски спортисти да се състезават на олимпийските игри в Токио догодина. Решението дали това ще се случи ще бъде взето на 9 декември.", "date": "2019.11.27", "title": "Отказаха турнир на руска звезда заради допинг аферата"}
{"url": "https://www.monitor.bg:443/bg/a/view/trymp-iska-pompeo-peri-i-mylvejni-da-govorjat-za-impijchmynta-181940", "text": "Президентът на САЩ Доналд Тръмп иска държавният секретар Майк Помпео, министърът на енергетиката Рик Пери, изпълняващият длъжността началник на щаба на Белия дом Мик Мълвейни, както и други служители да говорят пред американския конгрес по време на изслушването за импийчмънт. \"Това е измама на демократите, която няма да стигне до никъде, но бъдещите президенти по никакъв начин не трябва да бъдат компрометирани. Това, което се случи с мен, никога не бива да се случва на друг президент\", допълни Тръмп. Помпео отговори завоалирано на туита на Тръмп на пресконференция. \"Когато му дойде времето, се случват всички хубави неща\", коментира Помпео с усмивка. Междувременно Тръмп каза, че ще обяви мексиканските наркокартели за терористи, предаде ДПА. Той заяви, че те са отговорни за смъртта на 100 000 американци годишно. \"Вижте, губим по 100 000 души на година заради това което става и това, което идва от Мексико\", каза Тръмп в интервю за бившия водещ от \"Фокс нюз\" Бил О'Райли, излъчено на живо на неговия уебсайт. В списъка си с терористични организации САЩ нямат в момента нито една групировка от Мексико, а в цяла Латинска Америка за терористична организация е обявена само колумбийската \"Армия за национално освобождение\".", "date": "2019.11.27", "title": "Тръмп иска Помпео, Пери и Мълвейни да говорят за импийчмънта"}
{"url": "https://www.monitor.bg:443/bg/a/view/us-poslanikyt-razgleda-i-botanicheskata-grada-181943", "text": "Новият американски посланик у нас Херо Мустафа е посетила и Софийската ботаническа градина през уикенда, стана ясно от страницата във Фейсбук на посолството на САЩ. Посещението е част от опознавателната обиколка, която прави Мустафа. Тя е отметнала от списъка си вече НИМ, Площад Славейков, Столичната библиотека и Рилския манастир, които разгледа. Мустафа очаквала с нетърпение да се върне през пролетта на същото място и отбелязала, че е прекрасно да види растения от цял свят, включително от Северна Америка.  От посолството уточняват, че името на посланичката „Херо“ се превежда на български като растението ружа.", "date": "2019.11.27", "title": "US посланикът разгледа и Ботаническата градина"}
{"url": "https://www.monitor.bg:443/bg/a/view/despodov-popeto-mi-beshe-idol-181944", "text": "Интересно признание направи един от лидерите в националния отбор Кирил Десподов. Нападателят на австрийския „Щурм“ разкри пред БНР, че досегашният капитан на „лъвовете“ Ивелин Попов е бил негов идол. Както е ясно, Попето обяви отказването си от националния отбор и бе категоричен, че няма да играе в предстоящите плейофи за класиране на Евро 2020 през март. Веднага след това пък именно Десподов обяви, че иска да поеме диригентската палка в държавния тим. \"Жребият за баражите за европейско първенство е добър за нас, но Ивелин Попов ще липсва, сподели Десподов е интервю за БНР. - Той ми беше идол като дете. Дано си промени решението и да помогне в тези мачове, които ни остават в баражите. Все още не знаем кой ще е капитан след Попето, ще го изберем заедно всички играчи и треньорите на среща, като се съберем следващия път“, допълни футболист номер 1 на България за 2018 година.", "date": "2019.11.27", "title": "Десподов: Попето ми беше идол"}
{"url": "https://www.monitor.bg:443/bg/a/view/protest-bolnite-rabotnici-ne-sa-prestypnici-181929", "text": "Протест под надслов \"Болните не са престъпници\", организирано от КТ \"Подкрепа\", се проведе в София. Протеста обхвана центъра на града, като за малко бяха блокирани няколко светофара, а движението на трамвайте беше силно затруднено. Причина за протеста на синдиката стана идеята на управляващите - първият ден от болничните да бъде за сметка на работника. Към тях не се включиха колегите им от КНСБ, тъй като според тях оттеглянето на предложението за неплащане на първия ден болничен обезсмисля протестните действия. Работодателите пък от своя страна продължават да настояват първите 3 дни от болничния да не се плащат от тях. В същото време от КТ \"Подкрепа\" искат работодателите да поемат поне първите 5 дни от болничните да се изплащат на 100% от трудовото възнаграждение. Воденият от Димитър Манолов синдикат настоява за свикване на тристранния съвет по темата, а от КНСБ остават в стачна готовност, в зависимост от решенията, които ще се вземат на срещата социалните партньори. Министърът на труда и социалната политика Бисер Петков заяви, че хората няма да бъдат ощетени при изплащането на болничните, а ще се търсят решения да има по-строги и дисциплиниращи мерки за тези, които си позволяват да злоупотребяват с това право. Петков коментира пред журналисти актуалната тема за изплащането на болнични и злоупотребите с тях преди заседанието на парламентарната социална комисия. Той посочи, че решението ще се вземе в рамките на Националния съвет за тристранно сътрудничество /НСТС/ с търсене на пресечна точка между крайните, по думите му, искания на работодателите и на синдикатите. Министърът каза, че на този етап не знае да е насрочено заседание на НСТС. Междувременно друго недоволство изразяващо се в едночасова предупредителна стачка на социални работници от 35 дирекции \"Социално подпомагане\" в цяла България се проведе от 10 до 11 часа. Протестът на работещите в тези 35 дирекции е символичен. Исканията на бранша са за 40% увеличение на основната работна заплата, а парите им за работно облекло да не са по-малко от 450 лева годишно. Сред другите искания са оценка на извършената работа след съгласие на синдикатите и работодателите, а също назначаване на служители само с бакалавърска степен.", "date": "2019.11.27", "title": "Протест: Болните работници не са престъпници"}
{"url": "https://www.monitor.bg:443/bg/a/view/ludogorec-naplashen-ot-ruski-revansh-181938", "text": "ЦСКА (Москва) ще иска на всяка цена реванш и мачът ще бъде много труден - около това мнение се обединиха всички в „Лудогорец“ преди двубоя от Лига Европа утре вечер в руската столица. Сблъсъкът е от 19:55 часа и ще бъде предаван пряко по БНТ 1. Преди повече от месец „Лудогорец“ разгроми с 5:1 съперника си в Разград, а предстоящият мач е от огромна важност за българския отбор. Преди предпоследните сблъсъци от груповата фаза играчите на Станислав Генчев имат 6 точки на второто място, а само на една зад тях е унгарският „Ференцварош“, който по същото време приема лидера „Еспаньол“. ЦСКА (Москва) пък има само теоретични шансове да продължи напред, но определено може да обърка сметките на „Лудогорец“, ако успее да вземе поне точка от мача. „Очаквам да има голямо напрежение и да бъде много труден мач, предупреди изпълнителният директор на „Лудогорец“ Ангел Петричев. - Залогът е голям и ни трябва победа, за да изпълним целта си да излезем от групата“, допълни той. Подобно бе мнението и на треньора Станислав Генчев, който очаква ЦСКА (Москва) да бъде пределно мотивиран за реванш. „Нанесохме им тежка загуба и сега ще търсят реванш на всяка цена. Тази седмица имаме два много важни мача (вторият е със софийския ЦСКА в неделя, б.р.), които могат да осмислят целия ни сезон“, заяви Генчев. „Сега сме в много по-добра форма, отколкото в първия мач, уверен бе треньорът на московските „армейци“ Виктор Гончаренко. - Искаме да се реваншираме на феновете и ще бъдем пределно мотивирани“, допълни спецът. Според букмейкърите ЦСКА е фаворит преди сблъсъка. Ставката за победа на домакините се котира около 2, равенството е оценено на 3.30, а победа за „Лудогорец“ - с 3.90.", "date": "2019.11.27", "title": "„Лудогорец“ наплашен от руски реванш"}
{"url": "https://www.monitor.bg:443/bg/a/view/deputatite-dadoha-zelena-svetlina-na-moratoriuma-za-novi-vuzove-181932", "text": "Със 111 гласа „за“ депутатите дадоха „зелена светлина“ на мораториума върху откриването на нови вузове и филиали към държавните университети. Мярката е заложена в промените в закона за висше образование, които минаха на първо гласуване днес. Той ще бъде в сила до приемането на национална карта на висшето образование, която трябва да определи професионалните направления, необходими за различните региони у нас. В проектозакона е предвидено в съответствие с нея Народното събрание да предлага откриването, преобразуването, преименуването или закриването на висши училища, както и размера на тяхната субсидия. С предложените промени се регламентира още, че ректорите на вузовете ще сключват договори си образователния министър. Те ще му дават възможност за възлагане на определени политики, цели и задачи на висшите училища, ще имат и задължението да отчитат финансовото си състояние. Причина за дебат стана въпросът дали част от промените нарушават автономията на университетите. Депутатът от БСП за България Николай Цонков посочи, че основните органи в университетите са ректора, академичния съвет, но имало проблем с ограничаването на им. Нарушаването на автономията пък противоречало с конституцията. „Висшите училища са успели да се съхранят на базата на принципа на академичната автономия, самоуправление и академичните свободи. Виждаме рискове и проблеми в така предложените промени.“, заяви той. По думите му в законопроекта има положителни идеи като тези за акредитацията, но принципа на академична автономия трябва да бъде основен и затова трябва да се намери златното сечение между академичната свобода и контрола от страна на държавата. Цонков обясни, че поради тази причина парламентарната група на БСП за България ще се въздържи от гласуване на първо четене. „Имаме наши предложения, които ще направим между първо и второ четене с цел да отстраним неточности и да прецезираме някои текстове, да намерим баланса между качество, финансиране на висшето образование и регулиране от страна на държавата“, допълни той. 45 от всички 157 от далите своя вот гласуваха с „въздържал се“. Председателят на образователната комисия, която е водеща при разглеждането на закона, и депутат от ПП „ГЕРБ“ Милена Дамянова заяви, че не може да се говори за нарушаване на автономията на вузовете, а отваряне на държавните висши училища по отношение на процеса на обсъждане, вземане на решения. „В началото на прехода висшите училища получиха автономия и свобода, за която не бяха подготвени затова тя в известна степен се възроди. Отговорността ни се губи.“, коментира тя. Според нея е време да започне и дебат за промяна на модела на управление на университетите като академичната и финансовата част се разделят. Депутатът от ДПС Ерол Мехмед пък коментира, че всички се оплакват, че умните младежи напускат страната и че 2 млн. български граждани са извън родината, но държавата е тази, която трябва да предприеме мерки промени това. „Когато има над 50 висши учебни заведения за 5 млн. български граждани и свободните места всяка година са повече от завършващите ученици, следва ли държавата да предприеме необходимите мерки? Да, следва. Когато има разминаване между търсене и предлагане на пазара на труда следва ли държавата да се намеси? Да, и министърът е отговорен затова.“, попита реторично депутатът. Мехмед посочи, че Движението за права и свободи ще подкрепи всички предложения, в които парламентарната група съзира държавническа мисъл. Милен Михов от парламентарна група на „Обединени патриоти“ също смята, че държавата трябва да си върне контрола върху висшето образование, за да се подобри неговото качество. Той посочи, че това се изразява и в новия механизъм за назначаване на ректорите, праговете за възнаграждения. „Смятам, че между първо и второ четене трябва да се направи дебат, за да се формулират правни норми, които да гарантират надежден, сигурен контрол на държава върху функционирането на университетите и вън от съмнение това да бъде аргумент, че посягаме върху академичната автономия“, заяви Михов. След като изслуша мненията на депутатите, образователният министър Красимир Вълчев обърна внимание, че договорите ще бъдат в режим на публичност и пълна прозрачност. Той посочи, че една от негативните последици от автономията е разликата от 2,5 пъти във възнаграждението на младите и утвърдените преподавателите. Затова и със закона се предлага регламентиране на минимална работна заплата. По предложение на Милена Дамянова срокът за подаване на предложения между първо и второ четене бе удължен от 7 на 16 дни. Това може да се случи до 13-ти декември.", "date": "2019.11.27", "title": "Депутатите дадоха „зелена светлина“ на мораториума за нови вузове"}
{"url": "https://www.monitor.bg:443/bg/a/view/nenujna-informacija-za-27-noemvri-srjada-181926", "text": "През 1865 г. мумиите в Египет са се продавали по улиците и този вид стока не е спирал търговците да подремват в очакване на купувачи.", "date": "2019.11.27", "title": "Ненужна информация за 27 ноември - сряда"}
{"url": "https://www.monitor.bg:443/bg/a/view/uchenicite-na-danailov-sbogom-mastyr-galeri-ja-181927", "text": "Новината за смъртта на Стефан Данаилов, с която се събуди България днес, предизвика истинска вълна от статуси в социалните мрежи на негови ученици и други известни личности. Сред актьорите, които посветиха постове на своя Мастър, са Асен Блатечки, настоящият депутат от ГЕРБ Евгени Будинов, Ваня Щерева, Калоян Минев и много други. А в свои изказвания по телевизията тази сутрин сълзите си не можаха да сдържат нито Ненчо Илчев, нито Сашо Кадиев.  смени профилната си снимка с тази на своя любим учител, слагайки жалейка върху нея.  също пусна снимки с учителя си и сподели: Младият актьор   публикува следния статус:  - също възпитаничка на Стефан Данаилов, сподели снимка във Facebook профила си, на която е с Мастъра, Ненчо Илчев и други актьори.  казва през сълзи  . , каза в предаването \"Преди обед\" Александър Кадиев, който също е възпитаник на Мастъра. И той се просълзи, разказвайки една от най-личните си истории, свързана с великия български актьор. Големият Стефан Данаилов почина тази нощ в 00:15 ч. във Военномедицинска академия, няколко седмици след като беше приет там със сериозен здравословен проблем. Поклонението пред легендарния актьор ще бъде на 2 декември от 11 часа във фоайето на Народния театър \"Иван Вазов\" в София.", "date": "2019.11.27", "title": "Учениците на Данаилов: Сбогом, Мастър! (ГАЛЕРИЯ)"}
{"url": "https://www.monitor.bg:443/bg/a/view/prizovaha-bivshi-syvetnici-da-darjat-parite-si-za-oktomvri-181933", "text": "Бившите общински съветници да дарят полагащите им се възнаграждения за месец октомври, когато не е имало редовно заседание на местния парламент, призоваха новият кмет на Ямбол Валентин Ревански и новият председател на ОбС  Антон Шиков отправят призив към всички общински съветници от предходния мандат. Според тях по този начин бившите вече управленци щели да  засвидетелстват своята гражданска отговорност към жителите на Ямбол. Октомври беше последния месец от работата на Общински съвет мандат 2015-2019 г., редовно заседание не е имало, а постоянните комисии, които са заседавали не са имали особено сериозни теми за обсъждане. Въпреки това според действащия правилник съветниците имат право на пълно възнаграждение, което е около 650 лв за всеки един от 37-те души. За октомври сумата надхвърля 23 000 лв, коментира Антон Шиков. Веднага след призива положително са се отзовали неколцина от бившите старейшини, очаквало се и други да ги последват. Само 9 от сегашните съветници са участвали в работата през отминалия мандат. Предстои върнатите средства да бъдат оформени юридически като дарения в съответствие с вътрешните правила на администрацията , утвърдени със заповед на кмета от 22 ноември.Антон Шиков е категоричен че имената на върналите възнагражденията ще бъдат оповестени публично.", "date": "2019.11.27", "title": "Призоваха бивши съветници да дарят парите си за октомври"}
{"url": "https://www.monitor.bg:443/bg/a/view/vzriv-v-himicheski-zavod-v-teksas-181928", "text": "Голяма експлозия е станала в химически завод в Порт Неч, Тексас, САЩ, предадоха световните медии. Кадри от местопроизшествието показват момент, в който пламъците избухват и озаряват небето. Най-малко двама души са ранени, потвърждава шерифът на окръг Джеферсън. Взривът се е случил в 01:00 местно време в сряда. Експлозията е била усетена на 48 км. Има задължителна зона за евакуация за всички в рамките на половин миля от мястото. Жителите на Порт Нечес съобщават за местните KDFM, че прозорци са счупени на километри от централата, която е собственост на TPC group. \"Ние бяхме най-близката къща до завода. Събудихме се покрити със стъкла, но излязохме на безопасно разтояние\", коментира Райън Матюсън, който живее близо до мястото на взрива. Кристъл Холмс, капитан в шерифския офис на окръг Джеферсън, заяви, че двама служители са изведени от завода и са откарани в болница. \"Вътре в завода се провеждат издирвателни и спасителни дейности, но има и щети на близките домове, така че ще проверяваме от врата до врата как са хората и техните домове\", допълва тя. Заводът може да произвежда 408 233 тона химикали, според уебсайта на компанията.", "date": "2019.11.27", "title": "Взрив в химически завод в Тексас"}
{"url": "https://www.monitor.bg:443/bg/a/view/jordan-janchev-specheli-pylna-stipendija-v-sa-sht-181934", "text": "18-годишният български плувец Йордан Янчев, седми в света при юношите и шести в Европа, ще продължи израстването си в САЩ догодина. Състезателят на Божидар Граматиков и ПК „Сандански“ е приет с пълна стипендия в университета „Флорида Стейт“ и ще се присъедини от лятото към тима, съобщи bgswim.com. В момента в САЩ студенти са четирима от изявените ни плувци – Антъни Иванов, Калоян Братанов, Любомир Епитропов и Петър Божилов. Университетът „Флорида Стейт“ има силна програма за кроулисти и по специално за състезателите на 200 м, където специалист е и самият Янчев. Водещият плувен сайт в САЩ SwimSwam отрази обширно новината за българския талант, като акцентира, че с времето си на 400 м св. стил на голям басейн 3:50,41 мин., с което стана седми в Будапеща, той е на 12-о място във вечната американска ранглиста за възраст 17-18 г. В началото на декември Янчев ще направи дебют на европейско първенство за мъже – в Глазгоу на малък басейн, където ще плува 100, 200 и 400 м св стил. В момента той е на лагер в София с още петима национали преди шампионата, като директно в Шотландия от САЩ ще се присъединят Антъни Иванов и Любомир Епитропов. „Работим целенасочено за още три олимпийски “А” норматива. Надявам се на тази олимпиада да имаме петима плувци, съвсем реално е“, обяви пред Sportal.bg генералният мениджър на националните отбори по плуване Кристиян Минковски. До момента сигурно участие в Япония са си осигурили Антъни Иванов (200 м бътерфлай) и Йосиф Миладинов (100 м бътерфлай). Други шестима плувци имат “Б” нормативи за игрите и на тях се възлагат надежди да се справят и с по-силните стандарти.", "date": "2019.11.27", "title": "Йордан Янчев спечели пълна стипендия в САЩ"}
{"url": "https://www.monitor.bg:443/bg/a/view/uefa-prati-chovek-v-bylgarija-za-skandalite-s-bfs-181931", "text": "УЕФА прати свой високопоставен служител с мисия в София - да разнищи въпроса има ли държавна намеса в делата на футбола. Неговото пристигане съвпада и със заседанието на Изпълкома на БФС, което е в четвъртък. В същия ден у нас ще дойде Тиери Фавр, който е ръководител на отдела за Развитие на националните асоциации, както и един от двигателите на програмата \"Хеттрик\", която достига до всички европейски федерации. Швейцарецът е фигура с голям опит в европейската футболна администрация, бе един от най-доверените хора на Мишел Платини при неговото управление в УЕФА. В четвъртък той ще има разговор с временно изпълняващия длъжността президент на БФС Михаил Касабов, за да се информира за процесите около българската федерация, пише Dir.bg. Интересните въпроси за него са дали е имало намеса от държавни органи при взимането на решенията за оттегляне на ръководството на БФС, както и около водените разследвания и полицейски акции в централата на футболната ни федерация. които дойдоха след злополучния мач с Англия през октомври. Тогава оттегляне обяви целият Изпълком, начело с президента Борислав Михайлов. Неговата оставка дойде след директни призиви от спортния министър Красен Кралев и премиера Бойко Борисов това да се случи. В петък Фавр ще пътува от София заедно с българската делегация за Букурещ, където ще е жребият за груповата фаза на Евро 2020. Той познава отлично хората в ръководството на нашия футбол от години и именно затова е избран от УЕФА да провери ситуацията с оставките и внезапните промени около играта у нас.", "date": "2019.11.27", "title": "УЕФА прати човек в България за скандалите с БФС"}
{"url": "https://www.monitor.bg:443/bg/a/view/patriarh-neofit-naj-iskreni-syboleznovanija-za-konchinata-stefan-danailov-181939", "text": "Поднасяме най-искрени съболезнования за кончината на големия български актьор и общественик Стефан Данаилов. Смъртта, която в един миг идва и отнема всичко, е тежък момент, когато думите са безсилни да изразят болката от загубата на един обичан от народа човек. Това се казва в съболезнованието на българския патриарх Неофит за кончината на Стефан Данаилов, съобщава БТА. Стефан Данаилов остава в паметта ни като човек, който в битността си на министър на културата с лекота, желание и обич се трудеше за развитието на културата във всичките й сфери. Напусна ни актьорът, пресъздал изключително добре образа на Свети Цар Борис Първи в едноименния филм, пише Негово светейшество. Благодарни сме за доброто му отношение към Светата Църква и за всички добри инициативи, свързани с връщането, реставрирането и съхранението на православните ни храмове и манастири, заявява предстоятелят на БПЦ. \"Отправяме молитва към небесния ни Отец да упокои душата на новопреставилия се Божий раб в селенията на праведните! Господ да утеши близките му в тези нелеки за тях дни, като им дарува сили да превъзмогнат скръбта от тежката загуба. Вечна и блажена да бъде светлата му памет\", пожелава патриарх Неофит в своето съболезнование за кончината на Стефан Данаилов.", "date": "2019.11.27", "title": "Патриарх Неофит: Най-искрени съболезнования за кончината на Стефан Данаилов "}
{"url": "https://www.monitor.bg:443/bg/a/view/lubo-ganev-oficialno-poiska-vlastta-vyv-volejbola-181919", "text": "Любо Ганев официално бе представен като кандидат за нов президент на българската федерация по волейбол. Инициативният комитет за промени в централата ни застана зад легендарния ни бивш волейболист. Другите двама, с които са водени преговори са президентът на \"Марица\" Илия Динков и босът на \"Черно море\" Красимир Илиев. Утре във федерацията ще бъде внесено предложение за извънредно Общо събрание, а до две седмици трябва да бъде насрочено ново заседание на Управителния съвет на централата, който да се произнесе по темата. Желанието на опозицията е такова Общо събрание да се състои на 16 януари 2020 година. Засега не е ясно как дългогодишният бос на българската волейболна централа Данчо Лазаров ще реагира на вече насроченото Общо събрание на 20 декември тази година в Казанлък и дали ще се сбъднат опасенията за изключване на Любо Ганев от Управителния съвет на федерацията. Вече 48 клуба от имащите право на глас 128 са дали подкрепата си за кандидата на опозицията. Самият Ганев пък има намерение да разговаря с всички клубове и да представи платформата си по-подробно. \"Благодаря за доверието на Инициативния комитет. Споделих своите виждания и се радвам, че те бяха възприети. Обедини ни това, че имаме общи идеи и разработихме програма, зад която застанаха всички\", сподели Любо Ганев и отправи поканата си към Илия Динков да стане първи заместник председател, ако бъде избран. \"Няма да сменяме един цар с друг\", заяви Динков и потвърди, че също му е било предложено да се кандидатира за президент на федерацията. Владимир Николов подчерта, че 95% от клубовете, с които е разговарял са изразили мнение, че промяна в българския волейбол е необходима. Николов изрази мнение и по темата със стопанисването на зала \"Христо Ботев\", като според него то трябва отново да бъде поето от спортното министерство. Друг от най-активните в Инициативния комитет Александър Попов сподели, че е разговарял с един от големите критици на настоящото ръководство Радостин Стойчев и е получил неговата подкрепа. Любо Ганев път отчете като грешка, че в миналото публично е изразявал подкрепа към решения на ръководството на централата, с които не е бил съгласен. \"Като отборен играч, съм защитавал решения, с които не съм бил съгласен\", призна Ганев. Сред заложените промени на опозицията са задължително участие в европейските турнири на отборите, добили това право спрямо регламентите на CEV и БФВ, и при възможност осигуряване на финансов стимул от федерацията, както и премахване на ограничението за международен трансфер преди навършване на 21 години.", "date": "2019.11.27", "title": "Любо Ганев официално поиска властта във волейбола"}
{"url": "https://www.monitor.bg:443/bg/a/view/sprjaha-speshnija-priem-na-deca-v-pediatrijata-181930", "text": "Спрян е приемът на деца в интензивното отделение в столичната детска болница заради липса на анестезиолози. Това каза за БТА изпълняващият длъжността директор доц. Димитър Калайков. Двама от работещите в болницата анестезиолози напуснаха, а третият не може да изпълнява тази дейност, обясни лекарят. Докато не се намерят необходимите специалисти отделението няма да работи и няма да се приемат деца нито за интензивно лечение, нито за интензивно наблюдение. Доц. Калайков е изпратил доклади за проблема до Столичната регионална здравна инспекция, Столичната здравноосигурителна каса, Центъра за спешна медицинска помощ, както и е разговарял по телефона с министъра на здравеопазването Кирил Ананиев. В интензивното отделение две от работещите медицински сестри са на по 75 години, каза още доц. Калайков и изрази съмнение, че ще се намерят желаещи да работят в болницата заради ниското заплащане на труда. Двамата анестезиолози напуснаха Педиатриата след трагедията с 3-годишния Алекс, който почина заради тежка двустранна пневмония, а родителите му обвиниха три болници, че са си прехвърляли момченцето, без да му окажат адекватна помощ.", "date": "2019.11.27", "title": "Спряха спешния прием на деца в Педиатрията"}
{"url": "https://www.monitor.bg:443/bg/a/view/georg-georgiev-gotovi-sme-da-pomognem-na-nashite-prijateli-v-albanija-181920", "text": "Готови сме да помогнем на нашите приятели в Албания, ако от нас бъде потърсено съдействие за справяне с щетите от земетресението. Това каза в Русе заместник-министърът на външните работи Георг Георгиев. Той коментира, че освен отпуснатите спешно 200 000 лева хуманитарна помощ, наши спасителни екипи и други специалисти имат нагласа да тръгнат веднага за Албания, която пострада сериозно от опустошителното земетресение в ранните часове на 26 ноември. На този етап обаче нямало изявена такава нагласа от албанската страна. „Има свикан кризисен щаб, който работи 24 часа в денонощието в нашето посолство в Тирана. Целият екип на посолството е на крак. Има обявени на сайта на Министерството на външните работи и на фейсбук страницата дежурни телефони, на които може да се потърси както информация, така и съдействие. Българското външно министерство и всички отговорни за това институции в държавата са на разположение, ако от нас бъде потърсено и друг тип съдействие“, допълни той. Георгиев коментира още, че посещението на премиера Бойко Борисов в САЩ е дълго подготвяно събитие, „което отразява геостратегическото място, което България заема както в регионален, така и в общоевропейски и световен план“. По думите му държавата ни и правителството се оценяват със своите усилия, които полагат в сферата на сигурността, отбраната, регионалното сътрудничество, икономиката, поддържането на политическата стабилност в региона и и с усилията за евроатлантическата интеграция на Западните Балкани. „България направи изключително много, за да бъде фактор на стабилност в Централна и Източна Европа. България е страна, на която се разчита в международните формати, от които е част – НАТО, Европейския съюз.Смятам, че всичко това се оценява и от нашите амарикански партньори“, допълни заместник-министърът. В крайдунавския град Георг Георгиев откри в Русенския университет изложбата „140 години българска дипломатическа служба“.", "date": "2019.11.27", "title": "Георг Георгиев: Готови сме да помогнем  на нашите приятели в Албания"}
{"url": "https://www.monitor.bg:443/bg/a/view/pokazvat-za-pryv-pyt-srebyrno-sykrovishte-na-imanjar-181887", "text": "919   монети /т.н. билонови скифати/ , сечени при управлението на византийските императори Мануил /1118-1181/  и Андроник /1183-1185/  Комнини / ХІІ в./ , намерени в дома на козар от чирпанското село Зетьово ще бъдат показани на изложба , организирана от регионалния исторически музей  в Стара Загора за Никулден, празника на банкера. Съкровището е било открито през пролетта на м.г. в околностите на най-стария действащ манастир в Европа „Свети Атанасий“ край село Златна ливада от 58-годишния Славчо Христов, който докато пасял козите си търсел с металотърсач заровено имане. Монетите били поставени в глинено гърненце и най-вероятно са били заровени там от жител на средновековното село Близеос, за да ги оварди от рицарите на Фридрих / Барбароса- Швабски  , които в далечната 1189 година преминавали в този район на път за Йерусалим, коментира специалистът – нумизматик Мариана Минкова, която е куратор на изложбата. Тя припомня, че рицарите пътували от Филипопол към някогашния Боруй, където презимували и преди да потеглят отново го опожарили. Сходни монети са били намерени при проучванията на останките от Близеус преди време, техният брой обаче бил минимален-едва трийсетина. На тях са изобразени Богородица, коронясваща императора и Божия син. Съкровището е отнето в полза на държавата в хода на делото срещу Славчо Христов, който сключи споразумение с прокуратурата и се размина за престъпната си дейност с пробация в рамките на година и 3 месеца. Редом с монетите от гърненцето ще бъдат показани  и монети, намерени при тазгодишните разкопки в археологическия резерват „Августа Траяна“. Нумизматичните изложби за деня на банкера се организират от РИМ – Стара Загора вече за осми път, началото им е поставено през 2012 година, традиционно там се представят най-новите попълнения на монетния фонд, в който се съхраняват над 30 000 екземпляра от античността до наши дни. Този път ще бъдат показани и дузина съвременни фалшификати на ценни монети, иззети от полицаите в хода на спецакции на територията на Старозагорска област.", "date": "2019.11.27", "title": "Показват за пръв път съкровище на иманяр"}
{"url": "https://www.monitor.bg:443/bg/a/view/otlagat-koncerta-na-al-bano-i-romina-pauyr-u-nas-181918", "text": "Концертът на италианските звезди Ал Бано и Ромина Пауър, който трябваше да се състои след 5 дни, на 2 декември, в зала „Арена Армеец“ се отлага, съобщиха организаторите от СМЕ. Дуото ще включи България във втората част от турнето си и те ще дойдат на 19 март, като и локацията на концерта е сменена – ще се състои в Зала 1 на НДК. „Промяната се налага поради логистични причини, независещи от организаторите на събитието и мениджмънта на артиста“, гласи съобщението на организаторите. Разположението по сектори и ценови категории в зала 1 на НДК ще е същото, както в „Арена Армеец“. Всички закупени билети ще важат без презаверка. Който е възпрепятстван да присъства на 19 март 2020 г., може да върне своя билет съответно в мрежата на Eventim или Ticketportal в периода от 03.12. до 31.12.2019 година. Билетите за концерта на Ал Бано и Ромина Пауър са на цена от 50 до 140 лв. и влизат в продажба от 28 ноември 2019.", "date": "2019.11.27", "title": "Отлагат концерта на Ал Бано и Ромина Пауър у нас"}
{"url": "https://www.monitor.bg:443/bg/a/view/dyjd-ot-ostavki-v-malta-181935", "text": "Още един министър напусна кабинета на Малта във връзка с убийството на журналиста Дафне Галиция, пишат световните медии. Икономическият министър Крис Кардона се оттегля от поста след решението на началника на канцеларията на премиера на Малта Кийт Скембри и министъра на туризма Конрад Мизи да подадат оставка. Оставките идват след поредица от арести на заподозрени за убийството на Галиция, която беше убита през октомври 2017 г. Крис Кардона, Кийт Скембри и Конрад Мизи отричат да са замесени в убийството. Те се оттеглиха във вторник след петчасово заседание на правителството, на което премиерът Джоузеф Мускат беше притиснат от членове на партията му и от вицепремиера да освободи тези от обкръжението си, свързвани с обвиненията на Галиция в корупция. Демонстранти замеряха с яйца министрите. Те подадоха оставките си след като разследващите обявиха, че разпитите свързани с поръчковото убийство ще продължат.", "date": "2019.11.27", "title": "Дъжд от оставки в Малта"}
{"url": "https://www.monitor.bg:443/bg/a/view/federacijata-po-motocikletizym-s-blagoroden-jest-za-noshtta-na-skokovete-181925", "text": "Българската федерация по мотоциклетизъм за поредна година прави страхотен жест към деца в неравностойно положение и студенти от Националната спортна академия преди кръговете от европейски и световни шампионати. На 14 декември в „Арена Армеец“ ще се проведе „Нощта на скоковете“, в която над 60 деца ще имат възможността да се запознаят и снимат с някои от най-големите звезди по мотокрос – фрийстайл в света. Днес на срещата с медиите в Пресклуб „България“ присъстваха председателят на „Аутизъм днес“ Владислава Цолова и доц. Владимир Илиев от сектор „Автомобилен и мотоциклетен спорт“ към НСА. Те получиха лично безплатни билети от председателя на организационния комитет на „Гран При България“ Румен Петков и изразиха искрената си благодарност за жеста на БФМ. Пропуските ще се разпределят на семейства с деца аутисти от центровете в София и Плевен, както и на заслужили студенти от НСА. Следващата седмица ще стане ясен и списъкът със състезателите, които са се класирали за финалния кръг на Световния шампионат по мотокрос – фрийстайл.", "date": "2019.11.27", "title": "Федерацията по мотоциклетизъм с благороден жест за „Нощта на скоковете“"}
{"url": "https://www.monitor.bg:443/bg/a/view/fondacija-na-mateo-renci-finansirala-nezakonno-karierata-mu-181917", "text": "Прокуратурата във Флоренция разследва фондацията “Open” на бившия премиер на Италия Матео Ренци за незаконно финансиране на лявата Демократическа партия и за корумпиране на нейни депутати и сенатори. Самият Ренци, който в момента е сенатор и лидер на подкрепящата сегашното правителство на страната партия „Италия Вива“, не е вписан в регистъра на подследствените, но в неговото чело фигурират имената на близките му приятели Алберто Бианки и Марко Карай. Първият е адвокат и президент на фондацията, а вторият е виден предприемач, който е осъществявал контактите на “Open” със собственици и управители на мощни компании – дарители от цялата страна. Във вторник служители на Финансовата гвардия изтарашиха основно офисите на двайсетина от тях по заповед на прокуратурата. Тезата на магистратите от града на Ренесанса е, че сдружението с идеална цел на практика е функционирало като търговско дружество и е било чисто и просто касичката на Матео Ренци за неограничени харчове. С парите от която той бил финансирал цялата си политическа кариера от избирането му за кмет на Флоренция, през неговото лидерство на Демократическата партия и министър-председателството му от февруари 2014 до декември 2016 г., та чак до избора му за сенатор през 2018 г. Но въпросните средства не са били събирани в съответствие със закона за финансиране на политическите партии, а като дарения за на практика частна фондация, където е невъзможен ефикасен контрол както на „входа“, така и на „изхода“. С други думи парите са били изразходвани в съответствие с нуждите за оказване на политическо и икономическо въздействие върху определени физически и юридически лица в интерес преди всичко на самия Ренци и на кликата около него – близки съратници и депутати. Които според прокуратурата редовно са били корумпирани от “Open”с безименни кредитни и дебитни карти с неограничен лимит, участвали са в пищни политически сбирки, платени пак от фондацията и в други начинания с много благинки. В изявление за медиите самият Ренци се изкара жертва на недолюбващите го магистратите от родния му град, които според него вдигали само пушилка в интерес на негови опоненти и които пак за да му навредят преди известно време били задържали неговите родители заради уж фалшиви фактури.", "date": "2019.11.27", "title": "Фондация на Матео Ренци финансирала незаконно кариерата му"}
{"url": "https://www.monitor.bg:443/bg/a/view/stanaha-jasni-imenata-zaginalite-pri-pojara-v-pirogov-181921", "text": "Станаха ясни имената на двамата загинали при пожара във второ вътрешно отделение на болница „Пирогов“. Според медийни публикации това са Кольо Георгиев Михайлов и Димитър Рангелов. Близките им са уведомени. Телата им са били обгорени и се предполага, че двамата пациенти са се задушили до смърт. За Една от основните версии за пожара е, че огънят е тръгнал от незагасена цигара. Тъй като един от двамата пациенти е бил пушач. Междувременно главен разследващ полицай Стойно Цветков от СДВР коментира пред журналисти, че след инцидента няма стуртена стена, като стената е само напукана. По думите няма опасност за сградата и хората в нея. Той поясни, че се извършва оглед от следователи, образувано е и досъдебно производство, ръководено от Софийска градска прокуратура. \"В тази ситуация трудно някой би могъл да направи извод за причината за инцидента, каза още той по повод съмненията за възникване на пожара вследствие на запалена цигари. Няма пряк свидетел, който да каже каква е причината за възпламеняване - дали цигара, искра или късо съединение\", заяви Цветков.", "date": "2019.11.27", "title": "Станаха ясни имената на загиналите при пожара в Пирогов"}
{"url": "https://www.monitor.bg:443/bg/a/view/kapitanyt-na-etyr-i-trenior-se-biha-do-kryv-na-trenirovka-181923", "text": "Скандал с бой е станал на тренировката на „Етър“ във вторник. Това съобщи сайтът \"Болярски новини\", като информацията бе потвърдена от ръководството на футболния клуб. Помощник-треньорът Тодор Колев и капитанът Иван Стоянов са си разменили крошета, а инцидентът е станал пред очите на деца от школата на търновци. След мелето Стоянов, който е актуалният капитан на „Етър“, е потърсил медицинска помощ, облян в кръв. Според очевидци, на същата тренировка е имало още серия от подобни сблъсъци и прехвърчане на искри, в които са участвали и други играчи като Здравко Илиев и Ерол Дост. „Случаят е показателен и за нажежената обстановка в съблекалнята на клуба, който напоследък никак не радва феновете си заради посредствените си игри и то срещу преки конкуренти в класирането. Повечето фенове открито негодуват и срещу треньора Росен Кирилов, който разполага с качествена селекция и добър бюджет, но тимът губи облика си, изграден при предшественика му Красимир Балъков“, пише още сайтът. От ръководството на „Етър“ потвърдиха за инцидента. \"Наистина има такава разправия, коментира административният директор на клуба Страцимир Тинчев. - Ще съберем футболистите на разговор. Ще изясним ситуацията, след което ще вземем съответните мерки, които ще бъдат обявени официално\", допълни още Тинчев.", "date": "2019.11.27", "title": "Капитанът на \"Етър\" и треньор се биха до кръв на тренировка"}
{"url": "https://www.monitor.bg:443/bg/a/view/rokljata-na-djej-lo-ot-milano-stana-obekt-na-sydeben-spor-181892", "text": "Роклята с джънгъл принт, с която Дженифър Лопес събра погледите по време на дефилето на Модна къща „Версаче“ през септември, се оказа ябълката на раздора между известната модна къща и търговската марка Fashion Nova. Това стана ясно, след като „Версаче“ подаде иск в съда в Калифорния. От документа се разбира, че Fashion Nova продава рокля, наподобяваща зеления тоалет, с който Лопес доказа, че е секси и на 50 преди два месеца. Искът е за нарушаване на авторското право и търговска марка на „Версаче“. Според представители на компанията, името на модната къща се свързва с високо ниво на качество, заради което тя се ползва с популярност в модните среди. В иска се посочва, че заради копията, създадени и разпространявани от Fashion Nova хората биха били „объркани и измамени“ от търговеца, че неговият тоалет е „истинското нещо“, създадено от „Версаче“. Според иска, това не е първата рокля на модната къща, която е пресъздадена от Fashion Nova. Нещо повече, до търговеца са изпратени предупреждения през юли, септември, октомври и ноември тази година. Припомняме, Джей Ло излезе на подиума в Милано полуоблечена с нова версия на една от най-иконичните рокли, с които някога се е появявала пред публика. Първообразът на разголения зелен тоалет беше създаден отново от „Версаче“ специално за звездата преди 20 години, когато с него тя направи фурор на церемонията по раздаване на наградите „Грами“ през февруари 2000 г.", "date": "2019.11.27", "title": "Роклята на Джей Ло от Милано стана обект на съдебен спор"}
{"url": "https://www.monitor.bg:443/bg/a/view/dopylnitelni-3-1-mln-lv-na-cik-za-buletinite-za-mestnija-vot-181922", "text": "Правителството предостави допълнителни 3,1 млн. лева на ЦИК за отпечатване на бюлетините за местните избори. Това реши кабинетът с промени в постановелнието за приема на план-сметката с разходите за вота. С промените в план-сметката се осигуряват допълнителни разходи по бюджета на Централната избирателна комисия за отпечатване на бюлетините за местните избори в размер на 3,1 млн. лв., каквато е нужната сума за изпълнение на сключения договор с „Печатница на БНБ“ АД след проведената процедура за възлагане. Средствата ще се осигурят чрез преструктуриране на разходите/трансферите по централния бюджет за 2019 г.", "date": "2019.11.27", "title": "Допълнителни 3,1 млн.лв. на ЦИК за бюлетините за местния вот"}
{"url": "https://www.monitor.bg:443/bg/a/view/georgi-valentinov-se-gotvi-za-belator-v-dyblin-181924", "text": "ММА боецът Георги Валентинов е на двуседмичен лагер в Ирландия, където се готви под ръководството на треньора на едно от големите имена в смесените бойни изкуства Конър Макгрегър - Джон Кавана. След като записа силна година с две победи срещу опитни противници, Валентинов подписа договор с престижната верига \"Белатор\" и се очаква в началото на следващата година да дебютира в една от най-популярните световни организации. Талантът на българина бе забелязан и настоящият му мениджър Никола Атанасов го свързва с Кавана. Ирландецът дори беше в ъгъла на Георги Валентинов при последния му двубой в България и обеща да идва по-често. 26-годишният старозагорец веднага започна с тренировките и направи няколко спаринга. Той е напълно възстановен от контузията, която получи в началото на октомври. \"Началото на лагера е обещаващо. Готов съм да минавам през стени\", сподели пред mma.bg българинът. Георги Валентинов е в Дъблин за втори път след като през юни също се докосна до една от най-известните школи в ММА средите.", "date": "2019.11.27", "title": "Георги Валентинов се готви за \"Белатор\" в Дъблин"}
{"url": "https://www.monitor.bg:443/bg/a/view/opozicijata-vyv-volejbola-objavi-platformata-si-za-podobrjavane-dejnostta-na-federacijata-181914", "text": "Инициативният комитет за промени в българския волейбол обяви официално кандидатурата си за президент - Любо Ганев и представи платформата си за бъдещо подобряване дейността на федерацията ни. I. Управителен съвет и вътрешна организация 1. Управителен съвет - Избор на нов УС от действащи активни членове - Намаляване на броя членове в УС - Минимум 2/3 от членовете на УС да бъдат ръководни представители на волейболни клубове от „Национална волейболна лига“ /Суперлига, Висша лига и жени) 2. Председателя на УС да се избира след всеки олимпийски цикъл и да има право на максимум два поредни мандата. 3. Председателят не може да участва по какъвто и да е начин в управлението на волейболен клуб. Ако към момента на избиране той е представител на волейболен клуб, то преди встъпване в длъжност се задължава да преустанови всякакви форми на участие в съответното юридическо лице. 4. Създаване на обществен съвет към БФВ, включващ ветерани, общественици, журналисти и привърженици. 5. Анализ и оценка на дейността /ако е имало такава/ на всички постоянни комисии към БФВ, като помощни органи на Управителния Съвет. При необходимост промяна в членският състав. Привеждането им в активно работещи. Примери: - Спортно-организационна комисия за състезанията от държавното първенство (Национална волейболна лига) – Анализ и оценка на дейността на двете настоящи комисии (мъже и жени) с цел евентуалното им обединяване и максимална самостоятелност при организацията на първенствата в съответствие с новия закон за спорта и нормативната база на БФВ. - Съдийска комисия – Оптимизиране на дейността й. Председателят и членовете й да не са действащи волейболни съдии или Технически делегати. Публикуване оценката на съдийството след всеки мач и ранглиста на съдиите от НВЛ. Работеща система за повишаване квалификацията на съдиите. 6. Анализ и оценка на дейността на съществуващите комисии към БФВ /Дисциплинарна и Апелативна/. При необходимост промяна в членският състав. Привеждането им в активно работещи. 7. Създаване към БФВ на комисия на Техническите делегати. 8. Създаване на Треньорска комисия към УС – извършва лицензиране и квалификация на треньори, създава едини методики за подготовка, организира ежегодни семинари, селектира и предлага треньори на всички Националните отбори. 9. Създаване на длъжност за работа по маркетинг и комуникация. 10. Създаване/оптимизиране на работата на международен отдел. 11. Прозрачност на финансите и осигурена възможност за външен одит. II. Национални отбори 12. Националните селекционери за мъже и жени да се наемат за срок от 4 години с цел осигуряване на адекватна работна среда и перспектива. 13. Национални отбори – договори на състезателите, повиквателна за мъже и жени, Б отбори (мъже и жени) – ако имат възможност за участие в международни състезания. Подобряване на условията на националните формации.  14. Календарът на вътрешните първенства, да бъде в координация с този на националните отбори (особено при юношески и девически отбори) III. Политика за ДЮШ 15. Политика за подпомагане на клубовете активно развиващи ДЮШ. - Финансов (при възможност ежемесечен) стимул - Създаване на работеща наредба и критерии за стимулиране. - Създаване и въвеждане на единна методика за подготовка. - Осигуряване на възможности за подпомагане със спортно-технически пособия срещу реклама. - Съдействие при подготовката на документите за проекти на стойност до 10 000 лв по различните програми на ММС. - Кардинално решаване на проблема с преминаването на непълнолетни състезатели (до 18 год.) от един волейболен клуб в друг. Това да става без да бъде ощетен клуб, родители или дет. - Средствата да се формират като 20% от допълнителните приходи на БФВ (извън тези от ММС) се насочват към ДЮШ на волейболните клубове. 16. 50% от таксата за Международен трансферен сертификат (определена от CEV и FIVB и постъпила в БФВ) да се разпределя както следва: - 20% за първия клуб на състезателя; - 20% за последния клуб на състезателя; - 10% за първия треньор на състезателя; 17. Да се запази условието клубовете, участващи в Супер лига задължително да имат отбори във следните възрасти - юноши, кадети, пре-кадети. Същото да е валидно и за клубовете, участващи в женското първенство. Спечелилите промоция за Супер лига задължително участват с минимум два от изброените отбора в първата година, а от следващата влиза изискването за задължителни три. 18. Възрастовите граници за провеждане на първенствата при подрастващите да са със срок на валидност от минимум от 5 години напред (освен при смяна на правилата на CEV).  19. Рестарт на скаут лигата. Момчета и момичета до 14 годишна възраст, с участието на ВСИЧКИ отбори с подкрепата на БФВ - осигурени екипи и покрити разходи. 20. Съвместно с ММС да се идентифицират спортни училища в страната, с подсигурено трудово възнаграждение за треньори по волейбол – конкретните градове да се уточнят допълнително. Задължително изискване е училищата да разполагат с подходяща база - общежитие и условия за хранене. 21. Иницииране на ежегодни балкански турнири за възрасти до 15, 17 и 19 години, с участие на класирани в тройката отбори. IV. Първенства и отбори 22. Задължително участие в Европейските турнири на отборите добили това право спрямо регламентите на CEV и БФВ (при възможност осигуряване на финансов стимул от БФВ). 23. Премахване на ограничението за международен трансфер преди навършване на 21 г. Повишаване на качеството на продукта Волейбол съвместно с телевизията. 24. Задължително оборудване на всички отбори от Суперлигата със система за видео повторение и премахване на страничните съдии - цел за следващите 4-5 години. С оглед намаляване на потенциалния разход, да се разгледат и локални решения. 25. При провеждане на мачове с телевизионно излъчване, домакинската зала да бъде оборудвана със система за видео повторение. 26. Проучване на възможностите за създаване на Балканска лига. 27. Иницииране на ежегодни балкански турнири /мъжко и/или женско направление/ с участие на класирани в тройката отбори. 28. Зала „Христо Ботев” – подобряване на концепцията за стопанисване и експлоатация, с цел по-висок приход на федерацията.   ОСНОВНИ НАПРАВЛЕНИЯ ЗА РАЗВИТИЕ НА ПЛАЖНИЯТ ВОЛЕЙБОЛ 1. Развитие на подрастващите: - ясен регламент за определяне на националните двойки на база верига от турнири за подрастващи - съобразяване на първенствата за подрастващи с календара на турнирите на CEV U18, U20, U22 - определяне на национален селекционер - съдействие от страна на БФВ за организиране на турнирите от веригата за подрастващи 2. Развитие на клубове - Направление по плажен волейбол към лицензираните клубове - Клубове с основна дейност само плажен волейбол - Подкрепа за клубовете – екипировка, разпределение на средства от ММС - Подкрепа за финансиране по общински и европейски програми 3. Развитие на треньори - Отваряне на места за треньори по плажен волейбол в НСА - Организиране на семинари с чуждестранни специалисти от водещите във плажният волейбол държави - Организиране на FIVB семинар за треньори 4. Развитие на съдии - Организиране на курсове в София и Варна - Определяне на условията за осигуряване на съдии за турнирите 5. Развитие на турнирите по плажен волейбол на всички нива - Картотекиране на състезателите - Единна ранкинг система за състезателите и отборите - Определяне нивата на турнирите, със или без награден фонд - Цялостна верига турнири национално първенство (на всички нива) с потвърден календар за всеки сезон, - Подкрепа от БФВ за турнирите от националното първенство - Схеми и ясни правила за участие в турнирите по плажен волейбол - Плажни фестивали и атрактивни за спонсорите формати за популяризиране на плажният волейбол 6. Административни дейности на комисията по плажен волейбол: - Комуникация с клубове и състезатели - Комуникация с международните организации и други федерации - Заявки за участие в Европейски и Балкански първенства - Организиране на международни турнири 7. Проучване на развитие на волейбол на сняг (snow volleyball).", "date": "2019.11.27", "title": "Опозицията във волейбола обяви платформата си за подобряване дейността на федерацията"}
{"url": "https://www.monitor.bg:443/bg/a/view/nad-13-mln-lv-za-ovcevydite-i-kozevydite-181763", "text": "УС на фонд „Земеделие“ утвърди общ финансов ресурс до 13 280 202 лв. за изплащане на втори транш по Схемата за преходна национална помощ за овце майки и кози майки, обвързани с производството (ПНДЖЗ) за Кампания 2019 г. През октомври ДФ „Земеделие“ преведе първия транш от общо 15 775 520 лева на 6963 животновъди. Преходна национална помощ се отпуска само за секторите, за които са предоставяни национални доплащания през 2013 г., като максималният бюджет представлява намаляваща функция от одобрения от ЕК бюджет за схемите за национални доплащания за 2013-та. През Кампания 2019 г. средствата за всяка от схемите за Преходна национална помощ може да достигне максимум 55% от бюджета на съответната схема за национални доплащания през 2013 г.", "date": "2019.11.27", "title": "Над 13 млн. лв. за овцевъдите и козевъдите"}
{"url": "https://www.monitor.bg:443/bg/a/view/oshte-71-hil-leva-za-zimnite-pryskanija-181766", "text": "Управителният съвет на ДФ „Земеделие“ увеличи годишния финансов ресурс за 2019 г. от 5 500 000 лв. на 5 571 021 лв. по схемата за държавна помощ “Помощ за компенсиране разходите на земеделски стопани, свързани с изпълнение на мерки по Националната програма за контрол на вредителите по трайните насаждения през зимния период”. В началото на годината УС на ДФЗ утвърди годишен бюджет по схемата за 2019 г. в размер на 5 500 000 лв. Помощта се предоставя на два етапа. За пролетните пръскания стопаните усвоиха над 4, 112 млн. лв. До края на октомври градинарите и овощарите кандидатстваха за финансова подкрепа за закупените препарати, които използват за зимните пръскания. Заявеният ресурс за тях възлиза на близо 1,459 млн. лв. (1 458 812,54 лв.), който надхвърля с 71 021 лв. утвърдения от 5 500 000 лв. ресурс за настоящата година. Предвид това УС на ДФЗ увеличи размера по схемата с необходимият ресурс.", "date": "2019.11.27", "title": "Още 71 хил. лева за зимните пръскания"}
{"url": "https://www.monitor.bg:443/bg/a/view/10-614-stopani-s-pari-za-gaziola-181765", "text": "„Както обещах, на 21 ноември ДФ „Земеделие“ преведе първи транш в размер на близо 72,4 млн. лв. по схемата за намален акциз върху газьола“, заяви изпълнителният директор на ДФ „Земеделие“ Васил Грудев. Средствата бяха разпределени на 10 614 земеделски стопани, заяви още Васил Грудев. Подпомагането представлява 86,7% от одобрения бюджет, който е 84 млн. лв. за 2019 г. Останалата част, в размер на над 11 млн. лв., ще бъде изплатена с втори транш в началото на 2020 г. Финансовата подкрепа по схемата е изчислена на база на 0,37 лв. за литър, обясни Грудев.", "date": "2019.11.27", "title": "10 614 стопани с пари за газьола"}
{"url": "https://www.monitor.bg:443/bg/a/view/ima-symnenija-za-zloupotrebi-pri-edno-ot-reshenijata-na-telk-pazardjik-181915", "text": "При едно от експертните решения на лекари от МБАЛ-Пазарджик има данни за нередности. Това съобщи говорителят на прокуратурата в града Пламен Пантов. В момента в държавното обвинение в Пазарджик тече проверка по две преписки.  Едната е в Окръжната прокуратура, която се  самосезира след материалите в медиите, а другата,  в Районната – по сигнал на гражданин. Магистратите са дали указания да се провери дали трите решения на местната ТЕЛК са истински и дали няма нередности при тяхното издаване. След изготвяне на експертизи ще се прецени на кои лица и какви обвинения да се повдигнат и дали изобщо има основания за това, уточни прокурор Пантов. Подробности обаче ще бъдат изнесени след приключване на работата по казуса. Историята с решенията на ТЕЛК към МБАЛ-Пазарджик бе изнесена преди седмица в национални медии, че двамата  председатели на състави в ТЕЛК д-р Снежана Кабаджова и д-р Ангел Генов, както и тогавашният директор на болницата д-р Васил Вълчев, имат решения за процент нетрудоспособност и получават пенсии по 400 до 715 лева. Пред медии д-р Вълчев разказа, че наистина страда от тежки заболявания и определи атаката като продиктувана от частни апетити към държавната болница. От седмица насам д-р Васил Вълчев вече не е директор на областното здравно заведение, а през декември предстои общо събрание на Борда на директорите, на което се очаква да бъде поискана смяната му.  ", "date": "2019.11.27", "title": "Има съмнения за злоупотреби при едно от решенията на ТЕЛК-Пазарджик"}
{"url": "https://www.monitor.bg:443/bg/a/view/plaket-i-parichna-nagrada-ochakvat-spasitelja-ot-vlaka-181916", "text": "Кметът на община Лесичово Серьожа Лазаров е поканил на среща в кабинета си Петър Бонев от пазарджишкото село Церово, младежа, който с риск за живота си се хвърли да спасява нападнатото от мъж с нож момиче във влака Варна-Пловдив преди дни. Гостуването, на което на храбрия 25-годишен мъж ще бъде връчена парична награда и плакет, ще бъде идната седмица, тъй като за тази младият човек има лични ангажименти, съобщи зам.-кметът на общината Веселина Милкова. Тя разказа, че Петър е от изключително работливо и скромно семейство в съседното село Церово, което честно и с труд изкарва прехраната си. Това, че е от ромски произход, кара хората в района все повече да му се възхищават за храбрата му  и доблестна постъпка да спаси момичето от психаря във влака. Петьо е много грижовен и отговорен, не спират да го хвалят съселяните му. Петър е семеен и живее и в Церово, и в Стара Загора, откъдето е жена му. Двамата имат 2-годишна дъщеря. В нощта, когато е спасил живота на  момичето, е бил във влака Пловдив-Варна със съпругата и детето им. Чувайки суматоха от съседно купе и викове за помощ, не се поколебава и хуква нататък. Когато вижда непознат мъж да лежи върху тялото на момиче и да го мушка с нож, Петър се опитва да го дръпне, за да освободи девойката, но и сам бива нападнат. Вика началника на влака и двамата отиват в купето. Развилнелият се мъж скача в движение от композицията и се опитва да се укрие, а Петър го последва и оказва голяма помощ на полицията за залавянето му.", "date": "2019.11.27", "title": "Спасителят от влака ще получи плакет и парична награда"}
{"url": "https://www.monitor.bg:443/bg/a/view/izvadiha-pystyrva-s-dve-usti-ot-ezero-181767", "text": "На уникална слука се зарадвало американско възрастно семейство при скорошен риболов, пише на сайта си Съюза на ловците и риболовците в България. Двамата влезли с лодка в езерото Чамплейн, в северната част на страната, току на границата с Канада. Заметнали въдици и скоро се явила пър­вата риба. Тя се оказала пъстърва и то каква! Рибата имала съвсем ясно изразени две уста, разположени една под друга. Извън тази очевидна прищявка на природата пъстървата си била напълно жизнена и се съпротивлявала здраво, докато я изтеглят в лодката. Двамата съпрузи снимали рибата и решили да й подарят живота – все пак им дожаляло да я приберат. Такова чудо на природата заслужавало да си живее. Любопитно е да се отбележи, че това езеро си има своя­та легенда за живеещо там чудовище, подобно на Лох Нес. Само че местните хора го наричали Чамп. Някои даже вед­нага свързаха уловената мистериозна двууста пъстърва със свръхестествени сили и с намесата на тамошното чудовище.", "date": "2019.11.27", "title": "Извадиха пъстърва с две усти от езеро"}
{"url": "https://www.monitor.bg:443/bg/a/view/vseki-den-japoncite-jadat-po-800-000-kofichki-s-nashe-kiselo-mljako-181911", "text": "Около 800 000 кофички с българско кисело мляко се продават ежедневно в Япония. Това каза зам.-министърът на икономиката Лъчезар Борисов по време на събитие на японска компания. Събитието събра представители на българското правителство, японската компанията, медиите и на Българо-японската общност в България. С него бе представена историята на българското кисело мляко в България и дългогодишните взаимоотношения между острова и нас. “Ако попитате японските деца дали знаят нещо за България, те ще отговорят, че коментира японският посланик у нас Н. Пр. Масато Ватанабе. Той изрази благодарност и уважение към компанията. “В Япония България е синоним на киселото мляко и обратното”, допълни и почетният консул на България в Япония Хисаши Накаяма. Зам.-министърът на икономиката също благодари за дългогодишните добри взаимоотношения между страните. “За мен днес е знаков и златен ден, защото сме в навечерието на доста големи събития, които отбелязват икономическото и дипломатическото сътрудничество между България и Япония - първите контакти между двете страни започват през 1970 г., а малко след това са и първите договори”, каза икономическият зам.-министър Борисов. Той изтъкна, че японците потребяват 3.5 пъти по-често от българите кисело мляко. “Българското кисело мляко достига и до пазари като Китай, Тайланд, Сингапур и се надявам занапред това сътрудничество да продължи”, завърши Борисов. Към момента компанията предлага над 33 продукта като държи 20% от пазара на кисело мляко в Япония. Продуктите, които тя предлага, са от кисело мляко, до плодово и до прясно мляко като опаковката им се променя така, че да отговаря ма всеки период. Строга политика е рекламите и опаковките да се променят, но заедно с автентичния аромат на кисело мляко. На събитието присъства и известният в Япония сумист Калоян Махлянов – Котоошу. Той сподели, че всеки ден е купувал кисело мляко, а след като е участвал в реклама за него, японците често му казвали “ヨーグルト、がんばれ！” или “дай всичко от себе си, о, кисело мляко”!", "date": "2019.11.27", "title": "Всеки ден японците ядат по 800 000 кофички с наше кисело мляко"}
{"url": "https://www.monitor.bg:443/bg/a/view/razpredeljat-90-000-leva-za-iztochnobalkanskata-svinja-181764", "text": "Държавен фонд „Земеделие” отпуска 90 000 лева по de minimis на земеделските стопани, отглеждащи единствената за страната ни местна порода – Източнобалканска свиня, във връзка с последствията от африканската чума по свинете. Това реши Управителният съвет на ДФ „Земеделие”. Финансова подкрепа имат право да получат регистрирани земеделски стопани, които имат сключен договор за развъдна дейност с „Асоциация за развъждане и съхранение на Източнобалканска свиня”. Финансовото подпомагане, което стопаните ще получат по линия на минималната държавна помощ, е в размер до 75 лв. за едно животно за закупуване на фураж за неговото изхранване до края на 2019 г. Подкрепата има за цел да компенсира част от производствените разходи по изхранване на животните и за справяне с последствията от ограничителните мерки във връзка с африканската чума по свинете. Общият размер на подпомагането за един земеделски стопанин по схемата de minimis не може да надхвърля левовата равностойност на 25 000 евро (48 895,75 лв.) за период от три данъчни години (2017– 2019 г.). Предстои ДФ „Земеделие” съвместно с Министерството на земеделието, храните и горите да изготвят указания за предоставяне на помощта.", "date": "2019.11.27", "title": "Разпределят 90 000 лева за източнобалканската свиня"}
{"url": "https://www.monitor.bg:443/bg/a/view/prijanka-chopra-iznenada-nik-djonas-s-kuche-za-godishninata-im-snimka-181888", "text": "Приянка Чопра изненада съпруга си Ник Джонас с подранил подарък за първата годишнина от сватбата им. В социалните мрежи семейството публикува видео, в което се вижда как актрисата събужда любимия си, за да го запознае с най-новия обитател на дома им – куче. написа Джонас под кадрите си с кутрето. Кучето е порода немска овчарка и влюбената двойка вече му е дала името Джино. Това не е всичко, четириногият им другар вече си има и профил в Инстаграм, където се радва на над 196 хиляди последователи. Това не е първото куче в дома на Джонас и Чопра. Двамата вече отглеждат и Даяна – животното, което актрисата спаси още през 2016 г. Припомняме, че влюбените си казаха заветното „да“ в първия уикенд на месец декември миналата година. Сватбата си те отпразнуваха в три поредни дни. Голямото събитие двамата успяха да организират в рамките на само четири месеца след годежа си. Самият Ник пък отбелязал пред майка си, че ще се ожени за Приянка още след третата им среща.", "date": "2019.11.27", "title": "Приянка Чопра изненада Ник Джонас с куче за годишнината им (СНИМКА)"}
{"url": "https://www.monitor.bg:443/bg/a/view/62-ma-obgazeni-ot-pojara-v-pirogov-jivotyt-im-e-vyn-ot-opasnost-181913", "text": "Евакуираните пациенти от Вътрешното отделение на „Пирогов“ заради пожара рано тази сутрин са леко обгазени, но няма опасност за живота и здравето им. Това съобщи за „Монитор“ изпълняващият длъжността директор на спешната болница проф. Николай Габровски. Става дума за 62-ма човека, които бяха прегледани. Резултатите показват, че няма влошаване на състоянието им, увери той и допълни, че са прегледани и десетина човека – лекари, медсестри и санитари, които са били дежурни в отделението по време на пожара. Проф. Габровски уточни, че в стаята, където са били настанени двамата загинали при взрива пациенти, не е имало други болни.", "date": "2019.11.27", "title": "62-ма обгазени от пожара в „Пирогов“"}
{"url": "https://www.monitor.bg:443/bg/a/view/proshtavame-se-s-danailov-na-2-dekemvri-v-narodnija-181904", "text": "Поклонението пред великия българска актьор Стефан Данаилов ще се състои на 2 декември (понеделник) от 11.00 часа във фоайето на Народния театър „Иван Вазов“ в София. Това обявиха от Съюза на артистите в своята Фейсбук страница. „Благодарим ти за всичко, което остави след себе си! Благодарим ти за ролите, за уроците, за талантливите ученици, за мъдрите слова и за отношението! Оставаш в сърцата ни като един от най-обичаните и най-уважаваните!“, написаха от Съюза на прощаване с Данаилов и споделиха негова мисъл: „Животът ми не мина в преследване на цели. Аз съм артист и умея да давам, затова и получавам!\"", "date": "2019.11.27", "title": "Прощаваме се с Данаилов на 2 декември в Народния"}
{"url": "https://www.monitor.bg:443/bg/a/view/asparuhov-most-se-rushi-alarmirat-varnenci-181906", "text": "Аспарухов мост се руши, алармират варненци, които коментират частичния ремонт на дилатационна фуга в центъра на съоръжението при 117 км в посока Варна. Тя стана причина за редица катастрофи, поради което недоволни водачи алармираха за проблема, който бе изнесен и в родните медии. По моста се образуваха километрични опашки, заради автомобили, които се разминаха само със щети по гумите и джаните от отворилата се фуга. Други пък предизвикваха пътно-транспортни произшествия при опитите си да избягат от дупката. От АПИ веднага предприеха необходимите действия по възстановяването, като информираха, че ремонтът ще приключи до 4 декември. Дотогава движението се осъществява в едната пътна лента. „Ограничава се движението в активната лента, като трафикът се пренасочва в изпреварващата, а участъкът е сигнализиран с пътни знаци“, информираха от АПИ, като апелира шофьорите да се движат с повишено внимание и съобразена скорост и да спазват пътната сигнализация. След първите дъждове обаче последваха и множество сигнали на граждани за теч на вода върху главите и автомобилите на преминаващите под съоръжението. Опасното място е в района, където доскоро бяха струпани планини от стари гуми до входа на наказателния общински паркинг. От изпратените снимки е видно, че една от гредите, точно до бариерата на общинския паркинг, е прогизнала от вода и парчета бетон се къртят всекидневно, като заплашват всички, идващи тук за да си вземат репатрираните автомобили. При един от случаите се споменава за автобус, който паркира в близост до рушащата се бетонна греда и до него се стоварват десетки килограми бетон, отлепил се отгоре. С просто око се вижда и ръждясалата арматура, която се е показала. Апелът на варненци към АПИ е за частичен ремонт и на тази опасна греда, докато не се е случило нещо, при което фатално да пострадат хора и автомобили.", "date": "2019.11.27", "title": "Аспарухов мост се руши, алармират варненци "}
{"url": "https://www.monitor.bg:443/bg/a/view/burgazlii-nad-75-g-shte-pytuvat-gratis-v-sybota-i-nedelja-181909", "text": "Всички бургазлии над 75 годишна възраст ще пътуват гратис през почивните дни по всички линии в цялата градска мрежа. Промоцията важи само за тези, които имат поне една абонаментна карта за градския транспорт. Това решиха на сесия общинските съветници в морския град. Опозицията предложи още по-големи облекчения за възрастните, така че те да пътуват безплатно и през делничните дни. Вносителите на докладната обаче обясниха, че нямат право да задължат с подобна благотворителност превозвача \"Бургасбус\", който е търговско дружество. „Радвам се, че има анализ и предложения по тази докладна. Но да се върнем на същността й. Вследствие на качествен анализ на паричните потоци на общината, ние преценихме, че можем да си позволим определени средства, които да преведем на „Бургасбус“ за компенсиране на пътуванията на тази група граждани. Ние нямаме право да взимаме решения вместо търговското дружество „Бургасбус“ за безплатни пътувания“, обясни кметът Димитър Николов. Зам.-кметът Красимир Стойчев се аргументира, че Общината е гласувала 5,1 милиона компенсации за „Бургасбус“, които покриват картите на преференциални цени на различните групи граждани, използващи намаления – ученици, студенти и пенсионери. „Сега има възможност за свободни средства. Нашите съграждани над 75 години са 3 000 и можем да преведем за безплатните им пътувания 720 000 лева“, каза Стойчев. Управителят на „Бургасбус“ инж. Петко Драгнев обясни, че в момента всички пенсионери могат да пътуват с абонаметни карти за 30 или 80 пътувания месечно. При втория вариант цената на едно пътуване излиза само 20 стотинки. „С това предложение тези пътувания се увеличават неограничено за хората над 75 години. Това ще става с допълнителна хартиена карта. Неограничените пътувания по всички линии са огромен брой. Затова сме посочили сума от 21 лева, които покриват пътувания два пъти на ден в рамките на 8 почивни дни в месеца, която сума Общината ще осигури“, обясни Драгнев. Превозвачът няма как да поеме безплатни пътувания на други групи граждани, допълни той.", "date": "2019.11.27", "title": "Бургазлии над 75 г. ще пътуват гратис в събота и неделя"}
{"url": "https://www.monitor.bg:443/bg/a/view/slujitelka-vyv-varna-prisvoila-1-mln-lv-gi-izprashtala-na-myj-v-montana-181912", "text": "Окръжната прокуратура във Варна задържа до 72 часа служителка на банка за длъжностно присвояване на близо 1 млн. лева, представляващо особено тежък случай. Това съобщи окръжният прокурор Красимир Конов на извънреден брифинг. 38-годишната специалистка от отдел „Банкиране на дребно“ в клон на българска банка във Варна Невена Г. Й. е задържана с постановление на дежурния прокурор в Окръжната прокуратура. Невена Й. е привлечена като обвиняема за длъжностно присвояване на близо 1 млн. лева, като голяма част от сумата е от сметките на вложители в банката. Невена била служителка в нея от 2007 година. Разследваният период е за около 3 години, като броят на засегнатите е в процес на изясняване. Парите са били превеждани в определена сметка на мъж от Монтана, с когото банковата служителка се запознала в интернет. За трите години виртуална връзка Невена изпратила с колети по куриерска фирма общо 970 000 лева от присвоените средства. Освен тях, Невена и баща й изтеглили и кредити, които също били изпратени на мъжа, заедно със средствата от влоговете на двамата й родители. Първите пари, които изпратила на своя виртуален приятел, били лични, обяснила служителката пред разследващите. Между нея и мъжа от Монтана, който се представял в разговорите в интернет като Мирослав Михайлов, не е имало нито една среща на живо. Това не е истинското име на мъжа, на когото Невена изпращала  парите. Тя разполагала само с 3 негови снимки. Пред разследващите обяснила, че средствата били нужни на нейния интернет-приятел, за да реши финансовите си проблеми с лихвари. Парите получавал мъж на име Сергей, който бил уж негов братовчед. Образуваното досъдебно производство ще установява как са били присвоени сумите от  срочните влогове на клиенти на банката, как са били изпращани и получавани от човек, който по лична карта е с други имена. Конов заяви, че ще бъде направен опит по-голямата част от средствата да бъдат възстановени на вложителите. Той посочи, че от трето лице са иззети още 30 000 лв., като разкри, че вероятно в далаверата има още замесени и това трябва да бъде установено при предстояща проверка. По думите на окръжния прокурор, досега не е известно да е имало такъв подобен случай във Варна. Предстои да бъде внесено искане за мярка за неотклонение „постоянно задържане под стража“ на банковата служителка. Наказанието за този тип престъпление предвижда лишаване от свобода от 10 до 20 години, лишаване от права и конфискация на имуществото.", "date": "2019.11.27", "title": "Служителка във Варна, присвоила 1 млн. лв., ги изпращала на мъж в Монтана (ОБНОВЕНА)"}
{"url": "https://www.monitor.bg:443/bg/a/view/hvanaha-djystin-timbyrlejk-da-dyrji-kolejka-za-ryka-181875", "text": "Джъстин Тимбърлейк държи ръката на своята колежка Алиша Уейнрайт, докато двамата снимат новия си филм Palmer  в Ню Орлиънс. Това стана ясно от папарашки снимки, придобити от The Sun. На кадрите се вижда как двамата актьори, които ще изиграят влюбени в кинопродукцията, са седнали на бар. Изпълнителят на Can’t Stop The Feeling държи екранната си половинка за ръката, докато тя е поставила своята върху коляното му. Тази сцена провокира медиите отвъд Океана да обвинят Тимбърлейк в изневяра. Припомняме, че през 2014 г. той се венча за Джесика Бийл и двамата имат 4-годишен син. коментира източник, близък до певеца пред Page Six. Според изявление, направено от екипа на Уейнрайт снимките също са дали повод само за спекулация. „В момента двамата работят по един проект. Членове от екипа също са били там“, коментират още приближените до Уейнрайт.", "date": "2019.11.27", "title": "Хванаха Джъстин Тимбърлейк да държи колежка за ръка"}
{"url": "https://www.monitor.bg:443/bg/a/view/zadyrjaha-bankova-slujitelka-za-prisvojavane-na-1-mln-lv-ot-chujdi-smetki-181908", "text": "Служителка (38 г.) на банка във Варна е задържана за присвояване на около 1 милион лева от чужди сметки, съобщи днес окръжният прокурор Красимир Конов. Той уточни, че жената, която е от Варна, е задържана за срок до 72 часа, като ще бъде внесено искане за постоянен арест. Тя работи в банката от 2007 година. Разследваният период на престъплението е 3 години. Изясняват се засегнатите от присвояването вложители на банката. Прокурорът допълни, че има засечени и други лица по случая, като съпричастността им се проверява. Присвоените средства са били прехвърляни в определена сметка. Сигналът за престъплението е подаден от банката, която го е установила, и оказва пълно съдействие по случая. Присвояването е в особено големи размери, а предвиденото наказание за такова престъпление е от 10 до 20 години затвор, конфискация на имущество и лишаване от права, каза още Конов.", "date": "2019.11.27", "title": "Задържаха банкова служителка за присвояване на 1 млн. лв. от чужди сметки"}
{"url": "https://www.monitor.bg:443/bg/a/view/5-godini-zatvor-za-biznesmen-ukril-dds-ot-95-000-leva-181902", "text": "За избегнато установяване и плащането на данък добавена стойност в размер на 93 112,40 лева, състав на Окръжен съд – Варна призна Милен А. за виновен и го осъди на 5 години затвор след разглеждане на наказателното дело при условията на съкратено съдебно следствие. Продължаваното престъпление е извършено в периода от 14 август 2008 г. до 15 декември същата година, когато Милен бил в качеството си на пълномощник и фактически управлявал дейността на „Ди-М-Строй“ ЕООД. Пред  Териториална дирекция на НАП - Варна той излъгал в подадените декларации и по този начин избегнал плащането на данъчните задължения в особено големи размери. 50-годишният Милен е от Търговище, но живее и работи във Варна. Той е женен, със средно образование и е осъждан многократно за подобни престъпления. Пред съда призна изцяло фактите и обстоятелствата, изложени в обвинителния акт и отказа да се събират други доказателства в съдебната фаза. Съдът уважи искането на защитата му за провеждане на съкратено съдебно следствие. В този случай Варненският окръжен съд наложи наказание „лишаване от свобода“ от 4 години, което намали с 1/3, до  2 г. и 8 месеца затвор. Наказанието беше групирано с други 5 наказания, наложени на Милен с присъди от Военен съд – Сливен, Варненски районен съд и ВОС, като подсъдимият следва да изтърпи най-тежкото от тях - 5 години лишаване от свобода. Съдът присъедини изцяло и наказанието за глоба от 5 хиляди лева и лиши Милен от правото да заема държавна или обществена длъжност или да упражнява за срок от 6 години професия или дейност, свързана с управление, съхранение, контрол или отчитане на финансови или стоково-материални средства. Милен беше осъден да заплати на Министъра на финансите и обезщетението от 93 112, 40 лева и законната лихва, считано от 15 декември, 2008 г. до окончателното изплащане на сумата за претърпените имуществени вреди в резултат на престъплението, както и държавната такса от 3 724, 49 лв. по сметка на Окръжен съд Варна.", "date": "2019.11.27", "title": "5 години затвор за бизнесмен, укрил ДДС от 95 000 лева "}
{"url": "https://www.monitor.bg:443/bg/a/view/sydjat-shvejcarec-vilnjal-s-bg-nomer-181903", "text": "В Италия съдят швейцарец за това, че 99 пъти не си е платил магистралната такса, шофирайки кола с български регистрационен номер, съобщава италианският вестник \"Кориере деле алпи\". Повдигнатите му обвинения са за измама срещу компанията \"Аутостраде пер л\" Италия\", която поддържа магистралите в северната част на страната. През 2017 г. швейцарският гражданин, който има жителство в България, преминал близо 100 пъти по магистралата, без да си плати дължимите такси. Той успявал да измами системата, като плътно прилепял автомобила си към този пред него в момента, когато се вдигала бариерата. По този начин избегнал такси за близо 8000 евро. Защитата на обвиняемия твърди, че няма доказателства, че именно собственикът на колата я е шофирал. Освен това се оспорва и фактът, че препоръчаното писмо от властите за разследването изобщо не стигнало до собственика на автомобила, поради което трябва да му се връчи лично.", "date": "2019.11.27", "title": "Съдят швейцарец, вилнял с бг номер "}
{"url": "https://www.monitor.bg:443/bg/a/view/poljak-s-3-50-promila-alkohol-spipan-da-shofira-181895", "text": "Солидно почерпен полски гражданин е бил спипан да шофира микробус “Мерцедес“ в гр. Пещера от местни полицаи. В Районното управление на МВР в родопския град бил получен сигнал за неадекватно поведение на шофьор на паркинг пред местен хипермаркет. Автопатрул незабавно се отзовал на мястото и установил, че 43-годишният полски гражданин Б.Л. е зад волана на микробус „Мерцедес“. Последвал тест с дрегер, при който уредът отчел „скромните“ 3.50 промила. Водачът е дал кръв за лабораторен анализ и е задържан в ареста на РУ-Пещера за срок от 24 часа. Спрямо него се води бързо производство. Друг шофьор на микробус с фалшива книжка пък е задържан в района на автомагистрала \"Тракия“. Случката се разиграла във вторник на паркинг към бензиностанция в района на АМ „Тракия“.  Екип на „Пътна полиция“ извършил проверка на микробус „Форд“, управляван от 46-годишния Д.К. - жител на пазарджишкото село Ивайло. Мъжът представил пред униформените неистинско свидетелство за управление на МПС. Шофьорската книжка е иззета, а притежателят й задържан. По случая е образувано бързо полицейско производство.  ", "date": "2019.11.27", "title": "Поляк с 3,50 промила алкохол спипан да шофира"}
{"url": "https://www.monitor.bg:443/bg/a/view/kipyr-lishi-ot-grajdanstvo-ruski-oligarh-181893", "text": "Кипърските власти лишиха от гражданство крупния руски бизнесмен Олег Дерипаска, който акционер в холдингите Rusal и En+. Без паспорти за островната държава останаха и двете деца на олигарха, съобщава Forbes, позовавайки се на кипърското издание Politis. То уточнява, че става дума за т.нар. „златни паспорти“, издавани от Никозия на чужденци за крупни инвестиции в икономиката на европейската страна. В списъка на лицата с отнето кипърско гражданство влязоха общо 9 руски граждани. Освен Дерипаска и децата му, под санкцията попаднаха още бившите ръководители на руско-венецуелското дружество „Еврофинанс“ Владимир Столяренко и Александър Бондаренко, техните жени и деца. Столяренко и Бондаренко задочно са арестувани в Русия и са обявени за международно издирване по дело за корупция и мошеничество. Не се съобщава за мотивите на Никозия да лиши споменатите лица от гражданство. Дерипаска е включен в санкционния списък на САЩ и по тази причина той беше принуден за намали дяловото си участие в енергийните компании En+ и Rusal до ниво по-ниско от контролното. Така на тези фирми не беше наложено икономическо ембарго от страна на Вашингтон.", "date": "2019.11.27", "title": "Кипър лиши от гражданство Дерипаска "}
{"url": "https://www.monitor.bg:443/bg/a/view/vadjat-15-semejstva-ot-blok-sled-vzriv-na-bojler-v-stara-zagora-181891", "text": " 15 семейства от блок 63 в квартал Три чучура север ще бъдат изведени от жилищата им заради сериозно нарушена носеща конструкция на сградата в резултат на гръмнал бойлер. Инцидентът е станал през нощта на 8 срещу 9 ноември, апартаментът е на втория етаж ,собственост е на общината ,в него е имало настане семейство крайно нуждаещи се. Взривната вълна е съборила преградна панела между банята и спалнята, само по чудо се разминало без да има пострадали сред спящите там в този момент мъж и жена. При огледа е констатирано, че е унищожена противоземетръсната шайба и цялата 8-етажна „А“ секция с 16 жилища е под угроза да рухне незнайно кога.Предстои в петък секцията да бъде обследвана основно от екип специалисти, които да дадат окончателни предписания какви ремонтно-възстановителни дейности да бъдат предприети. Започнали са действия за търсене на подходящи общински имоти, които да бъдат предоставени на семействата, които няма къде да се пребазират за времето на ремонта. Блокът, който е с 5 входа е строен през 80-те години на миналия ХХ в. в секция А има три общински апартамента, част от собствениците са извън страната, установи репортерска проверка. Това е пореден случай с опасни сгради в Града на липите:, на 18 юни 2015 г. недобре заварена панела падна от 14-ия етаж върху намираща се край блок 50 в квртал „Три чучура“ детска площадка.На 25 октомври 2003 г. пак повреден бойлер на първи етаж остави без покрив за месеци 88 обитатели на кооперацията, ремонтите тогава продължиха близо 6 месеца.", "date": "2019.11.27", "title": "Вадят 15 семейства от блок след взрив на бойлер в Стара Загора "}
{"url": "https://www.monitor.bg:443/bg/a/view/vdigat-danycite-za-starite-koli-i-prodajba-na-imoti-v-sofija-181897", "text": "Данъците за най-мощните и замърсяващи коли и за възмездно придобиване на имущество в София ще бъдат вдигнати. Увеличението ще бъде минимално и е обвързвано с намаляването на замърсяването на въздуха и обновяване на кварталите, съобщи кметът на града Йорфанка Фандъкова, която представи промени в Наредбата за определяне на размера на местните данъци. По-скъпи данъци ще плащат шофьорите на коли с категория ЕВРО 1,2,3 и 4, както и автомобилите с по-висока мощност. „Това са двата компонента в данъка за автомобили, които по закон общините имат право да променят, за да реализират своите политики. Справедливият принцип е най-замърсяващите коли да плащат повече. За колите с най-малка мощност увеличението е от 3 до 10 лв., като то е за автомобилите с по-ниски екостандарти. За автомобилите до 100 конски сили, които са най-масовите в нашия град увеличението е между 7 и 40 лв., като 40 лв. е за колите с екостандарти 1 и 2. За автомобилите със стандарти 3 и 4 увеличението е със 17 лв.“ , обясни Фандъкова и допълни, че по отношение мощността на автомобилите се следва същата логика. Колите с най-ниска мощност до 74 киловата запазват най-ниския коефициент по закон, а тези с мощност над 74 киловата – ще да бъдат увеличени над минималните. Фандъкова уточни, че се очаква по тази начин да се съберат 18 млн.лв. повече, които ще бъдат насочени към обновяването на градския транспорт и озеленяване в кварталите. Данъкът върху безвъзмездно придобиване на имущество пък ще бъде вдигнат от 2,5% на 3%. От увеличението се очаква да бъдат събрани 20 млн.лв. повече. Парите ще отидат за ремонтиране на кварталите, като половина от тях директно ще бъдат дадени за управление на районните кметове. Фандъкова каза също, че по отношение на градския транспорт в икономическата рамка, която се подготвя и ще бъде предложена на обсъждане в Столичния общински съвет заедно с бюджета за следващата година, ще поиска да бъдат заложени и новите линии на довеждащия транспорт в „Овча купел“, Горна Баня и „Люлин“, информира кметът. Промените в наредбата ще бъдат качени за обществено обсъждане за месец. Ако СОС успее да ги гласува до края на годината, ще влезнат в сила от 2020г.", "date": "2019.11.27", "title": "Вдигат данъците за старите коли и сделки с имоти в София (ОБНОВЕНА)"}
{"url": "https://www.monitor.bg:443/bg/a/view/uchiteli-predlagat-mvr-da-polzva-sistema-na-ruo-181896", "text": "Служителите от МВР и социалното министерство да получат пълен достъп до инфосистемата на регионалното управление на образованието, за да се действа по-бързо по разширяване обхвата на учениците, настояват преподаватели от Сливен. Към момента на обхват подлежат 4698 деца и ученици от областта, от тях 2686 са отпаднали през тази учебна година, като 1171 са в чужбина. 24 208 са учащите се деца и ученици в Сливенска област, само през октомври 2601 от тях са отсъствали 3 и повече дни от детска градина или са направили 5 и повече неизвинени отсъствия от училище. От областния координационен съвет за обхват на децата алармират, че не достигат помещения, като най-голям е проблемът в община Твърдица и селата Тополчане, Градец, Сотиря и Сборище, където детските градини нямат собствени сгради и заемат непригодна за нуждите им база. От разширение на сградния фонд се нуждаят част от основните училища в големите села на областта, в които има ръст на раждаемостта. Сградите са построени преди 20-30 и повече години и капацитетът им не е достатъчен. Учителите настояват за разяснения към кое от министерствата, ангажирани с обхвата, да се обърнат за решаване на тези проблеми и кои ще са източниците на финансиране.  ", "date": "2019.11.27", "title": "Учители предлагат МВР да ползва система на РУО"}
{"url": "https://www.monitor.bg:443/bg/a/view/dobra-godina-za-samboto-marija-orjashkova-se-celi-v-novi-uspehi-181910", "text": "Успешна година отчетоха от българската федерация по самбо за представянето в женско направление. \"Смятам, че каквото е трябвало сме го направили. Мобилизацията на състезателите е голяма. На световното първенство женският отбор на България беше на второ място след Русия\", отбеляза президентът на централата Георги Юсев. Той сподели, че в момента се изготвя бюджетът на федерацията за 2020 година и се надява на поне същите средства от министерството на спорта, както до момента. За 2019 година те са 145 хиляди лева. За най-именитата ни състезателка, петкратната световна и деветкратна европейска шампионка Мария Оряшкова, Юсев подчерта, че това е най-титулуваната състезателка в самбото в света. \"Тя е феномен в нашия спорт\", заяви Георги Юсев. Самата Оряшкова определи 2019 година като една от най-успешната в кариерата й. \"Досега не е имало такъв интерес към самбото. Надявам се да съм здрава и това да ми създаде още по-голям апетит за тренировки и състезания\", пожела си Мария Оряшкова за догодина и потвърди, че продължава да година олимпийска квота в борбата. От федерацията ни по самбо си пожелаха спортът им да върви целенасочено към олимпийските игри и да бъде включен в програмата за Париж 2024. Треньорът на националния тим Васил Соколов също отчете добра година за самбото, обобщавайки, че страната ни е спечелила 6 медала от европейското, два медала от европейските игри и три медала от световното първенство. ", "date": "2019.11.27", "title": "Добра година за самбото, Мария Оряшкова се цели в квотата за Токио"}
{"url": "https://www.monitor.bg:443/bg/a/view/voennoinvalidite-s-po-visoki-socialni-pensii-181900", "text": "ПГ на \"Обединени патриоти\" предлагат военноинвалидите с над 90 % инвалидност да получават социална пенсия в размер на 57 на сто от линията на бедност. Това заяви лидерът на НФСБ Валери Симеонов в кулоарите на НС за законодателните промени, които ОП ще внесат за военноинвалидите.  В Закона е записано в момента, че получават пенсии в размер 25 на сто от линията на бедност.   Симеонов поясни, че промените били свързани с пари и с бюджета на държавата. \"Става въпрос за корекция в доста ограничен размер на 230 хил. лв., с които да бъде поправена една несправедливост в Закона за хората с увреждания\", добави Симеонов. По думите му с промените ще се осигури изравняване на 173 човека с останалите.  \"Просто една несправедливост, която е от години и която няма обяснение според нас. Редно е да ги подкрепим, те са една патриотична организация\", каза още Симеонов.", "date": "2019.11.27", "title": "Военноинвалидите с по-високи социални пенсии "}
{"url": "https://www.monitor.bg:443/bg/a/view/izraelsko-nivo-na-obuchenie-po-kibersigurnost-vyv-varna-181898", "text": "Вископоставени служители на Националната израелска агенция по киберсигурност към кабинета на Премиера на Израел представиха във видеовръзка с България свои лекции пред участниците в Черноморската академия за сигурност. Тя се проведе с голям успех във Варненския свободен университет, където се състоя двудневни майсторски клас „Cybersecurity Framework Practitioner Training for Professionals”. В продължение на два академични часа студенти и експерти от Военната академия „Г.С. Раковски“, от магистърските програми на ВСУ „Черноризец Храбър“, както и експерти от Министерството на труда и социалната политика и Национални осигурителен институт имаха възможност да задават и актуални въпроси, да получат отговори и да участват с тях в дискусия в реално време. В събитието участваха лекторите д-р Моти Цвилинг, д-р Амит Двир и Ахиад Алтер -  водещи експерти от Ariel Cyber Innovation Center на Университет Ариел. „В рамките на тези дни за пореден път демонстрирахме принципно ново ниво и подход за България в обучението по киберсигурност, съответстващо на световните стандарти, за да могат бъдещите български специалисти да отговарят на съвременните предизвикателства в областта на киберсигурността - в аспекта на националната сигурност“. Това коментира Владимир Бронфенбренер, един от водещите експерти по национална сигурност в Израел и Генерален секретар на Черноморска академия за сигурност.  ", "date": "2019.11.27", "title": "Израелско ниво на обучение по киберсигурност във Варна"}
{"url": "https://www.monitor.bg:443/bg/a/view/cacarov-razporedi-sledovateli-proverjat-vzriva-v-pirogov-181901", "text": "Главният прокурор Сотир Цацаров разпореди следователи от Национална следствена служба да разследват инцидента в „Пирогов“, при който починаха двама пациенти. По повод настъпилия в ранните часове днес инцидент в УМБАЛСМ „Н. И. Пирогов”, при който починаха двама пациенти, Софийска градска прокуратура образува наказателно производство за установяване на причините за възникване на инцидента и настъпилата смърт на двамата пострадали. Досъдебното производство се води за причиняване на смърт на повече от едно лице, поради незнание или немарливо изпълнение на правно регламентирана дейност, представляваща източник на повишена опасност- престъпление по чл. 123 ал.3 от НК. Незабавно след възникване на инцидента и уведомяването на прокуратурата е създадена организация и са предприети процесуално-следствени действия от разследващи екипи, ръководени от СГП. По разпореждане на главния прокурор Сотир Цацаров разследването се провежда от следователи от Национална следствена служба, които към момента извършват оглед на местопроизшествието с участието на вещи лица и експерти по пожарна безопасност. Разпитват се свидетели, изземва се документация от лечебното заведение.", "date": "2019.11.27", "title": "Цацаров разпореди следователи от НСС да разследват взрива в \"Пирогов\""}
{"url": "https://www.monitor.bg:443/bg/a/view/70-000-bg-zriteli-proslediha-novite-prikluchenija-na-elza-i-ana-181867", "text": "Шепотите от миналото, които изпращат любимите  на децата героини Елза и Ана на поредно приключение в \"Замръзналото кралство 2\", са грабнали интереса на най-много зрители през отминалия уикенд. Близо 70 000 малки и големи са се отправили към киносалона за анимацията, която спечели само от родния боксофис 695 305 лв. \"Замръзналото кралство 2\" вече подобри и рекорда за най-касов премиерен уикенд на рисувана лента за всички времена - от \"Дисни\" отчитат печалби в размер на 350,2 милиона долара от първите три дни на екран за \"Замръзналото кралство 2\". Българският филм \"Доза щастие\", посветен на книгата на Весела Тотева \"Падение и спасение\", е на второ място по приходи от боксофиса през отминалата седмица. Лентата, в която главната роля е поверена на дъщерята на Тотева - Валентина Каролева, направи премиерата си на 8 ноември. Оттогава е гледана от 56 202 зрители, като от продажбата на билети за прожекциите е спечелила 461 279 лв. Бронзът отива при \"Пълно ускорение\" с Мат Деймън и Крисчън Бейл в главните роли. Филмът е на екран от две седмици, като в това време е грабнал вниманието на 24 265 български киномани и е генерирал печалби в размер на 246 156 лв. Топ 10 се допълва още от \"Един дъждовен ден в Ню Йорк\", \"Писма от Антарктида\", \"Последната Коледа\", \"Семейство Адамс\", \"Господарка на злото 2\", \"Битката за Мидуей\" и \"Завръщане\".", "date": "2019.11.27", "title": "70 000 БГ зрители проследиха новите приключения на Елза и Ана"}
{"url": "https://www.monitor.bg:443/bg/a/view/vmesto-kategorizacija-registracionen-rejim-za-imotite-v-airbnb-181878", "text": "На свой ред Менда Стоянова поясни, че промените касаят само онлайн платформите, чрез които се продават хотелски настаняване в апартаменти и стаи за гости. Единствената цел е тези хора да си плащат данъците, както всички останали, каза тя и добави: \"Няма за цел нито да се утежнява бизнеса с административна тежест, нито да спира такива онлайн платформи да оперират на българския пазар\". По думите й те само ще бъдат вписани в националния регистър на местата за настаняване и да плащат данъците за този свой бизнес.  Няма обаче да отпадне текстът, според който при 4 нарушения може да се поиска от съда платформата да бъде спряна.\" Не виждам причина да отпада, след като в момента за 1 касова бележка НАП трябва да запечата един обект. Това може да се случи, ако някой друг не изпълнява закона\", коментира тя. Стоянова успокои потребителите, че няма да ги засегнат промените. \"Да успокоя и всички хора, които правят този бизнес - нямаме за цел да увеличаваме административната им тежест\", заяви Стоянова. По думите й по настоящия закон самите обекти са били длъжни преди да осъществяват тази дейност да се категоризират и вписват в регистъра - ще ги освободим от задължението да се категоризират и само ще се вписват.  \"Аirbb, за разлика от други сайтове, изпълнява законите на държавата, в която оперира. Още повече, че ще дадем вйзможност държавни органи и общини да могат да сключват споразумение с платформите за получаване на информация от тях, включително и за администриране на данъци, срещу съответното заплащане\", заключи Стоянова. Промените коментираха и от БСП, като ги определиха като грешка и няма да доведе до реални резултати. „Начинът, по който се предлагат тези промени – чрез категоризация на апартаментите, не е работещ, защото най-малкото общините нямат ресурса да ги регистрират\", заяви зам.-председателят на ПГ на \"БСП за България\" Христо Проданов Според него най-лесният начин, по който може да се постигне резултат, е патентен данък на брой легла в апартаментите за гости като те се регистрират на юридически или физически лица и на точен адрес. По думите му само в София тези апартаменти са над 2500. Той коментира, че ако собствениците на такива апартаменти за гости платят патентен данък и се регистрират във въведената единна система за туристическа информация, една голяма част от този бизнес ще излезе на светло. „Тези хора трябва да си плащат данъци като всички останали и да излязат на светло, но мерките, които предлагат колегите, не са правилни”, категоричен бе Христо Проданов. В момента в съседна Гърция също се обсъждат нормативни промени за изкарване на лицензиране и регистриране на повече от 20 000 апартамента, които в момента се дават под наем чрез платформи тип Airbnb. Десислава Димова, брокер от българска фирма, работеща в района на Атина обясни, че в момента модата за квартири за краткосрочно наемане в момента на практика е оставила хиляди студенти, следващи във вузовете в гръцката столица, без възможност да си намерят жилище под наем по време на учебната година.", "date": "2019.11.27", "title": "Вместо категоризация, регистрационен режим за имотите в Airbnb"}
{"url": "https://www.monitor.bg:443/bg/a/view/20-godishna-v-tejko-systojanie-ot-neizjasneno-zaboljavane-prieta-v-bolnicata-v-pazardjik-181890", "text": "20-годишна жена от велинградското село Биркова в много тежко състояние се лекува в МБАЛ - Пазарджик, съобщиха от здравното заведение. На този етап не може да бъде напълно изяснена причината за заболяването й. Болната постъпва за лечение във Второ вътрешно отделение на 18 ноември в задоволително общо състояние. Ден по-късно е приведена в реанимация след като развива остър белодробен микротромбоемболизъм. На две заседания на интердисциплинарен лекарски консилиум с председател д-р Георги Станчев задълбочено е обсъдено състоянието на пациентката. Направени са редица изследвания за поставянето на диагноза, както и е приета схема за лечението й. От проведените лабораторни и рентгенови изследвания и процедури се стига до извода, че е възможно да се касае за генетично заболяване, което не може да бъде потвърдено в МБАЛ - Пазарджик. По разпореждане на изпълнителния директор на болницата д-р Красимир Темнилов болната е консултирана и от републикански консултанти. На този етап и те не могат да дадат категорично заключение на какво се дължи влошеното и здравословно състояние. Лечението на 20-годишната жена продължава в Интензивното отделение на МБАЛ - Пазарджик. Според лекуващите лекари болната трябва да бъде транспортирана и настанена в друго лечебно заведение с по-добри диагностични възможности. Медиците от МБАЛ - Пазарджик продължават борбата за живота на младата жена. Изпълнителният директор на болницата д-р Красимир Темнилов е провел разговори за привеждането й в УМБАЛ ”Свети Георги” в Пловдив.", "date": "2019.11.27", "title": "20-годишна в тежко състояние от неизяснено заболяване приета в болницата в Пазарджик"}
{"url": "https://www.monitor.bg:443/bg/a/view/vyrnaha-vyv-vietnam-telata-namereni-v-hladilen-kamion-kraj-london-181880", "text": "Телата на 16 мигранти, намерени в края на октомври в хладилен камион край Лондон, бяха върнати тази сутрин във Виетнам, предаде Франс прес. Самолет на виетнамските авиолинии \"кацна с 16 трупа на борда\", каза служител по сигурността на летището в Ханой. Те ще бъдат върнати днес на семействата им, за да бъдат погребани. Останалите 23 трупа се очаква да бъдат върнати във Виетнам през следващите дни. В понеделник шофьорът на камиона, 25-годишен мъж от Северна Ирландия, пледира \"виновен\" за подпомагане на нелегална имиграция. Той е обвинен и в непредумишлени убийства.", "date": "2019.11.27", "title": "Върнаха във Виетнам телата, намерени в хладилен камион край Лондон"}
{"url": "https://www.monitor.bg:443/bg/a/view/objaviha-izvynredno-polojenie-v-albanija-181881", "text": "Ден на национален траур бе обявен в Албания след мощното земетресение, съобщи Франс прес. Земетресението с магнитуд 6,4, станало преди зазоряване, е най-мощното за последните няколко десетилетия в балканската страна. То събори сгради, затрупвайки хора под планини от бетон и тухли, а спасителни екипи продължават да издирват оцелели под руините. \"Загубихме човешки животи и спасихме немалко животи\", заяви пред местната преса министър-председателят Еди Рама, който посети вчера вечерта пострадали от бедствието хора в болница в Тирана. \"За съжаление данните за броя на жертвите не са окончателни\", каза той. През целия вчерашен ден бяха мобилизирани спасителни екипи - войници, полицаи и гражданска защита - да издирват оцелели и жертви под отломките на срутените сгради в градовете, намиращи се до епицентъра, край адриатическия бряг.  По последни данни на министерството загиналите са 31, главно в крайбрежния туристически град Дуръс и в Тумана. Шейсет и пет души бяха спасени. Според българския консул в Тирана Благой Петров има около 658 леко ранени, на които е оказана медицинска помощ в няколко болници. Правителството на Албания обяви извънредно положение в районите на Дуръс и Тирана, области, които най-силно бяха засегнати от разрушителното земетресение.  На извънредно заседание на правителството албанският премиер Еди Рама благодари на страните от региона, Европа и света, които изпратиха помощ на Албания след катастрофалното земетресение, както и на всички онези, които изразиха съчувствие към народа на Албания.  Рама особено благодари на албанците от Косово и цялата диаспора.  Албанският премиер каза, че заради катастрофалното земетресение, което удари Албания два дни преди държавния празник - Деня на знамето, 28 ноември не може да бъде празник, а е ден на националната солидарност. Бихме искали да имаме три дни на траур, имайки предвид извънредните мащаби на тази трагедия, каза Рама. Турският президент Реджеп Тайип Ердоган отправи призив за свикване на донорска конференция на мюсюлманските страни за оказване на помощ на Албания след разрушителното земетресение с магнитуд 6,4 по Рихтер, предаде АП.", "date": "2019.11.27", "title": "Обявиха извънредно положение в Албания (ОБНОВЕНА)"}
{"url": "https://www.monitor.bg:443/bg/a/view/kabinetyt-pochete-s-minuta-mylchanie-lambo-181882", "text": "Министрите от кабинета почетоха с мълчание паметта на големия български актьор Стефан Данаилов, който тази нощ почина във ВМА. “Голям актьор, голям мъж, голям човек, голяма загуба за българите”, обяви премиерът Бойко Борисов.", "date": "2019.11.27", "title": "Кабинетът почете паметта на Ламбо"}
{"url": "https://www.monitor.bg:443/bg/a/view/podozirat-choveshka-greshka-za-vzriva-v-pirogov-181879", "text": "Незлонамерена човешка грешка е най-вероятната причина за трагичния инцидент с кислородната система в \"Пирогов\", който доведе до смъртта на двама души. Това стана ясно от думите на вицепремиера Томислав Дончев в сутрешния блок на bTV. \"Не е минало без човешка намеса\", каза той и уточни, че не се касае за злонамерен акт. Ще има следствие и ще се установи по безспорен начин причината, увери Дончев. Той допълни, че инженери ще обследват още в сряда конструкцията на сградата, за да е сигурна първоначалната оценка, че тя не е нарушена. Първоначалните оценки на всички специалисти са, че сградата не е опасна. По-рано днес от брифинга на властите и ръководството на болницата стана ясно, че двете жертви на взрива и последвалия пожар в \"Пирогов\" са тежко болни пациенти на 55 и 68-годишна възраст. Здравният министър Кирил Ананиев уточни, че 32-ма са били изведени от Второ вътрешно отделение и животът на нито един от пациентите не е в опасност. Един пациент и няколко спасители са с леки обгазявания. В опасност е бил животът на повече от 80 души.", "date": "2019.11.27", "title": "Подозират човешка грешка за взрива в „Пирогов“"}
{"url": "https://www.monitor.bg:443/bg/a/view/borisov-za-incidenta-v-pirogov-dano-ne-sa-pushili-vytre-181884", "text": "Разследва се случаят в „Пирогов“, дано не се окаже, че са пушили в стаята. С тези думи премиерът Бойко Борисов коментира пожара в „Пирогов“, при който тази сутрин загинаха двама мъже, а други 35 души бяха обгазени. От своя страна здравният министър Кирил Ананиев изказа съболезнования към близките на загиналите и благодари на дежурните екипи на „Пирогов“, МВР и пожарната. “Ако не беше адекватната реакция на персонала и службите, трагедията щеше да е много по-голяма”, каза Ананиев. По думите му една от жертвите е била с кислородна недостатъчност, състоянието на втория загинал не го коментира, а само спомена, че е доведен вечерта. Здравният минситър подчерта, че в момента лечебното заведение работи нормално и не се връщат пациенти. Борисов съобщи още, че правителството ще отпусне 200 хил. лв. на Албания за спряването с щетите от земетресението и изказа още веднъж съболезнования на близките на жертвите. Премиерът допълни още, че МВР са подготвили и над 1000 палатки, а държавата е в готовност да помогне и с жива сила и техника. “Голяма трагедия, не бива да ги оставяме сами”, коментира министър-председателят.", "date": "2019.11.27", "title": "Борисов за инцидента в „Пирогов“: Дано не са пушили вътре"}
{"url": "https://www.monitor.bg:443/bg/a/view/strelecyt-po-bashta-i-sin-v-plovdiv-priznal-ako-ne-gi-bjah-zastreljal-shtjaha-da-me-ubijat-181885", "text": "„Ако не ги бях застрелял, те щяха да ме убият”. Това заявил при разпитите в Криминална полиция арестуваният за двойното убийство на ул.. „Борба” № 18 Б в Пловдив Йордан Таков. 45-годишният мъж бил задържан буквално минути, след като застрелял с по няколко куршума Васил и неговия син Христо Ботеви. Тримата били роднини и съдружници във фирмата „Сити груп 1 БГ”, съобщиха разследващите. Според справка в Търговския регистър синът Христо Василев Ботев и чичо му Йордан Звезделинов Таков, както и трето лице, което ще бъде разпитано в хода на разследването, са собственици на дружеството. И тримата са учредили фирмата си с еднакви дялове от по малко над 15 000 лева. Като управители на „Сити груп 1 БГ”, освен Христо и Йордан, се води и бащата на Христо – първият братовчед на Йордан – Васил Ботев. От няколко години бизнесът им бил в криза. Печалбите намалявали драстично. От последния финансов отчет на дружеството става ясно, че финансовата година е приключена на загуба от едва осем хиляди лева. Дали това е причината за жестокия скандал между Васил, сина му Христо с роднината им Йордан, не е ясно. Самият Йордан при разпитите не отричал, че е застрелял първия си братовчед и племенника си, но отказвал да уточни защо точно са се скарали. Бил обяснил, че Христо и баща му претендирали той да им плати определена сума за фирмените дялове и след като си поискали от него парите, настанало меле. На 26 ноември т.г. около 16 часа в цеха на ул. „Борба” 18 тримата се сбили, за което говорят разместените мебели и неразборията в помещението. „По задържаното лице няма видими белези за това, че е бил бит. Това, че е настанал побой между тримата е по негови думи. Но тъй като и тримата са бивши борци, е възможно наистина да са се сбили”, казват криминалисти. По време на конфликта на роднините в цеха им в началото на търговиите на „Брезовско шосе”, под чийто адрес е регистрирано и дружеството им, не е имало свидетел. Преки очевидци на скандала не е имало, потвърдиха разследващите за „Монитор”. Техен съсед, който също държал друг склад пред техния, първи чул изстрелите. Докато хване телефона, за да звъни на 112 и навън вече бил излязъл Йордан Таков, който все още държал пистолета. Според изявление на окръжния прокурор Румен Попов и на шефа на полицията в Пловдив ст. ком. Йордан Рогачев от вечерта на убийството, заподозреният е изпразнил целия пълнител на пистолета си „Макаров” в бизнес партньорите си. Дали оръжието е било презареждано, както и какво е реалното състояние на фирмата на тримата, ще бъде установявано с различни експертизи. Финансовата вече е възложена на Икономическа полиция в Пловдив. Срещу арестувания Йордан Таков се очаква да бъде повдигнато работно обвинение по чл. 116 от НК, според което го грози затвор от 20 до 30 години, доживотен или доживотен без право на замяна.", "date": "2019.11.27", "title": "Стрелецът по баща и син в Пловдив признал: Ако не ги бях застрелял, щяха да ме убият"}
{"url": "https://www.monitor.bg:443/bg/a/view/vijte-kyde-v-sofija-njama-da-ima-voda-na-28-noemvri-181889", "text": "На 28 ноември 2019 г. (четвъртък), във връзка с извършване на строително-монтажни работи в ПСПВ „Бистрица“ се налага спиране на водоподаването от 10:00 до 17:00 часа на клиентите на „Софийска вода”, живеещи в района на Южна част на бул. „Околовръстен път“ между пътя за лифт „Симеоново“ до бул. „Симеоновско шосе“ бул. „Околовръстен път“ между бул. „Черни връх“ до бул. „България“ - бензиностанция „Шел“, база на „Волф“, Езиково училище и частна детска градина „ЕСПА“. ЖСК Малинова долина кв. „Витоша“ – карето между: бул. „Симеоновско шосе“, ул. „Проф. Васил Арнаудов“, ул. „Проф. Георги Манев“ и бул. „Околовръстен път“, в което влизат комплекси: „Макси“, „Преслав“ и „Градина“; кв. „Кръстова вада“ - карето между: бул. „Черни връх“ от №91 до №151, ул. „Димитър Манев“, ул. „ген. Иван Колев“ и бул. „Околовръстен път“ ; кв. Манастирски ливади изток – карето между ул. „Луи Айер“, ул. „Шарл Шампо“,  бул. „Околовръстен път“ и ул. „Йордан Бакалов Стубел“; кв. „Малинова долина“ – карето между ул.“Бистришко шосе“, ул.“Проф. Теодор Горанов“, ул.“Проф. Юрдан Дачков“ и ул.“Околовръстен път“ Алтернативно водоснабдяване с водоноски, ще бъде осигурено на адреси: Вилна зона „Киноцентъра“III -та част на ул. „Градина“ №23  Частно езиково училище „ЕСПА“ - от 10:00 ч. до 17:00 ч. на 18.11.2019 г. При продължителност на спирането над дванадесет часа, ще бъде осигурено алтернативно водоснабдяване с водоноски на ЖСК Малинова долина - пред бл.29 от 22:00ч. на 28.11.2019г. кв. „Манастирски ливади-изток“ - ул. „Луи Айер“ колелото на автобуса от 22:00ч. на 28.11.2018 г. На 28 ноември 2019 г. (четвъртък), във връзка с изграждане на сградно водопроводно отклонение на бул. „Джеймс Баучер“ жк. „Лозенец“ се налага спиране на водоподаването от 10:00 до 18:30 часа на клиентите на „Софийска вода”, живеещи в района на бул. „Джеймс Баучър“ от ул. „Милин камък“ до ул. „Екзарх Йосиф“,  Математически факултет на СУ. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес бул. „Джеймс Баучер“. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx. “Софийска вода” АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.11.27", "title": "Вижте къде в София няма да има вода на 28 ноември"}
{"url": "https://www.monitor.bg:443/bg/a/view/mourinio-se-zavyrna-s-uspeh-v-shampionskata-liga-181866", "text": "След година отсъствие Жозе Моуриньо се завърна при най-добрите в турнира Шампионска лига. Направи го със стил, извеждайки своя „Тотнъм“ до победа с 4:2 над „Олимпиакос“, макар гърците да имаха преднина от два гола след 19 минути игра. Това бе първи мач на Специалния в турнира на богатите от миналия декември, когато начело на „Манчестър Юнайтед“ загуби с 1:2 във Валенсия. По ирония на съдбата, съдията от онзи мач ръководи и днешния, а това бе българинът Георги Кабаков. Преди година той си навлече гнева на португалеца, но снощи всичко бе спокойно, особено, след като „Тотнъм“ успя да обърне мача. А този обрат гарантира участието на \"шпорите\" в елиминациите, макар че едва ли някой се е съмнявал в това. Все пак начело на тима застана Моуриньо, който никога до този момент не се е провалял в групите. „Тотнъм“ обаче ще заеме второто място в групата, тъй като е на 5 точки от лидера „Байерн“ при оставащ един кръг до края. „Реал“ (Мадрид) и ПСЖ завършиха наравно 2:2 в голямото дерби от групите на Шампионската лига. Двата европейски гранда напълно оправдаха очакванията за голям мач на \"Бернабеу\". Разбира се, спомогна и фактът, че и двата тима си бяха осигурили класирането напред, като играеха само и единствено за честта си. Равенството на \"Бернабеу\" подпечата първото място в група \"А\" на ПСЖ. Парижани обаче отново не успяха да спечелят в Испания в мач от Шампионската лига. Това бе осмият им мач в страната, като в статистиката фигурират 2 равенства и 6 поражения. В други мачове „Байерн“ записа пета поредна победа, а Роберт Левандовски се отчете с четири попадения при гостуването на „Цървена звезда“. „Ювентус“ също си осигури първо място в своята група след успех с 1:0 над „Атлетико“ (Мадрид). Реал (Мадрид) – ПСЖ 2:2 (1:0 Бензема 17, 2:0 Бензема 79, 2:1 Мбапе 81, 2:2 Сарабия 83) Галатасарай – Брюж 1:1 (1:0 Буюк 11, 1:1 Диата 90) Цървена звезда – Байерн (Мюнхен) 0:6 (0:1  Горецка 14, 0:2 Левандовски 53-д., 0:3 Левандовски 60, 0:4 Левандовски 64, 0:5 Левандовски 67, 0:6 Толисо 89) Тотнъм - Олимпиакос 4:2 (0:1 Ел-Араби 6, 0:2 Семедо 19, 1:2 Али 45, 2:2 Кейн 50, 3:2 Орие 73, 4:2 Кейн 77) Аталаната - Динамо (Загреб) 2:0 (1:0 Муриел 27-д., 2:0 Гомес 47) Манчестър Сити - Шахтьор 1:1 (1:0 Гюндоган 56, 1:1 Соломон 69) Ювентус – Атлетико (Мадрид) 1:0 (1:0  Дибала 45) Локомотив (Москва) - Байер (Леверкузен) 0:2 (0:1 Жемялетдинов 11-авт., 0:2 Свен Бендер 54).", "date": "2019.11.27", "title": "Моуриньо се завърна с успех в Шампионската лига"}
{"url": "https://www.monitor.bg:443/bg/a/view/borisov-se-prosti-s-lambo-sbogom-beshe-goljam-myj-181870", "text": "Премиерът Бойко Борисов изрази скръбта си по загубата на Стефан Данаилов с пост в профила си във Фейсбук. \"Сбогом! Беше голям мъж!\", написа на прощаване Борисов, който никога не е крил, че се разбира прекрасно с Ламбо и винаги го е уважавал, въпреки идеологическите им различия. Борисов се сбогува и с песен в изпълнение на самия Ламбо по стихове на наскоро отишлия си Любомир Левчев - \"Без сълзи\". \"Колко е лесно да бъдеш влюбен на двадесет години...\", пееше Данаилов, а премиерът предпочете така да го запомни.", "date": "2019.11.27", "title": "Борисов се прости с Ламбо: Сбогом! Беше голям мъж!"}
{"url": "https://www.monitor.bg:443/bg/a/view/izsledvat-dopylnitelno-evakuiranite-pacienti-ot-pojara-v-pirogov-181883", "text": "Пациентите от Вътрешното отделение на „Пирогов”, които бяха евакуирани заради пожара в една от стаите рано тази сутрин, в момента са в добро състояние. Правят им се допълнителни изследвания, съобщиха от Министерството на здравеопазването. Повечето от тях са на кислородна терапия, което означава подаване на повишени нива на кислород, уточниха лекари. Пламъците лумнаха в резултат на гръмнала кислородна система в една от стаите, в която загинаха двама души. Болницата продължава да функционира при нормален режим, като затруднена е единствено работата на Противошокова зала. Няма пострадали служители на спешния институт. От „Пирогов” припомнят извънредната гореща телефонна линия, на която близки на пациенти от Вътрешното отеление могат да получат допълнителна информация. Тя е: 02 91 54 540.", "date": "2019.11.27", "title": "Изследват допълнително евакуираните пациенти от пожара в „Пирогов”"}
{"url": "https://www.monitor.bg:443/bg/a/view/deputatite-s-minuta-mylchanie-v-pamet-na-danailov-181874", "text": "С минута мълчание народните представители почетоха големия български актьор Стефан Данаилов, който почина тази нощ. Предсеателката на НС Цвета Караянчева обяви минутата мълчание, след като изнесе съболезнователна реч пред депутатите. \"Поклон пред паметта на Стефан Данаилов – съприкосновението с неговия талант беше истински празник\", каза тя. След това добави, че ще бъде запомнен с неговото обаяние, талант и артистичност. Тя посочи, че Данаилов е влагал енергия и отдаденост както като народен представител така и като министър на културата. Евгени Будинов от ГЕРБ изрази събелознования към блкзите на актьора и заяви, че това е голяма загуба за театъра, за киното, за българската култура и политика. \"Нека да го запомним с многото невероятни роли, които остави и с огромното му сърце\", каза още той.  Нона Йотова от БСП също изрази съболезнования и не скри мъката си. \"Истинска личност, широко скроена, изключителен приятел\", каза тя. Йотова сподели, че тази вечер има представление, което ще посвети на Данаилов. Лидерката на социалистите Корнелия Нинова пък написа във Фейсбук: \"България загуби голям българин, обичан и уважаван от милиони хора. Той беше вселена от талант, емоция и мъдрост. БСП загубихме една от най-авторитетните си личности и опора. Стефан беше вдъхновение за нас. След смъртта на татко, той стана мой втори баща. Загубих го. Ламбо, обичам те толкова много! Ще ми липсваш. Почивай в мир!\" От ДПС Хасан Адемов каза, че Данаилов оставя дълбока диря, а паметта му ще бъде пример за поколения наред. \"Стефан Данаилов е една легенда на българското кино, една легенда на българския парламентаризъм. Светла му памет\", отбеляза още Адемов. От своя страна Славчо Атанасов от НФСБ сподели, че Данаилов му е помагал в житейския му път и в средите на политиката. \"Той беше капитал за българската нация, такива мъже като него се раждат един на сто години\", каза още Атанасов. ", "date": "2019.11.27", "title": "Депутатите с минута мълчание в памет на Данаилов"}
{"url": "https://www.monitor.bg:443/bg/a/view/naznachavat-psihiatrichna-ekspertiza-na-zadyrjanija-za-ubijstvoto-v-borisovata-gradina-181871", "text": "Разследването на убийството в Борисовата градина в София продължава, съобщава Нова телевизия. Тежкото престъпление беше извършено вчера. При скандал 48-годишен мъж беше намушкан смъртоносно с нож. Минути по-късно 33-годишният предполагаем извършител беше задържан. От полицията посочиха, че той дава нелогични и несвързани обяснения. По тази причина днес предстои да бъде назначена съдебно-психиатрична експертиза, за да се установи дали задържаният има отклонение и може да отговаря за действията си. Ще станат ясни и резултатите от пробите на арестувания и жертвата за употреба на алкохол или наркотици.", "date": "2019.11.27", "title": "Назначават психиатрична експертиза на задържания за убийството в Борисовата градина"}
{"url": "https://www.monitor.bg:443/bg/a/view/ochakvat-se-zatrudnenija-pri-prodajbata-na-e-vinetki-dnes-181873", "text": "Възможни са временни затруднения при продажбата на електронни винетки днес. За това предупреждават от Агенция \"Пътна инфраструктура\". Причината е, че между 16.00 и 19.00 часа са планирани софтуерни актуализации на електронната система за събиране на пътни такси. От Пътната агенция призовават шофьорите, които тръгват на път, да се снабдят с винетки предварително.", "date": "2019.11.27", "title": "Очакват се затруднения при продажбата на е-винетки днес"}
{"url": "https://www.monitor.bg:443/bg/a/view/synodiva-ili-zashto-jenite-ne-spjat-181839", "text": "На 28 ноември и 9 декември в Нов театър – НДК, ще се състои премиерата на “Сънодива” – новото представление на младия режисьор Красимира Дуковска с участието на Росица Гевренова, Веселина Бояджиева, Християна Стоименова и Божидар Михайлов. Реализирането на проекта се осъществява с подкрепата на Министерство на културата и на Нов български университет. Действието в пиесата „Сънодива“ се развива в една нощ от живота на героинята, в която тя не спи. Причините една жена да не спи са много. През мита за самодивите зрителите ще се потопят в чисто човешка история и важни теми като семейството, свободата, избора, общуването между хората, приемането или неприемането на различните, любовта, свободата, мечтите. Кой път ще избере героинята – човешкия, свързан със семейството, или този на свободата, без обвързаности?... В главната роля влиза актрисата Росица Гевренова, която притежава изключителна пластика и чувственост, необходими за изграждането на образа. На сцената ще й партнират младите актриси Християна Стоименова и Веселина Бояджиева, за които проектът е дебютен. Божидар Михайлов, също наскоро завършил млад актьор, се превъплъщава в образа на мъжа, който присъства като част от мултимедийната среда, която надгражда и дообогатява спектакъла. Пиесата носи приказен характер на повърхността, но смисълът й е дълбоко човешки, съвременен. Текстът, както и сценографските решения, ще водят зрителите през митовете за самодивите, до отношенията мъж-жена, жена-дете, човеците и различните. В героинята са вложени по нещо от големите драматургични образи, от ибсеновата Нора, шекспировата Гертруда, женските образи на Сара Кейн, Яворов, Елин Пелин, Елена Алексиева. Всяка жена, изправена пред избор, претегля на везни любовта и свободата си, но доколко този избор е справедлив за всички, на които държи, доколко е справедлив за децата, които често нямат избор, за родителите, които ни натоварват с очакванията си, за човека до нас, който често не чува, не вижда, не разбира за избора, който правим... Двете реалности-самодивската и битовата-човешката се сблъскват на сцената и този сблъсък ще се изведе през словото, танца, светлината, звуковата среда, както и помиряването на тези два свята, през противоречието. Сънодивата е метафората на нашата жажда за свобода, себеизразяване, творчество, липса на предели и лимит в мечтите ни. Всеки носи този стремеж и неспокоен дух. Представлението е интердисциплинарно, осъвместява театралните и кино подходи за визуализация на драматургичен текст. В мултимедийното изображение са включени рисунки на младата и талантлива художничка Силвия Стоянова, а музиката в спектакъла е на композитора Константин Кучев. Проектът е дебютен за автора и режисьора Красимира Дуковска, която завършва през 2017 г. магистратура „Актьорско майсторство и театрална режисура“ в НБУ с художествен ръководител проф.Цветана Манева. Красимира Дуковска има 6 късометражни филма, някои от които отличени с награди от родни и интернационални фестивали.  ", "date": "2019.11.27", "title": "„Сънодива“, или защо жените не спят"}
{"url": "https://www.monitor.bg:443/bg/a/view/silno-zemetresenie-i-v-gyrcija-181876", "text": "Земетресение с магнитуд 6,1 разтърси остров Крит тази сутрин, съобщи Европейският сеизмологичен институт. Епицентърът е на дълбочина 55 км и на 272 км южно от столицата Атина, на 43 км от Кисамос, навътре в морето. Усетено е в Турция, Египет, Либия и Италия. До момента няма информация за жертви и разрушения.", "date": "2019.11.27", "title": "Силно земетресение и в Гърция"}
{"url": "https://www.monitor.bg:443/bg/a/view/deljan-peevski-i-naftalinenite-kostumi-na-donosnicite-ot-ds-181872", "text": "Само във Фрог, Извънредно, Шок и ужас... и останалите жълтокафеникави клишета. Новината, долетяла от крякащия сайт на банкера беглец Цветан Василев е само една – свързана е с чисто новата самоличност на клониращия се шизофренно ексжурналист Огнян Стефанов.   Пенсионирал се честно и почтено и самообявил се за създател на сайта, изпълняващ ролята на пресцентър на крупния аферист БГ Мадоф, на Стефанов му се наложи да се върне с неохота към старата си професия. Позабравил принципите на журналистиката обаче, многоликият Оги обърка самоличностите си и се върна към амплоато си на доносник от ДС. Така някогашният агент Академик започна да се изявява едновременно като д-р Димитър Попкутуев, Борис Петков, а от този вторник - и като Метин. „Самовъвфрог\"-шедьовърът в доносническата серия от вторник е класическа фалшива новина, приключваща с въпросителна. Въпросът обаче е съвсем основателен. Да разбираме ли, че агент Академик рязко е огладнял и си проси финансиране за нова порция плескавици и ущипци? Да не би спонсорът му да е осъзнал най-после, че личният му пиар го проваля непрекъснато с все по-обърканата си мисъл и впиянчени мисли, повърнати върху клавиатурата? Ако агент Академик си е изтръскал касичката и е установил, че хонорарите, плащани му с крадени пари от КТБ вече са на привършване, тежко и горко на двайсетината читатели на сайта му, които вече се объркаха кой кой е. Защото Оги, затвори очички не е себе си, когато е гладен. Днес е Метин, който назначава и уволнява, кадрува, мята инсинуации, фантазира си. Утре какво? Шок и ужас, Само във Фрог, Извънредно... Агент Академик се нуждае от специализирана помощ. Съобщи ни го един от нашите сътрудници в Каспичан, преразказал доноса творчески: „Eдна новина се разнесе със светкавична бързина сред агентите на ДС. Заговори се, че е спусната секретна директива от най-отгоре, да почне опипване на почвата сред обслужващите медийно журналисти на БГ Мадоф за готовността за евентуална смяна на агент Академик, който така и не успя да се укрепи и докаже като личен пиар на банкера беглец. И в интерес на истината това си е обективната истина. Факт е, че в последните две години, традиционните фенове на БГ Мадоф масово си коментираха, че Любица Кулезич била „в пъти“ по-голям авторитет от Агента. И логично, това се усеща на всички поръчкови интервюта, в които тя попива събеседника си с влажен поглед. А и най-важното, агент Академик беше почнал да се ангажира с рутинна библейска и аниме селекция, която в другите сайтове беше ангажимент на заместник редактори. И всичко това беше признак, че в самия Център на Централата в Белград се е оформил един вакуум, който ако не се укрепи скоро, може да се разнесе като заразна болест по области и общини. И, вездесъщия БГ Мадоф прозря, че или лично трябва да обуе ботушите, или трябва да сложи на председателския пиарски пост някоя лифтингова журналистка, безспорна и не подлежаща на критики, подигравки сред актива и фенклуба...“ Ако продължим прочита на крякащата лебедова песен на агент Академик, която е нонсенс сама по себе си, рискуваме да се озовем в някой от нафталинените костюми, извадени от раклата на ДС. Те са универсален размер – стават и за корпулентни фигури като явочника от ДС, лепват като втора кожа и на агента Илиян Василев, подвизавал се в ДС като Сашо и Драган. Двамата си разменят и дрехите, но и ролите. Само и само, за да клеветят Пеевски по заръка на благодетеля си от Белград. Шокиращата новина за агент-академик Метин-Огнян-Борис Стефанов Петков Димитров Попкутуев и за по-скромния му събрат с двете агентурни самоличности Сашо и Драган е, че ДС е минало. Също като репутацията на журналист на Оги, затвори очички. И също като репутацията на един бивш посланик. Останалото е само формалност!", "date": "2019.11.27", "title": "Делян Пеевски и нафталинените костюми на доносниците от ДС"}
{"url": "https://www.monitor.bg:443/bg/a/view/bivsh-policaj-s-aresti-za-droga-i-oryjie-e-edinijat-ubit-v-plovdiv-181877", "text": "52-годишният Васил Ботев и 32-годишният му син Христо Ботев са двамата мъже, застреляни вчера в Пловдив. Те са били убити от 45-годишния братовчед на Васил - Йордан Таков, с когото са имали съвместен бизнес. Преди 5 години Христо Ботев, Йордан Таков и трети мъж - Иван Нейчев регистрират фирма \"Сити Груп 1\" с предмет на дейност търговия с различни стоки. Наемат склад на ул. \"Борба\" 18 в града под тепетата и започват да рециклират кафе машини и дават под наем вендинг автомати. През последните месеци заради лоши финансови резултати обаче отношенията между партньорите се влошили и започнали скандали. До 2001 година Васил Ботев, който е син на известния треньор по борба в Пловдив Христо Ботев, е полицай от Звеното за борба с безредиците. След това напуска, а четири години по-късно е задържан за притежание на боеприпаси и в дома му е открит автомат \"Калашников\". През 2011 г. при спецакция на пловдивската полиция срещу наркобандата Георги Костадинов - Кадрито, Ботев отново е арестуван. Тогава в Куртово Конаре е хванат дилър от бандата с половин килограм дрога, а пред съда бившият полицай заявил, че не е знаел нищо за дейността на групата. Бил ползван като шофьор, който да закара до определено място мулето с хероина. Окръжният прокурор на Пловдив Румен Попов заяви, че извършителят на двойното убийство - 45-годишният Йордан Таков е направил самопризнания. Мъжът няма криминално досие, семеен е и има две дъщери. Той е обяснил пред разследващите, че между него и двамата Ботеви е избухнал скандал, който прераснал в бой. По думите на Попов, имало е свидетел, който е бил извън помещението, но е чул разправията, а след това и изстрелите. \"Повдигнато е обвинение на извършителя и му е наложена 72-часова мярка за неотклонение. Прокуратурата ще поиска налагане на постоянен арест\", допълни окръжният прокурор. Директорът на пловдивската полиция старши комисар Йордан Рогачев съобщи, че бащата и синът са убити с по два куршума. По думите му основната причина за скандала между тримата мъже, довел до двойното убийство, е влошеното финансово състояние на фирмата им. 32-годишният Христо Ботев оставя сираче 4-годишно момиченце.", "date": "2019.11.27", "title": "Бивш полицай с арести за дрога и оръжие е единият убит в Пловдив"}
{"url": "https://www.monitor.bg:443/bg/a/view/vzriv-i-pojar-v-pirogov-ima-zaginali-pacienti-181859", "text": "Взрив с последвал пожар в \"Пирогов\" уби двама пациенти от Второ вътрешно отделение. Загиналите са мъже на 55 г. и на 68 г., близките им са уведомени, съобщи на място здравният министър Кирил Ананиев. Единият загинал е бил на кислород. Инцидентът е станал около 4 сутринта тази сутрин. Взривът е избухнал от кислородната система в една от болничните стаи, а жертвите са били тежко болни. 15 души са обгазени, а други 32 пациенти са евакуирани от отделението. Пожарът вече е погасен от огнеборците, които са се озовали в \"Пирогов\" светкавично и с 12 пожарни коли. На мястото дойдоха вътрешният министър Младен Маринов и здравният министър Кирил Ананиев. Сигналът за инцидента е получен в оперативния център на Столичната пожарна около 4 тази сутрин. Незабавно към мястото са изпратени осем пожарни екипа, аварийно-спасителен екип и автомеханични стълби, които успели да локализират и потушат огъня около 25 минути след избухването му. В спешната болница има много пожарни екипи. По неофициална информация има пострадали пожарникари. 4 линейки на \"Спешна помощ\" са отишли на помощ на \"Пирогов\", повикани от временно изпълняващия длъжността проф. Габровски, съобщи по Нова телевизия говорителят й Катя Сунгарска. По думите й не се е наложило да помагат. \"Повикани са, ако се наложи, ако трябва да бъдат прехвърлени някои от пострадалите в други лечебни заведения\", уточни Сунгарска. По случая е образувано и досъдебно производство.", "date": "2019.11.27", "title": "Взрив и пожар в „Пирогов“, има загинали пациенти"}
{"url": "https://www.monitor.bg:443/bg/a/view/den-na-traur-v-albanija-v-pamet-na-jertvite-na-zemetresenieto-181860", "text": "Правителството на Албания обяви сряда, 27 ноември, за Ден на траур в памет на жертвите от вчерашното земетресение, предаде Асошиейтед прес. Знамената ще бъдат спуснати наполовина. Училищата ще бъдат затворени. 20 души загинаха при опустошителното земетресение, което разтърси Албания. Следващите два дни - 28 и 29 ноември, са национални празници в Албания - Ден на независимостта и Ден на освобождението.", "date": "2019.11.27", "title": "Ден на траур в Албания в памет на жертвите на земетресението"}
{"url": "https://www.monitor.bg:443/bg/a/view/vijte-kakvo-vreme-ni-ochakva-dnes-181862", "text": "Днес над по-голямата част от страната ще преобладава слънчево време с временни увеличения на облачността. Над западната част от Дунавската равнина ще се задържи облачно и мъгливо. След пладне от запад ще започне ново заоблачаване, което през нощта срещу четвъртък ще обхване цялата страна. Максималните температури ще бъдат между 9 и 14 градуса. Над Черноморието ще преобладава слънчево време. В сутрешните часове на отделни места видимостта ще бъде намалена. Постепенно вятърът ще се ориентира от югоизток, но ще е слаб. Максимални температури на въздуха 10-12 градуса. Температурата на морската вода е 15 градуса. Вълнението на морето ще бъде 2-3 бала. Над планините ще преобладава слънчево време с временни увеличения на облачността. След пладне от запад ще започне ново увеличение на облачността. Ще духа до умерен вятър от запад-югозапад с тенденция на усилване. Максимална температура на височина 1200 метра около 8 градуса, на 2000 метра - около 1 градус. В четвъртък вятърът от югозапад ще се усили, особено в източната половина от страната. Температурите ще се повишат и на места в централната част на Дунавската равнина и в югоизточните райони ще достигат 15-18 градуса, в останалата част от страната ще са между 10 и 15 градуса, преобладаващите минимални стойности ще са между 2 и 7 градуса. След временно разкъсване и намаление на облачността, по-късно през деня тя отново ще се увеличи и към вечерта в северозападните райони ще превали дъжд. През нощта срещу петък и в петък на много места от северозапад на югоизток ще превали дъжд, в южните райони придружен с гръмотевици. Впоследствие облачността бързо ще се разкъсва и намалява. Вятърът ще се обърне от запад-северозапад и по-късно ще започне понижение на температурите.", "date": "2019.11.27", "title": "Вижте какво време ни очаква днес"}
{"url": "https://www.monitor.bg:443/bg/a/view/doc-hristo-hinkov-samoubijstvata-i-psihozite-se-obostrjat-v-mrachnoto-vreme-181825", "text": "Хората са по-спокойни, благосъстоянието им, макар и бавно, нараства, затова посягат по-рядко на живота си Психичните разстройства се делят на чести и тежки. Чести са тези, които протичат без психотична симптоматика и без нарушаване на социалното функциониране. Те обаче намаляват трудоспособността и качеството на живота. Към тях спадат леките депресии, тревожните състояния, голям кръг от тревожни и панически разстройства. Всички те представляват около 19% от населението, което означава, че 19 на сто от хората в България в някакъв момент от живота си са преживявали такъв епизод. Тук обаче не се включват психичните разстройства, протичащи с психози. Най-често това са шизофрениите, тежките депресии, биполярните разстройства, например някои мании. Те са около 1,5 на сто от населението и протичат с тежко нарушаване на социалното функциониране. Това означава, че изискват много по-сериозна рехабилитация.  Колкото до метеорологичното време и сезоните и обострянето на психичните състояния - има връзка и тя е доказана научно. Например особено силно им влияят есента и пролетта. Много често от сезоните се повлияват и биполярните разстройства, както и някои депресивни разстройства. От огромно значение за тях е липсата и недостатъчната слънчева светлина. Когато тя отсъства по-продължително време, може да доведе до депресии, които са реактивни, т.е. не са свързани с някакви вътрешни разстройства в метаболизма на мелатонина, а по-скоро с влиянието на околната среда. - Националният център по обществено здраве и анализи вече в продължение на десетина години събира статистическите данни за текущите, както и за общите и реализираните самоубийства, които са завършили с летален изход. От няколко години се наблюдава устойчива тенденция за намаляване на броя на самоубийствата и опитите за самоубийства. Преди около десетина години България беше с доста странна статистика по отношение на реализираните самоубийства. Те бяха в съотношение 3:1, тоест на три опита един успешен. Това беше доста по-различно по отношение на средните стойности в световен мащаб. Оказва се, че българите не сме толкова категорични в намерението да слагаме край на живота си. Същевременно нямахме добра информация за т.нар. общи самоубийства, но сега вече имаме точна статистика. Към днешна дата се оказва, че те са 7:1 – на седем опита един е успешен. Тези данни вече ни приближават към данните за Европа. В това отношение не сме уникални. Хубавото е, че от години броят и на едните, и на другите намалява. Само за сравнение - през 2009 г. опитите са били 28 на 100 000 при реализирани 14 на 100 000, а през 2018 г. при 28 на 100 000 опита успешните са 10 на 100 000. - Много е трудно да се каже. Има различни хипотези, причините са комплексни. Може обаче да се обясни с факта, че хората са по-спокойни и благосъстоянието им, макар и бавно, нараства. Освен това нивата на стрес в обществото не са толкова високи, колкото бяха преди 15 - 20 години. По данни на голямо европейско проучване, в което участваше и нашата страна, към 2005 - 2006 година самоубийствата у нас бяха към 2000 при реализирани около 800. Сега са почти с четвърт по-малко. Тревожността също намалява, което нас, психиатрите, може само да ни радва. - Това е много голям проблем, който се получи, след като нормативно беше разкъсана връзката между стационарното и извънболничното лечение. Впрочем това е валидно и за много други сектори на медицината, не само за психиатричната помощ. Когато хората излязат от лечебното заведение, няма кой да проследява тяхното състояние. Отделните звена, които ги лекуват – клиники, извънболнична помощ, пък не контактуват помежду си. Така не се знае какво се случва с човека, поддържа ли в домашни условия лечението си, не се ли обостря състоянието му. Например ако един пациент е лекуван в София, изписан е и впоследствие замине за Варна, а там състоянието му се влоши, няма система, по която колегите там да разберат, че той е бил хоспитализиран преди това, нито да знаят каква терапия му е била предписана. А, както е известно, тези хора трудно могат да обяснят какво точно и как точно са ги лекували. Мнозина от тях нямат близки или роднините им просто са ги неглижирали. Това е сериозен въпрос, по който трябва да се работи. - Във всички случаи, когато има някакво нарушение в поведението, свързано с настроението, със съня, със способността на работа, човек сам трябва да наблюдава и да преценява тези свои реакции. Ако те се задълбочават, той се чувства отпаднал в продължение на няколко дни и седмици, не е зле да потърси консултация с психиатър. Тези състояния може да наблюдава и негов близък и да го подсети да отиде на лекар, защото това са белези за някакъв вид психично разстройство, което може да е симптом и за телесно заболяване. - Надявам се да бъде решен с изграждането на прословутата информационна система, която трябваше да бъде изградена от Министерството на здравеопазването още преди петнадесет години. Сега вече има спечелен търг, осигурено е и финансиране. Има всички налични условия сегашният екип на министерството да я осъществи. Тази система ще се базира основно на т. нар. пациентско досие. Това означава, че в електронен вид за всеки български гражданин ще има възможност да се събират данни – за всичките му заболявания, посещения при лекар, терапии, хоспитализации, изследвания. Предвижда се оторизиран достъп до това досие да имат лекари на различни нива. Така чрез него – най-сетне - човек дори да се разболее в друг град и да бъде в безпомощно състояние, лекуващият екип ще има възможност да научи всичко необходимо за него с оглед на неговото лечение. - Би следвало в него да влязат и тези данни.", "date": "2019.11.27", "title": "Доц. Христо Хинков: Самоубийствата и психозите се обострят в мрачното време"}
{"url": "https://www.monitor.bg:443/bg/a/view/mladen-marinov-ot-pirogov-izkluchvame-vyzmojnostta-za-teroristichen-akt-181863", "text": "Изключена е възможността взривът в УМБАЛСМ \"Пирогов\" да е злонамерено действие, т.е. терористичен акт. Това заяви вътрешният министър Младен Маринов на извънреден брифинг заради избухналия пожар в столичната болница, съобщава bTV. Той посочи, че в момента са започнали процесуално-следствени действия под надзора на Софийската градска прокуратура. По думи на министъра пожарът е бил потушен изключително бързо. Той посочи, че ще бъде направена цялостна инспекция на сградата, тъй като има и рухнала стена. На брифинга стана ясно, че двамата загинали при взрива на кислородна бутилка са тежко болни пациенти на 55 и 68 години. По информация на здравния министър Кирил Ананиев 32 души са били изведени от Второ вътрешно отделение и към момента няма опасност за пациентите. В евакуацията се е включил персоналът на болницата, както и пристигналите на място полицаи и пожарникари. Един пациент и няколко спасители са леко обгазени. В опасност е бил животът на над 80 души. Директорът на \"Пирогов\" проф. Николай Габровски обясни, че по-възрастният от двете жертви е бил с белодробна недостатъчност и се е налагало да му се подават големи количества кислород. По негови думи в разрушената стая не е имало газова бутилка, а е функционирала система за подаване на кислород. Той благодари на дежурните си колеги за реакцията и на пожарникарите и полицията за професионализма. Ако това не се беше случило, щяхме да говорим за национална трагедия, категоричен бе Габровски. На брифинга стана ясно и че \"Пирогов\" открива гореща линия само за близки на пациенти от Второ вътрешно отделение: 02/91-54-540.", "date": "2019.11.27", "title": "Младен Маринов от „Пирогов“: Изключваме възможността за терористичен акт"}
{"url": "https://www.monitor.bg:443/bg/a/view/djoni-dep-shte-obikoli-velikobritanija-s-hollywood-vampires-181845", "text": "Супергрупата на Алис Купър, Джони Деп и Джо Пери от Aerosmith – Hollywood Vampires, обяви мини турне във Великобритания идната година. Обиколката ще започне на 2 септември в Лийдс и ще приключи на 6 септември в Бирмингам, като ще спре и в Глазгоу и Лондон. Алис Купър обеща на феновете \"най-високоенергийните хард рок спектакли за годината\". \"Това шоу предлага по нещо за всеки. Обичам да се шегувам, че Hollywood Vampires са най-скъпата клубна банда в света. Много хора обаче не осъзнават, че ние сме истинска рок група, а не просто някаква новост. Не бих продължил да се занимавам с това, ако не бяхме толкова страхотни. Разбираме се добре, помежду ни има химия. Никога не се уморявам да свиря с тези момчета\", казва още Купър.  \"С нетърпение очаквам следващото лято, за да тръгнем отново на път с момчетата. Ще бъде страхотно да изпълним някое и друго парче от новия ни албум, както и трибюти към покойните ни приятели\", казва на свой ред китаристът Джо Пери.  Концертната обиколка догодина е в подкрепа на новия албум Rise на групата, който излезе на музикалния пазар през юни. За разлика от първия албум - Hollywood Vampires, издаден от триото през септември 2015 г., новата тава включва предимно оригинална музика. В нея фигурират само три кавъра. Сред тях е и Нeroes на Дейвид Боуи в изпълнение на Джони Деп.  Бандата Primal Scream ще ги подгрява на концертите.", "date": "2019.11.27", "title": "Джони Деп ще обиколи Великобритания с Hollywood Vampires"}
{"url": "https://www.monitor.bg:443/bg/a/view/pochina-stefan-danailov-181865", "text": "На 76-годишна възраст, 15 минути след полунощ, е починал легендата на българското кино Стефан Данаилов, потвърдиха от ВМА. Той беше поставен в медикаментозна кома в началото на месеца, когато бе приет по спешност във ВМА, защото събираше вода в белите дробове. По-рано - на 9 октомври, Данаилов вече бе постъпил за лечение във военна болница след усложнения от вирус. Впоследствие разви дихателна недостатъчност, бе интубиран и се наложи да бъде поставен в медикаментозна кома и да се изтегли събраната вода в дробовете му. Един от големите ни български актьори Стефан Ламбов Данаилов, наричан още Ламбо, има над 150 роли в киното, театъра и телевизията, заслужил артист (1975) и народен артист (1983), дългогодишен преподавател по актьорско майсторство за драматичен театър в НАТФИЗ, политик от БСП, министър на културата в правителството на Сергей Станишев от 17 август 2005 г. до 27 юли 2009 г., избиран е за народен представител 6 пъти. Роден е на 9 декември 1942 г. в София. Мечтае да стане моряк в гражданския флот, защото морето винаги го е привличало, макар че няма „морска“ кръв. Майка му Евдокия Данаилова (1911 – 1963) е от Ловеч, а баща му полк. Ламби Данаилов (1905 – 1976) от Родопите, с. Райково, сега квартал на Смолян. Дядо му Васил Данаилов е деец на ВМОРО. Стефан има сестра – Росица Данаилова, също актриса, която е 9 години по-голяма от него. Съпругата му е Мария Димитрова Данаилова. Има син от актрисата Ирен Кривошиева – Владимир Данаилов (р. 27 юли 1986 г.). Има доведен син от брака си с Мария Данаилова. През ноември 2018 г. Данаилов разкрива, че е диагностициран с болестта на Паркинсон. Още като дете участва в игралния филм „Следите остават“ (1956). Докато е в казармата, смята да кандидатства история, но актьорът Иван Кондов, който тогава е съпруг на сестра му, го съветва да следва във ВИТИЗ „Кр. Сарафов“. През 1963 г. е приет в класа по актьорско майсторство на проф. Стефан Сърчаджиев. След неговата смърт Данаилов учи при Методи Андонов и проф. Анастас Михайлов. Завършва през 1967 г. и започва работа в Пловдивския театър „Н. О. Масалитинов“ (1967 – 1968). Работи в СИФ (1968 – 1973). Дебютира на 12 години в киното в ролята на Веселин в \"Следите оставят\" едва 14 годишен. Следват филмите  „Понеделник сутрин“, „Морето“ и „С дъх на бадеми“. Популярността идва още след участието в ролята на Иван Загубански от филма „Първият куриер“, но избухва с невиждана сила, когато на телевизионния екран се появяват сериите от филма „На всеки километър“ (1969). С ролята на майор Деянов го запомня масовата аудитория в България. В периода между първите и вторите серии се снима в „Князът“ и „Черните ангели“. За малко напуска театъра и се отдава изцяло на киното. Има участия в повече от 80 филма, множество награди от национални театрални и филмови фестивали. Има награда за най-добра мъжка роля в „Князът“ и „Черните ангели“ на Фестивала на българските филми, Варна през 1969 г. Определен е за най-популярния актьор в Чехословакия за 1976 г. През 1973 г. се връща отново на сцената, за да се присъедини към трупата на Театъра на народната армия, а от 1979 г. постъпва в Народния театър „Иван Вазов“. Продължава да се снима много в киното и телевизията. На Стената на славата пред Театър 199 има пано с отпечатъците му. След ролята на майор Деянов младият актьор изпълнява много други запомнящи се роли. Познавайки измамната преходност на бързите успехи, като че ли сам търси компенсация в изпълнението на „по-различни персонажи“, изискващи истинско актьорско превъплъщение. Един от най-добрите си екранни образи създава във филма на Никола Корабов „Иван Кондарев“. От 1981 г., и почти до промените през 1989 г., Стефан Данаилов води изключително популярното тогава радиошоу „Звезди посред бял ден“. Там той пародира Ален Делон като домакин, на когото гостуват известни звезди от цял свят. Програмата се излъчва всяка събота по програма „Христо Ботев“ на Българското радио (сега Българско национално радио). След 10 ноември 1989 г. му се налага отново да се доказва и на сцената, и в киното. Премиерата на „Лоренцачо“ има шумен успех, а ролята в италианския сериал „Октопод“, го прави популярен и в чужбина. Член е на Парламентарно-обществената комисия за телевизия и радио (1990). Със Сотир Майноловски и Николай Ишков основават фирма за продуцентска и импресарска дейност – „Олд старс“ ООД (1993). От 1994 г. е съосновател и вицепрезидент на фондация „Авансцена“, а от 1996 г. е президент на националния комитет на Международния институт за средиземноморски театър. От 1997 е член на Обществения съвет по проблемите на българския футбол. Член е на СБФД, като два мандата е негов главен секретар (1996 – 2004), член е също на САБ и на НСРТ (1997 – 1998). От 1988 г. Данаилов поема класовете по актьорско майсторство за драматичен театър на професор Гриша Островски във ВИТИЗ, където е доцент от 1996 г. и професор от 1999 г. Стефан Данаилов е и политик: Делегат е на 44-ия (2000), 45-ия (април 2005) и 46-ия (декември 2005) конгрес на БСП. В периода 2005 – 2009 г. при управлението на коалиционно правителство на БСП, ДПС и НДСВ е министър на културата. На 13 септември 2011 г. е кандидат за вицепрезидент с кандидат за президент Ивайло Калфин от БСП. Наградите и отличията му са много: Сред тях са Заслужил артист (1975). Народен артист (1983). Специалната награда на журито за филма „На всеки километър“ на ФБФ (Варна, 1969); Голямата награда за мъжка роля от журито за ролята на Светослав Тертер във филма „Князът“ на ФБФ (Варна, 1970); Голямата награда за мъжка роля от журито за ролята на Пантер във филма „Черните ангели“ на ФБФ (Варна, 1970). Награда „Квиети“ – (Прага, Чехословакия 1970); Лауреат на Димитровска награда с колектив (1971) – за участието си във филма „На всеки километър“. Първа награда „Златен Лачено“ на МКФ (Авелино, Италия 1971); Голямата награда на МКФ (Карлови Вари, Чехословакия 1970) Най-популярен актьор в Чехословакия (1977); Втора награда за мъжка роля за ролята на Стайлз в пиесата „Сизве Банзи е мъртъв“ на I национален преглед на камерните театри (1977); Голямата награда „Златната роза“ за филма Борис I на ФБФ (Варна, 1984); Награда на зрителите и на Министерството на народната просвета за филма Борис I на ФБФ (Варна, 1984); Носител е на Аскеер за поддържаща мъжка роля в „Лоренцачо“ (1992); Орден „Стара Планина“ за принос в българската култура (2002); Наградата „Паисий Хилендарски“ на Министерството на културата за изключителен принос в българската култура (2002); Награда „Икар 2005“ на Съюза на артистите в България – за цялостен принос в сценичните изкуства (27.03.2005 г.); Годишна награда на Асоциация „Академика 21“ за 2007 г. – за изключителен принос за развитието и утвърждаването на българското киноизкуство като актьор и педагог (06.03.2008 г.); Голямата награда „Золотая муза“ – за приноса му в развитието на културните отношения между България и Русия (08.03.2008 г.); Награда на Българската филмова академия за цялостно творчество (2014); „Аскеер“ – за цялостен принос към театралното изкуство (2015); Орден „Златен век“ с огърлие от Министерството на културата – за цялостен принос в областта на културата (09.12.2017); По случай 75-ия рожден ден на актьора Стефан Данаилов – на 9 декември Книгомания издаде илюстрираната автобиография „Романът на моя живот”. Луксозното цветно издание се състои от 240 страници, с твърда подвързия и обложка, и с богат снимков материал – включва над 160 снимки от частни архиви, както и на НТ “Иван Вазов”, ТБА и БНФ. Агенция „Монитор“ изказва искрени съболезнования на семейството и близките на великия актьор.", "date": "2019.11.27", "title": "Почина Стефан Данаилов"}
{"url": "https://www.monitor.bg:443/bg/a/view/arest-za-dvama-gotveli-atentat-za-koleda-v-holandija-181861", "text": "Двама души са арестувани в Холандия в понеделник. Те са обвинени в подготовка на терористична атака с най-малко една кола бомба и жилетки с експлозиви, обявиха от прокуратурата, цитирана от местни медии. Заподозрените планирали атаката да бъде извършена в Холандия до края на годината. Властите отбелязаха, че към момента не е ясно каква е била мишената. Разузнаването установило, че двамата мъже възнамеряват да извършат джихадистка атака. Те са искали да използват експлозиви и са били обучени да го направят. Задържаните са на възраст 20 и 34 г. И двамата са от град Зутермер. Единият от двамата е арестуван на улицата в Хага, а другият в дома му. Не са открити оръжия и експлозиви в заподозрените.", "date": "2019.11.27", "title": "Арест за двама, готвели атентат за Коледа в Холандия"}
{"url": "https://www.monitor.bg:443/bg/a/view/stana-katich-razpuska-v-selo-gela-181849", "text": "Звездата от топ сериала „Забравена“ - Стана Катич, която е у нас за да снима поредната порция епизоди от поредицата, разпусна между тежкия снимачен график в Родопите. Позната още като инспектор Бекет от хитовия сериал „Касъл“, Стана се разходи до приказното село Гела. В душата на планината тя се наслади на уютна стая с гледка към цялата планина и вкусна местна кухня. Не пропусна да се похвали преди хилядите си почитатели и в социалните мрежи. Актрисата публикува две снимки, които придружи с ласкави коментари като „Благодаря за прекрасния следобед, който ни подариха в Родопите. Препоръчвам!“ и „Вкусен обяд. Чудесна местна кухня и това невероятно място!“ Не само Катич, но и колегите й, с които снима третия сезон на „Забравена“ у нас, са истински фенове на българската природа. Припомняме че неотдавна а преди това се присъедини към инициатива за залесяване на Витоша. Актрисата отдавна промотира страната ни с редица снимки на природни забелеожителности, баница, ракия и селскостопански животни. Екранният й партньор Патрик Хюсингер също се полюбува през есента на най-високата ни планина, и често пуска кадри от любими места, заведения и фитнес зали в София. Междувременно феновете тръпнат в очакване на трети сезон. Той Актуалната история започва три месеца след финала на драматичните събития от предходния сезон. Един от криминалните случаи на Ник (Хюсингер) се оказва смъртоносна заплаха за семейството му и е на път да унищожи всичко, което Емили (Катич) е съградила с толкова много усилия. Тя ще тръгне на опасно пътешествие, което ще я отведе далеч от Бостън и ще я подложи на нови тежки изпитания.", "date": "2019.11.27", "title": "Стана Катич разпуска в село Гела"}
{"url": "https://www.monitor.bg:443/bg/a/view/evroparlamentyt-glasuva-komisijata-dnes-181864", "text": "Европейският парламент утвърди днес новия състав на Европейската комисия с председател Урсула фон дер Лайен. Тя съобщи по време на изслушването си в Европейския парламент за промени в името на ресора на българския еврокомисар Мария Габриел. „Културата и образованието са това, което свързва историята ни с нашето бъдеще. Те ни правят уникални - нашата душа, култура, разнообразие, наследство. Знам, че с Мария Габриел те са в сигурни ръце. Затова се радвам да съобщя, че нейният ресор ще бъде преименуван на комисар по иновациите, изследванията, културата, образование и младеж“, заяви пред евродепутатите в Страсбург Урсула фон дер Лайен. „Пожелавам успех на Урсула фон дер Лайен и на новия състав на Европейската комисия. България е достойно представена от Мария Габриел, която ще отговаря за важни за Европейския съюз приоритети“, това написа премиерът Бойко Борисов в личния си фейсбук профил. „Според всички Мария Габриел се представи отлично по време на своето изслушване и получи допълнителни отговорности. Занапред Мария ще отговаря за „Научни изследвания, иновации, образование, култура и младежи”. Благодаря на Жан-Клод Юнкер, един истински европеец, с когото работихме отлично“, сподели още премиерът. С 461 гласа „за“, 157 „против“ и 89 „въздържал се“ Европейският парламент днес даде зелена светлина за новата Еврокомисия. Тази Комисия получава повече гласове от комисията „Юнкер“, която встъпи в длъжност с 423 гласа „за“ и 209 „против“. В явното гласуване участваха 707 евродепутати. Справка от вота показва, че всички български евродепутати са гласували „за“. Комисията на Фон дер Лайен получи подкрепата на трите големи партии в Европарламента - Европейската народна партия, Прогресивният алианс на социалистите и демократите и „Обнови Европа“. Зелените/Европейски свободен алианс обявиха, че ще се въздържат, докато колегите им от Европейска обединена левица/Северна зелена левица и „Идентичност и демокрация“ заявиха, че няма да подкрепят новата комисия. Така тя встъпва в длъжност от 1-ви декември. Фон дер Лайен съобщи, че само една жена не достига в нейния екип, за да бъде изцяло постигната целта за равно полово разпределение на местата на еврокомисарите. Тя определи своята комисия като геополитическа. Фон дер Лайен постави на първо място в задачите на новата ЕК опазването на околната среда. Това е въпрос на оцеляване, няма време за губене, заяви тя. По нейните думи опазването на природата е поколенческо предизвикателство. Фон дер Лайен съобщи, че ЕС е отговорен за едва осем на сто от световното замърсяване, затова е необходимо да привлече към своите усилия и останалите държави и континенти. Новоизбраният председател настоя ЕС да поведе в установяването на правилата за събиране и използване на данните в интернет. Тя призова да се намерят решения на проблемите с миграцията, като на бежанците бъде давано убежище, а онези, които нямат право на престой, да бъдат връщани у дома. По нейните думи е необходимо да бъде възстановена работата на Шенген. Миграцията няма да спре, Европа трябва да намери хуманен и ефективен отговор, заяви Фон дер Лайен. Тя призова Европа да постигне напредък в грижата за болните от рак и за ограничаване на техните страдания. По нейните думи ЕС трябва да заеме водещо място в света по тези въпроси. Фон дер Лайен заяви, че винаги е била сред хората, които искат Великобритания да остане в ЕС. Каквото и да стане занапред, връзката и приятелството между народите е нерушима, добави тя.", "date": "2019.11.27", "title": "Мария Габриел с нов ресор, ЕП утвърди състава на Еврокомисията (ОБНОВЕНА)"}
