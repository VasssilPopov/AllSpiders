{"url": "https://www.monitor.bg/bg/a/view/hari-i-megan-otsviriha-koledata-na-kralica-elizabet-vtora-183574", "text": "Принц Хари и съпругата му Меган отсвирват Коледното парти на кралица Елизабет Втора, писаха британските медии.   Кралицата по традиция организира коледно парти всяка година, като е домакин на събитието, плащано от собствения й джоб, за да благодари на кралските си работници. На партито се събира цялото семейство, като то присъства на годишния обяд с печени пуйки в Бъкингамския дворец, който се провежда по традиция преди Коледа, малко преди кралицата да замине за Сандрингам за празничния сезон. Съкровената традиция е от стари времена, когато всички от семейството си събират. Според запознати, кралица Елизабет Втора приема отсъствието им, тъй като Хари и Меган са я предупредили предварително. Според медиите на Острова, вече е ясно, че Хари и Меган ще пропуснат всички Коледни събития, организирани от роднините им в двореца. От началото на декември Хари и Меган Маркъл са в своята планирана шестседмична ваканция с цел да прекарат повече време като семейство. Херцогът и херцогинята на Съсекс и техният син Арчи заминаха за САЩ. Там те посрещнаха Деня на благодарността в тесен семеен кръг в дома на майката на Маркъл - Дория Рагланд, в Лос Анджелис. Според източници от двореца, пътешествието на Хари и Меган ще продължи доста дълго - вероятно чак до след Нова година. И за този месец те не планират да се връщат в дома си в Уиндзор. Следващата дестинация в плана им е Канада, където двамата ще прекарат достатъчно време с приятелите и колегите на бившата актриса. А след това най-вероятно ще се върнат отново в Лос Анджелис за първата си Коледа с Арчи и баба му. Това ще бъде една наистина по-специална Коледа и по още една причина - ще е първата на принц Хари далеч от баща му и останалите членове на кралското семейство. Хари и Меган вместо на тежки трапези ще прекарат истински щастлива Коледа далече от кралския протокол. Вторият по линията за наследяване на британския трон принц Уилям сподели, че двете му големи деца принц Джордж и принцеса Шарлот го разпитвали защо има бездомници по улиците на Лондон, докато той ги водел на училище. Не става ясно какъв отговор е дал баща им.", "date": "2019.12.16", "title": "Хари и Меган отсвириха коледата на кралица Елизабет Втора "}
{"url": "https://www.monitor.bg/bg/a/view/vyzobnoviha-deloto-za-ubijstvoto-na-chorata-183620", "text": "Петчленен състав на ВКС отмени решението на тричленен състав на съда по делото за убийството на Ангел Димитров известен като Чората, и върна делото заново разглеждане, съобщиха от съда. Чората почина при полицейска акция \"Респект\" през 2005 г. За смъртта му бяха обвинени полицаите Мирослав Писов, Иво Иванов, Янко Граховски, Георги Калинков и Борис Механджийски. Решението на магистратите идва часове след като президентът Румен Радев обяви, че е подписал Указа за освобождаването на Сотир Цацаров като главен прокурор. До обрата се стигна именно след като Цацаров и петимата осъдени полицаи поискаха преразглеждане на случая.  В края на април, след 14-годишна съдебна сага, те бяха осъдени на по 7 години затвор.", "date": "2019.12.16", "title": "Възобновиха делото за убийството на Чората"}
{"url": "https://www.monitor.bg/bg/a/view/hayes-y-s-novogodishno-turne-v-bylgarija-183554", "text": "Единствената българска банда, която живее и твори зад граница – Hayes&Y, ще посрещнат Нова година у нас с мини турне от три клубни концерта в страната. Момчетата, в който се влюби радио BBC, юе направят най-големия си до сега концерт в София на 28 декември в клуб Music Jam. След това ще продължат към Бургас на 29 декември в клуб “Барбоса” и в Пловдив на 30 декември в Bee Bop Café. Четворката от Манчестър ще изпрати годината повече от подобаващо - с цели три концерта на родна земя и сред най-големите си фенове и приятели. Последното участие на бандата у нас бе в края на лятото, когато на открито в клуб “Маймунарника” се събраха стотици млади хора. Тогава момчетата представиха последното си и съвсем ново тогава ЕP Safeplace. На 28 декември Hayes&Y също няма да оставят феновете с празни ръце, като носят най-новия си сингъл Disaster и ще го изпълнят пред родна публика за първи път. Песента излезе официално през ноември и отзивите на феновете и на критиката и у нас, и на Острова са отлични. ”На 28 декември очакваме да се случи най-големият ни концерт до този момент и наистина много се вълнуваме”, споделят момчетата от Hayes&Y. “Нямаме търпение да се срещнем с приятели и фенове в София, Бургас и Пловдив и заедно да изпратим от сцената една от най-ползотворните години за бандата ни”, допълват те. На 28 декември съпорт на Hayses&Y ще са Kраси Москов с DJ сет и друга успешна и интересна българска банда Jin Monic.", "date": "2019.12.16", "title": "Hayes&Y с новогодишно турне в България"}
{"url": "https://www.monitor.bg/bg/a/view/il-volo-se-vryshtat-u-nas-za-da-pejat-v-plovdiv-183560", "text": "Явно отчели като грешка, че тази есен излязоха само пред софийска и варненска публика, виртуозните гласове Il Volo ще се завърнат в България през 2020 г., за да стъпят този път на една от най-впечатляващите ни сцени – Античният театър в Пловдив. Това ще е третото гостуване на италианското трио у нас и то ще е на 13 юли. Любимците на Доминго пристигат с програма 10 years, събрала най-доброто от 10-годишния им триумф по световните сцени. От 2009г. досега тримата млади музиканти са изнесли повече от 300 концерта в 210 града на трите континента. Пяли са в най-простижните зали като Роял Албърт Хол, Radio City Music Hall в Ню Йорк, Арена ди Верона в родната им Италия. Над 2 милиона зрители са посетили техните концерти. Издали са пет студийни албума с платинен статус и имат две номинации „Грами”. Аплодирани са по цял свят заради младежкото очарование на сцената, уникалните им гласове и певческо майсторство, равно на най-големите класически изпълнители. Неслучайно ги наричат „момчетата с ангелски гласове” и ги определят за наследници на тримата тенори. А самият Пласидо Доминго е техен ментор, вдъхновител... и фен. Макар и само на по 25, вече 10 години Il Volo разнасят по света красотата на класическата музика, традиционната опера и италианското белканто. Самите те казват, че искат да покажат непреходността на класическата музика и да привлекат младите хора към нея. Заради изумителния си талант Джанлука Джинобле, Иняцио Боскето и Пиеро Бароне още като деца са споделяли сцената с величия като Пласидо Доминго, Барбара Стрейзънд, Боно, Карлос Сантана. А последният им албум Musica е поредно доказателство. Албумът им е в Топ 10 най-продавани в iTunes в 14 страни и второ място в най-продаваните албуми в Япония след „Бохемска рапсодия”. Билетите за концерта на Il Volo в Античния театър в Пловдив влизат в продажба от утре.", "date": "2019.12.16", "title": " IL Volo се връщат у нас, за да пеят в Пловдив"}
{"url": "https://www.monitor.bg/bg/a/view/70-na-sto-ot-bg-studentite-v-chujbina-gotovi-da-se-vyrnat-na-rabota-u-nas-183622", "text": "Между 60 и 70% от анкетираните български младежи, учещи и работещи в чужбина, искат да се върнат у нас и да градят кариерата си в родината. Това заяви зам. социалният министър Зорница Русинова пред „Монитор“. В Хага 100% от анкетираните на кариерен форум са изявили желание да живеят и да се развиват професионално в България, като 30% са заявили, че са готови да се върнат веднага. До 5 месеца биха се върнали 35% от запитаните, а само 1 месец е необходим на останалите 35% за прибирането им у дома. Това става ясно от данните на Министерството на труда и социалната политика, предоставени за „Монитор“. Отчетните данни са от успешно проведените форуми съвместно с посолствата ни в столиците, където има които работят в чужбина. На база на проведените анкети в Лондон, в Германия, Холандия и Виена става ясно, че те се интересуват не само от конкретно работно място, а и от перспективата да се върнат у нас, коментира още Русинова. В Лондон 68,2% от анкетираните младежи са заявили, че възнамеряват да работят в България в бъдеще. Едва 7,7% са отговорили с „не“. В Кьолн 54% от запитаните млади хора са заявили, че възнамеряват да работят в България, а 8% са отговорили, че не биха се върнали. В Мюнхен 52% са желаещите да се върнат да работят у нас, а само 3% са тези, които не биха желали да работят в България, сочат данните на МТСП. „Освен кариерните форуми, организирани с работодатели, предстои през следващата година да започнем да рекламираме, че България е привлекателна дестинация за работа. Има сектори с доста атрактивни възнаграждения, с добри социални придобивки“, коментира министър Русинова. Няколко са новостите, чрез които МТСП планира да върне българите от чужбина, разказват от ведомството. Нова платформа и ще улеснява подаването на документи на хората. Ще се създадат предпоставки човек да има по-облекчен достъп до услуги. Това ще стане възможно от едно място – Агенцията по заетостта, да се подават документи към общината, НОИ и НАП. Ще може и да се получава информация не само за работното място, но и за условията за живот в избрано населено място, разяснява още зам. социалният министър. Новата услуга ще заработи до средата на 2020 година, увери Русинова. За желаещите да се върнат и да работят в България ще има и пакет от финансови стимули. Таванът му ще бъде 1200 лева. Ще се включват няколко неща – отпускане на средства за езикови курсове за член от семейството или за курсове, за професионалната квалификация, тъй като е възможно съпруг или съпруга да не говори български. Ще се покриват и разноските в рамките на до 4 месеца за детегледачка от бюрата по труда, за времето, в което семейството се установява и детето не е записано да посещава детско учебно заведение, разяснява Зорница Русинова. За да бъдат стимулирани част от тези квалифицирани хора да работят не само в големите градове като София, Пловдив, Бургас, а и в по-малки населени места, с по-малки фирми, в случаи, че работната заплата е по-малка от средната за страната, от социалното министерството ще осигурят половин минимална работна заплата върху основната, която човекът получава. По този начин ще се развива и бизнес икономиката в по-малките населени места, разяснява Русинова. В тази програма ще могат да кандидатстват не само българи учещи в чужбина, а и граждани на ЕС. Програмата EURES се финансира от Европейския социален фонд. От септември тази година България е участник в мрежата. Организират се онлайн трудови борси, където български работодатели имат възможност да отворят платформа и в реално време да провеждат интервюта. През следващата година ще има няколко такива мрежи за набиране на нови работници, желаещи да се развиват в България, коментира още зам. социалният министър Зорница Русинова. С 5 милиона повече, или общо 10 милиона, ще отдели социалното министерство по програма EURES. Идеята е да се изработи нов стимулиращ пакет за завръщане на мигрирали българи.", "date": "2019.12.16", "title": "70 на сто от БГ студентите в чужбина готови да се върнат на работа у нас"}
{"url": "https://www.monitor.bg/bg/a/view/kak-se-kupuva-imot-ot-chasten-sydija-izpylnitel-183641", "text": "Желанието на българина да има свой дом има дълбоки корени,но цените на недживимите имоти вървят нагоре, по-сериозно през последните две-три години. До 30 на сто скочиха цените заради увеличението на сделките в големите градове. Затова всеки търси отговор на въпроса: Как да си купя жилище на по-ниска цена?  Първо е добре да съберете информация за предложенията. Данни за имотите има в районните съдилища и в интернет сайта на Камарата на частните съдебни изпълнители. Там има информация за типа имот, в кое населено място се намира, в кой район, каква е квадратурата му, има ли екстри, каква е началната тръжна цена, къде и в какъв срок могат да се подават оферти и т.н. Купувачите обаче освен липсата на знания за процеса на покупка на имот от подобна институция, се страхуват от недостатъците. Трябва първо да разполагате с 10% от началната цена на имота за който ще наддавате, определяна като задатък, който се внася преди търга. Второто задължително условие е да сте си подсигурили останалите 90% от цената, в случай че спечелите наддаването за съответния имот. Липсата на сумата, с която сте спечелили наддаването в рамките на следващите две седмици, след обявяване на победителя в търга, имотът се предоставя на следващия участник, предложил най-висока цена, а вие губите внесените 10%. По-добре се насочете към свободния пазар, ако нямате сумата. Началната цена на имот, изнесен на публична продан е 80 % от оценката, която се изготвя от експерт-оценител, но при първата публична продан не може да е по-ниска от данъчната оценка. В търга нямат право да участват – длъжникът, неговият законен представител, управителите на продаваното имущество, съдебният изпълнител, както и служители от кантората му, съдии, прокурори и следователи. Другият основен риск при покупката на имот са потенциалните претенции, които могат да се появят от трети лица и които могат да блокират ползването на закупения имот. Можете да се окажете в патова ситуация при която да платите имота и после да осъзнаете, че нямате реална възможност да го ползвате. Това е друг сериозен недостатък, който възпира хората от покупките на ипотекирани имоти. След като се уверите, че имотът отговаря на вашите нужди и проверите, дали върху него има учредени други ипотеки или възбрани, внасяте задатък в размер на 10% от началната тръжна цена по сметка на съдия-изпълнителя. По време на търга, който се урежда в предварително обявени дата и час, можете да предлагате само суми по-големи или равни на началната тръжна цена. Отварянето на пликовете с офертите се прави отново в районния съд в началото на работния ден, след крайния срок за подаване на офертите, който обикновено е един месец. Подалият най-висока цена се обявява за купувач. Ако това не сте вие, имате право устно да предложите цена по-висока с размера на един задатък (10%) от офертата спечелила търга. В този случай се провежда незабавен търг с устно наддаване. Ако вие сте спечелили търга имате две седмици, в които трябва да платите разликата между предложената от вас цена и задатъка, който вече сте внесли. Ако два купувача са предложили една и съща сума, то между тях се тегли жребий. Ако първата продан не е успешна, т.е. няма купувачи или никой не внесе определената сума, съдия изпълнителят насрочва нова публична продажба с начална цена 90 % от цената на първата продан. Процедурата по провеждането е същата. Следват две такси, за които трябва да се подготвите – за прехвърляне на имота се дължи данък от 2.5% от стойността му в Общината, както и 0.1% от стойността му за Агенция по вписвания; и за вписването на постановлението за възлагане, където таксата е в размер на 1.5% от продажната цена, не по-малко от 50 лева и не повече от 3 000 лева.", "date": "2019.12.16", "title": "Как се купува имот от частен съдия изпълнител?"}
{"url": "https://www.monitor.bg/bg/a/view/policaite-ot-deloto-chorata-izljazoha-ot-zatvora-183640", "text": "Полицаите от делото \"Чората\" излязоха от Бобовдолския затвор малко след 22 ч. Няколко часа по-рано стана ясно, че петчленен състав на ВКС е отменил присъдите им за смъртта на Ангел Димитров, Чората, при полицейска акция през 2005 г. и е върнал делото за ново разглеждане. Петимата бивши полицаи бяха вкарани в затвора преди 8 месеца,  след решението на 3-членен състав на ВКС за потвърждаване на присъдите им от 7 г. затвор. Главният прокурор Сотир Цацаров поиска преразглеждане на делото.", "date": "2019.12.16", "title": "Полицаите от делото \"Чората\" излязоха от затвора"}
{"url": "https://www.monitor.bg/bg/a/view/obajdame-se-do-tel-112-prez-vajbyr-i-skajp-183613", "text": "Обаждане до спешния телефон 112 чрез платформи като вайбър и скайп и възможност за видеоразговори. Това предвижда новата концепция за развитие на спешния телефон 112, публикувана за обществено обсъждане. В документа се посочва, че се планира изграждането на нова система, тъй като софтуерното поддържане на старата е оставяло и от началото на 2021 година няма да се поддържа от доставчика. Това на свой ред би довело до спиране на услугата. Наред с това сегашната система не позволявала интегрирането на нови и съвременни услуги. Посочва се още, че тези системи по принцип се базират на достъп само чрез телефон. Сега с развитието на комуникациите, използването на смартфони, въвеждането на 3G/4G мобилен интернет, води до намаляване на гласовите повиквания и до нарастване на текстовите съобщения и видео обажданията. Именно това изисквало и по-гъвкави решения за многоканален достъп до спешния телефон 112 от онлайн платформи за комуникация, включително и за хора със слухови или говорни проблеми. „Отварянето на комуникацията към визуално ориентирани канали, включително текст и видео в реално време, позволява много по-добра комуникация и по-бърз достъп до ситуационния контекст, като по този начин приемащите обаждането имат по-голяма възможност за по-бързо решение в даде ситуация с оптимизиране на разходи и ресурси“, е записано в концепцията. Ще има възможност за видеовръзка между самия център за спешни обаждания и медиците от линейките. Концепцията предвижда да се осигурява и локализацията на повикващия чрез засичане на клетката, в която се намира телефонът, от който звъним, включително и за хора със слухови или с говорни проблеми. Около 70 на сто от спешните повиквания идвали от мобилни телефони, а определянето на точното място можело да отнеме време предвид тревожността на човека, който се обажда. Именно затова ще се въведе услугата за разширено мобилно местоположение AML, като най-минимални ще са разходите за гражданите чрез използване на SMS, чрез който да се предават координатите на местоположението към 112. За целта тези SMS-и трябва да се препращат приоритетно и безплатно от мобилните оператори. Другите цели, заложени в концепцията, са трансграничен достъп на повиквания, комуникация между европейските спешни центрове и службите за спешно реагиране, обслужване на чуждоезикови обаждания, както и въвеждане на Reverse 112 (системи за масово оповестяване при криза и връзката им със спешния телефон).", "date": "2019.12.16", "title": "Обаждаме се до тел. 112 през вайбър и скайп"}
{"url": "https://www.monitor.bg/bg/a/view/smetnata-palata-iska-zakonovi-promeni-partiite-s-podrobno-opisanie-na-harchovete-si-183618", "text": "Партиите ще трябва да описват вероятно в бъдеще подробно във финансовите си отчети харчовете, които са направили. Трябва да се конкретизират разходите, които имат право да извършват, каза пред „Монитор“ шефът на Сметната палата Цветан Цветков. За целта от институцията щели да настояват за съответните законови промени. Цветков поясни, че в момента съществувала графа „други присъщи за дейността на партията разходи“, което от своя страна давало възможност да се избяга от конкретиката. Той даде пример с офисите и помещенията, които се наемат от политическите формации. По-рано при участието си в конференция за финансирането на партиите Цветков подчерта, че все повече се увеличава размерът на неразплатените задължения на формациите. В същото време в медийното пространство се завъртя информация, според която на кръглата маса той е обявил, че Сметната палата е сезирала прокуратурата за случаи след последните местни избори на 26 октомври, при които партии са регистрирали дарения от физически лица и след приключване на кампанията, което от своя страна било законно. Както и че от Сметната палата препоръчват да се оповестява кога приключва една кампания, за да не се получава и финансиране на партиите след края й. Цветков обаче която всъщност се оказа фалшива. По думите му той е намесил прокуратурата единствено за да наблегне на това, че институциите работят в сътрудничество. Шефът на Сметната палата отрече да е казвал нещо подобно, като даде да се разбере, че одитът на партиите все още не е приключил, тъй като крайната дата за предаване на отчетите била 13 декември и поясни, че одиторите имат 6 месеца да извършат проверката. Цветков увери, че тези, които не са предали в срок своите отчети Иначе проверка на „Монитор“ в публичните регистри в партийните сайтове показа, че даренията за някои от тях съвсем не са секнали след провеждането на изборите. Така например, според публикуваните от БСП данни, червените са продължили да получават дарения и през ноември, като последното от тях е регистрирано в края на месеца. Сред спонсорите на Столетницата след кметския вот се отличава дъщерята на бившия шеф на парламента Георги Пирински-Ана Пиринска. Тя се е бръкнала с 350 лв., за да помогне на партията. Самата соцлидерка Корнелия Нинова пък е извадила 1000 лв. от джоба си. Нейното дарение обаче е направено в началото на кампанията за кметския вот.", "date": "2019.12.16", "title": "Сметната палата иска законови промени, партиите с подробно описание на харчовете си "}
{"url": "https://www.monitor.bg/bg/a/view/priemat-nov-zakon-za-dvijenie-po-pytishtata-183621", "text": "Има нужда от изцяло нов закон за движение по пътищата, който да въведе ясни правила и да засили контрола по придобиване на правоуправление. Това обяви вчера министърът на транспорта Росен Желязков и добави, че амбицията му е нормативът да бъде приет до края на 44-тото народно събрание. Вътрешният министър Младен Маринов пък заяви: „Едно законодателство, за да е ефективно, трябва за неговото приемане да е постигнат консенсус, за да има гаранция, че то ще се прилага и че след приемането му 6 месеца след това няма да правим нови промени. Наистина - включително и мен ако ме питате за новите, актуалните неща, не всичките ще ги знам”. „Предлагаме през 2020 г. да изготвите пътна карта, която да бъде приета от парламента, така че да няма хрумвания - един закон, три кодекса, седем наредби... Да има ясна предвидимост за всички наредби”, заяви Богдан Млъчков от Института за пътна безопасност. Целта е да се намалят инцидентите с фатален изход. Той посочи, че най-трудно податливи на промяна са обществените отношения, и допълни, че промяната на средата започва от добрата регулация и нормативните документи. Ако те не са в добри отношения и взаимодействие, дали действат системно?\", запита риторично министърът. По негови думи в момента всяка институция спира докъдето са нейните правомощия. Злободневието в момента убива действието, категоричен беше Желязков, визирайки въпросите за вида на шофьорските изпити, броя часове и т.н. \"Налагаме матрици на дебата, които убиват същественото. Отделните елементи трябва да взаимодействат непротиворечиво\", подчерта той. Министърът бе категоричен, че имаме нужда от нов закон за движение по пътищата, който да бъде приет с ясното съзнание, че държавата трябва да наложи коректив на интересите на бизнеса, на браншовите организации. Според него с водените в момента спорове обществото се обърква каква всъщност е крайната цел, а именно - да няма катастрофи, които водят до тежки наранявания и смърт. Настоящият Закон за движение по пътищата е приет през 1999 г. и до момента има над 70 поправки. 97% от всички настъпили катастрофи са след човешки грешки на водачите или на другите участници в движението. Това каза вътрешният министър Младен Маринов. \"Отдаваме много голямо значение на контрола, а трябва участниците в движението да осъзнаят, че една тяхна грешка може да е фатална и да струва човешки живот\", посочи министърът. и като усети, че е без контрол, почва да нарушава.\" Той обясни, че на изпита за шофьорска книжка всички спазват правилата, но почват с нарушенията след това. \"Като един студент, който се подготвя за изпита, а за след това - каквото стане. А точно след това е важно\", каза Маринов. \"Какъвто и закон да приемем, ако родителят праща детето си на училище през зимата, когато има по-малка видимост, и не го облече с по-видими дрехи, кой закон ще го пази\", даде пример министърът.", "date": "2019.12.16", "title": "Приемат нов закон за движение по пътищата"}
{"url": "https://www.monitor.bg:443/bg/a/view/bezopasnostta-na-dvijenieto-ne-e-tretorazreden-ucheben-predmet-183617", "text": "Със случаите на убитите и ранени при катастрофи с деца през последните дни беше премината червената линия на обществената поносимост. Очевидно въпросът за отговорността и вината не е достатъчен, за да се предотвратяват бъдещи такива. Няма как да настъпи успокоение от факта, че МВР нареди на патрулките да засилят проверките. Нито пък от това, че от Министерството на образованието са решили да проверят качеството на знанията по безопасност на движението на седмокласниците. Всъщност в Закона за движението по пътищата е регламентирано задължителното обучение на учениците как да се държат не само като пешеходци, но и като участници в движението с велосипедите си. А на страницата на министерство може да се видят десетки нормативни документи, които регламентират това – от краткосрочни препоръки до дългогодишни стратегии. Логичният въпрос защо тогава няма ефект, обаче ни кара да мислим друго. А то е, че с мимолетни кампании и с прекрасно написани инструкции, останали само на хартия, не може да се очакват добри резултати. Те може да служат като добро оправдание на чиновниците, когато се случат такива нещастия. Но от това няма обществена полза. Вярно е, че и родителите имат грижа да учат децата си как да се предпазват. Но училището е мястото, където при толкова много разпоредби, би следвало децата да получат най-малкото базисни знания, които да ги предпазват. Вярно е също, че пътните джигите не се стряскат от нищо, не ги плашат нито високите глоби, нито човешките трагедии, за които носят вина, както чухме бездушно да се оправдава един от тях при последния инцидент. Това, което всъщност трябва да се направи, е да се засили контролът, не само по пътищата и не кампанийно, а и в училищата, където наученото също трябва да се проверява, а не да се гледа като към нещо, което трябва да се отчете като дейност.", "date": "2019.12.16", "title": "Безопасността на движението не е треторазреден учебен предмет"}
{"url": "https://www.monitor.bg:443/bg/a/view/udariha-s-kamyk-v-glavata-jena-pri-porednoto-sbivane-v-rozino-183604", "text": "Жена е пострадала при между съседско сбиване в с. Розино. Сигналът бил подаден на телефон 112 на 14 декември, съобщиха от полицията в Пловдив. Веднага на място пристигнали екипи на РУ Карлово, които предотвратили разрастването на конфликта, възникнал между две враждуващи фамилии. В болница е настанена 46- годишната жена, която била ударена с камък в главата. Установени се нанесени материални щети по няколко къщи. В районното управление  са били отведени четирима от участниците в сбиването на възраст между 22 и 51г. Срещу 51- годишен мъж е започнато бързо производство. Предстои прокуратурата да повдигне обвинение и извършителят да бъде задържан за 72 ч. На другите трима са съставени актове по Указа за борба с дребното хулиганство. Всички факти и обстоятелства по случая се изясняват под наблюдението на Районна прокуратура Карлово.   Това е поредното сбиване между две враждуващи ромски фамилии в карловското село Розино. Последният конфликт, завършил отново с арестувани и вкарани в болница, бе през лятото. Останалите жители на селото искат едната от враждуващите ромски фамилии да бъде изселена от Розино, за да има мир и спокойствие в населеното място.", "date": "2019.12.16", "title": "Удариха с камък в главата жена при съседско сбиване в Розино"}
{"url": "https://www.monitor.bg:443/bg/a/view/futbolnite-treniori-specheliha-blagotvoritelen-turnir-183614", "text": "Треньорите на водещите български отбори в Първа лига спечелиха благотворителния турнир, организиран от dsport и Дарик радио, в подкрепа на недоносените деца и децата с аутизъм. Треньорът на ЦСКА Милош Крушчич заедно с част от колегите си като Енгибар Енгибаров, Милен Радуканов, Александър Димитров, Александър Тунчев, Елин Топузаков, Антони Здравков, Георги Чиликов, Стамен Белчев (който беше капитан на отбора) и Златомир Загорчич постигнаха двe победи и един равен, които бяха достатъчни за първото място в турнира. На второ място завърши тимът на Звездите, в чиито редици личаха имената на Велизар Димитров, Стойко Сакалиев, Христо Янев, Благой Георгиев, Христо Йовов и Цанко Цветанов. Георги Кабаков, Николай Йорданов, Ивайло Стоянов - Сватбата и други от нашите водещи съдии завършиха на трета позиция. Колегите журналисти останаха на четвъртото място. Събитието уважиха също Наско Сираков, Стойне Манолов, Николай Жейнов и Георги Петков. Турнирът се проведе в залата на комплекс \"Царско село\".", "date": "2019.12.16", "title": "Футболните треньори спечелиха благотворителен турнир "}
{"url": "https://www.monitor.bg:443/bg/a/view/ludogorec-se-natrese-na-inter-v-liga-evropa-obzor-183609", "text": "„Лудогорец“ ще се изправи срещу италианския гранд „Интер“ в 1/16-финалите на Лига Европа, отреди жребият в Нион. Българският шампион ще е домакин в първия мач, който ще се играе на 20 февруари 2020 г. в Разград, а реваншът в Милано е седмица по-късно. Това безспорно бе един от най-тежките възможни съперници за „Лудогорец“, като през есента „Интер“ игра в групите на Шампионската лига, а в момента е начело в класирането в Италия. „Орлите“ ще са третият български отбор, който ще премери сили с миланския гранд. Досега „нерадзурите“ са играли с ЦСКА и с „Етър“, като нямат успех на родна земя. Веднага след жребия от „Интер“ демонстрираха дипломатичност и заявиха, че двубоите ще са оспорвани. “Няма леки мачове, особено в тези турнири, сподели клубната легенда и настоящ вицепрезидент Хавиер Санети. - Трябва да влизаме във всеки мач по най-добрия начин, защото винаги може да има изненади. Сега приключваме с шампионата, а след това ще имаме време да се подготвим за тези два мача с „Лудогорец“. Винаги искаме да се представяме по най-добрия начин в Европа. Съжаляваме за отпадането от Шампионска лига, но сега трябва да се съсредоточим върху този турнир, който е също толкова важен”, допълни Санети. Наставникът ще бъде представен пред медиите веднага след Нова година, а досегашният треньор Станислав Генчев остава в щаба му като помощник. Самият Генчев сподели, че „Лудогорец“ няма да излезе като обречен срещу италианския гранд. „Мачове с такива отбори винаги са от полза за българските клубове. Вярвам, че ще се представим добре. Футболът е непредсказуем, така че всичко е възможно. Имаме шансове, трябва да ги използваме”, заяви Генчев, чийто тим миналия сезон премери сили с другия милански гранд „Милан“. Улвърхемптън (Англия) - Еспаньол (Испания) Спортинг Лисабон (Португалия) - Истанбул Башакшехир (Турция) Хетафе (Испания) - Аякс (Холандия) Байер Леверкузен (Германия) - Порто (Португалия) Копенхаген (Дания) - Селтик (Шотландия) Апоел Никозия (Кипър) - Базел (Швейцария) ЧФР Клуж (Румъния) - Севиля (Испания) Олимпиакос (Гърция) - Арсенал (Англия) АЗ Алкмаар (Холандия) - ЛАСК Линц (Австрия) Брюж (Белгия) - Манчестър Юнайтед (Англия) Лудогорец Разград (България) - Интер Милано (Италия) Айнтрахт Франкфурт (Германия) - Залцбург (Австрия) Шахтьор Донецк (Украйна) - Бенфика (Португалия) Волфсбург (Германия) - Малмьо (Швеция) Рома (Италия) - Гент (Белгия) Рейнджърс (Шотландия) - Брага (Португалия)", "date": "2019.12.16", "title": "„Лудогорец“ се натресе на „Интер“ в Лига Европа (ОБЗОР)"}
{"url": "https://www.monitor.bg:443/bg/a/view/noshtni-remonti-po-bulevardi-ot-vtornik-183607", "text": "Нощният ремонт на ключови булеварди в Пловдив започват от вторник вечерта, съобщиха от общината. Първоначално оттам бе огласено, че асфалтирането по тъмно стартира от 16 декември, но впоследствие отложиха началото на експеримента с 24 часа. Това се прави за първи път в Пловдив, уточниха от местната администрация. Идеята е да се ползват малките часове, когато по иначе натоварените улици и булеварди няма движение. Така преасфалтирането на кръстовищата на бул. „Никола Вапцаров“ с бул. „Македония“ и ул. „Димитър Талев“ се отлагат за 17 декември.  Причината за отложения старт е заявената от фирмата изпълнител на строително-ремонтните работи готовност да свърши работата вместо за три – за два дни. „Ще започне в 22:30 ч. утре – 17 декември (вторник), и ще продължи до 06:00 ч. в сряда. Предвижда се работата да продължи следващата нощ в същите часове”, казаха от ресорния общински отдел. От ОП „Организация и контрол на транспорта“ призовават водачите на моторни превозни средства да спазват временната организация на движение. Шофьорите на автобусите по линии № 1, 17, 24, 27, 36 и 116, преминаващи  по този участък от булеварда след 22:30 часа, са предупредени да карат бавно и внимателно.", "date": "2019.12.16", "title": "Нощни ремонти по булеварди от вторник "}
{"url": "https://www.monitor.bg:443/bg/a/view/iskat-otlagane-na-deloto-sreshtu-ivancheva-zamestnichkata-j-imala-problemi-sys-sluha-183605", "text": "Искат отлагане на делото срещу бившата кметица на „Младост“ Десислава Иванчева, защото заместничката й Биляна Петрова, която също е обвиняема, имала проблеми със слуха. Апелативният спецсъд назначи съдебно-медицинска експертиза за здравословно състояние на Петрова, предаде БГНЕС. Експертизата трябва да е готова 7 дни преди датата на следващото съдебно заседание, което е на 8 януари. „Става въпрос за внезапно възникнал проблем със слуха, който доведе до спешна медицинска интервенция и Биляна в момента не чува, така че тя не може да участва пълноценно в каквото и да е съдебно заседание. Именно затова ние направихме искане за отлагане на делото за следващата определена дата, а съдът от своя страна назначи съдебно-медицинска експертиза, която да установи какво е състоянието й”, каза адвокатът й Емануил Йорданов. Той уточни, че тя почти не чува, трябва да й се говори много отблизо, по-високо. Делото в Апелативния специализиран съд е срещу Десислава Иванчева, Биляна Петрова и Петко Дюлгеров. Бившата кметица на район \"Младост\", предшественикът ѝ и заместничката ѝ бяха осъдените за поискан, но неполучен подкуп. Тримата бяха осъдени на първа инстанция, като Иванчева получи 20 години затвор, Биляна Петрова – 15 години лишаване на свобода, а Петко Дюлгеров като посредник –12 години затвор.", "date": "2019.12.16", "title": "Искат отлагане на делото срещу Иванчева, заместничката й имала проблеми със слуха"}
{"url": "https://www.monitor.bg:443/bg/a/view/lara-fabian-krasiva-sofija-shte-se-vidim-sled-malko-183615", "text": "Лара Фабиан поздрави българските си фенове два часа преди да излезе на сцената в зала \"Арена Армеец\". Белгийската звезда сподели свое селфи в социалните мрежи, от което се виждат Народното събрание и катедрала \"Свети Александър Невски\". гласи краткият коментар на Фабиан под публикацията й. С това тя потвърди, че ще излезе на сцената в зала \"Арена Армеец\" въпреки разярилия се  . Шоуто й ще започне в 20 ч.", "date": "2019.12.16", "title": "Лара Фабиан: Красива София, ще се видим след малко"}
{"url": "https://www.monitor.bg:443/bg/a/view/zamryznaloto-kralstvo-2-udari-1-miliard-pechalbi-v-boksofisa-183558", "text": "С печалби от над 1 милиард долара вече може да се похвали дългоочакваното продължение на „Замръзналото кралство“. Новите приключения на сестрите Елза и Ана наредиха заглавието като седмия най-печеливш анимиран филм на всички времена. Към момента от световния боксофис те са спечелили 1 милиард и 32 милиона долара. Това е и шестият филм на „Дисни“ за тази година, който минава летвата от $1 млрд. В списъка влизат още заглавията „Отмъстителите: Краят“, „Аладин“, „Играта на играчките 4“, „Цар Лъв“ и „Капитан Марвел“. Във втория филм под щампата на „Замръзналото кралство“ Елза, Ана, Кристоф, Олаф и Свен са изправени пред нови предизвикателства, след като шепоти от миналото започват да звучат в ухото на по-голямата сестра от Арендел. Филмът се фокусира върху любовта във всичките й форми, а поуката за зрителите е, че нищо не е такова, каквото изглежда. У нас „Замръзналото кралство 2“ направи премиерата си в края на месец ноември, като оттогава доминира и в родния боксофис.", "date": "2019.12.16", "title": "„Замръзналото кралство 2“ удари $1 милиард печалби в боксофиса"}
{"url": "https://www.monitor.bg:443/bg/a/view/borisov-se-sreshta-s-protestirashtite-medicinski-sestri-tazi-vecher-183610", "text": "Медицинските сестри вдигнаха палатковия лагер пред Министерския съвет. Специалистите по здравни грижи излязоха на протест преди ден и спаха на открито в нощта на неделя срещу понеделник. Вдигането на лагера стана след три и половинчасова среща с министър председателя Бойко Борисов. На нея те поискаха заплати от 1200 лева, както и колективния трудов договор, който определя минималните прагове на възнагражденията, да стане задължителен. Сега той е препоръчителен или се подписва от директорите, но не може да се изпълни, тъй като лечебните заведения са търговски дружества и не всички от тях са на такава печалба, че да може да спазва разписаното в него. Според сестрите, ако се задължат лечебните заведения да сключват колективен трудов договор, в него ще бъдат отразени броят болни, за който могат да се грижат, часовете редовен и извънреден труд, квалификацията им и т.н. Така и средствата, които влизат в болниците ще се разпределят справедливо. Другите промени в нормативната уредба, за които настояват са - в реанимация да се работи не повече от 7 часа, както и да се промени наредбата за детското и училищно здравеопазване, с която се регламентира работата на сестрите в детските и учебни заведения. По време на срещата стана ясно, че медиците нарушават законите, като пишат фалшиви клинични пътеки и болнични листа. Сестрите настояват, че проверките, които се правят в болниците трябва да са внезапни, тъй като нередностите се потулват. Няма нито една болница, която да работи нормално по правилата, категорични са представителите на протестиращите. Те дадоха пример със случай на напълно здрав човек, който е регистриран като болен по тридневна пътека, след това получава 30 дни болнични. И това изобщо не било изключение. Борисов извика вътрешния министър Младен Маринов и му поръча да записва сигналите за нарушения, които медсестрите даваха. Премиерът отправи въпрос към тях: „Нужни ли са толкова много болници в България?” Те се разделиха с министър – председателя с уговорката от следващата година да започне решаването на проблемите. В сряда те ще разпънат палатките си при Народното събрание. Междувременно премиерът Бойко Борисов разкри, че само на австрийската здравна каса за операции, направени там, държавата ни дължи 300 млн. лева.", "date": "2019.12.16", "title": "Медсестрите вдигнаха палатковия лагер след среща с премиера (ОБЗОР) (ВИДЕО)"}
{"url": "https://www.monitor.bg:443/bg/a/view/es-ni-razreshava-ulov-na-22-t-poveche-kalkan-183616", "text": "Oбщият допустим улов за калкан през следващата година за България и Румъния ще бъде в размер на 150 тона, съобщиха от земеделското министерство. Това стана ясно по време на заседанието в понеделник на Съвета на ЕС по земеделие и рибарство, където бе приет регламент, определящ възможностите за риболов за 2020 г. в Черно, Адриатическо и Средиземно море. България и Румъния ще имат право да осъществят улов на калкан по 75 тона. Това е с 32% повече спрямо досегашното разрешено количество. До момента двете Като възможност за риболов при цацата, ЕК предлага да запази същата граница на улов като през 2019 г., а именно 11 475 тона. В съобщението на ЕК се посочва още, че за България е определена аналитична квота за улов цаца за догодина в размер на 8032,5 т. На втората страна от Общността в Черноморския басейн - Румъния количеството е 3442,5 т. На риболовните кораби на страни членки на ЕС се забранява да извършват каквато и да е риболовна дейност, включително трансбордиране, задържане на борда, разтоварване и първа тяхна продажба във водите на ЕС в Черно море от 15 април до 15 юни. Регламентът влиза в сила в деня след публикуването му в официалния вестник на Европейския съюз и ще се прилага от 1 януари 2020 г. Данни на Организацията по прехрана и земеделие на ООН (FAO) показаха, че ЕС все повече на внос, защото през отиващата си година още на 9 юли вече бе изчерпал рибните си ресурси за 2019-та. Данните показват, че потребяваме много повече морска храна, отколкото можем да уловим в своите води или да отгледаме в рибни ферми. Рибата и рибните продукти попадат в обхвата на най-търгуваните храни в глобален мащаб. Всеки европейски гражданин консумира средно 22,7 кг морски продукти всяка година. Португалия, Испания, Литва, Франция и Швеция са страните в ЕС с най-голямо потребление на риба и морски продукти в ЕС – съответно 55,3 кг, 46,2 кг, 44,7 кг, 34,4 кг и 33,2 кг. Статистиката сочи, че България е на предпоследно място в ЕС по консумация на риба от 5,2 кг на глава от населението. Въпреки това Някои държави като Хърватия, Холандия и Ирландия все още успяват да задоволят консумацията си на риба на годишна база. В други страни обаче, където се наблюдава по-голяма зависимост от морска храна от чужди води, денят на рибната зависимост идва още по-рано: Австрия (17 януари), Словения (15 февруари), Словакия (18 февруари). През 2019 г. европейският Ден на рибната зависимост вече настъпи с около месец по-рано в сравнение с 2000 г. Само преди три десетилетия Европа е успявала да задоволи търсенето на риба от домашни води до септември и дори октомври. 170 млн. тона риба годишно вече не са в състояние да изхранват световното население. Около 3,2 млрд. души на планетата, повечето от които в развиващите се страни, разчитат именно на морската храна за своята прехрана, отчитат от FAO.", "date": "2019.12.16", "title": "ЕС ни разрешава улов на 22 т повече калкан"}
{"url": "https://www.monitor.bg:443/bg/a/view/milano-grad-1-za-jiveene-v-italija-183583", "text": "За втора поредна година Милано бе определен като най-добрия италиански град за сносен живот в традиционната нарочна класация на авторитетния икономически всекидневник „Ил Соле 24 оре“. Непосредствено след него са двата административни центъра на алпийската област Трентино–Алто Адидже – Тренто и Болцано, които оглавяваха почти непрекъснато класацията до 1918 г. Тогава Милано направи пробива благодарение на изключителното подобряване на условията на живот в него, гарантирани от важни фактори като развития градски транспорт, безупречното образование, висококвалифицираното здравеопазване, сигурност, сравнително ниската безработица. Не малък дял за първото място имат също така интензивният културен живот в столицата на Ломбардия, зелените й площи, добрите възможности за масов спорт, прекрасните търговски обекти, качествените местни средства за информация и др. Според анализаторите на икономическия всекидневник истински скок в класацията за жизнен стандарт на Апенините тази година са направили Неапол и столицата Рим. Първата метрополия се изкачва с цели 13 места – от 81 на 68 място, а Вечният град с три места – от 21-то на 18-то място. От другите големи градове на Италия сравнително напред е Флоренция – петнайсета, Торино е 33-ти, а Генуа – 45-та и др. Най-голям скок обаче прави административния център на о. Сардиния Каляри, който от 44 място през миналата година, сега е 20-ти. За съжаление в дъното на класацията продължава да бъде големият сицилиански град Калтанисета, а малко преди него са други важни населени места на италианския юг – Фоджа и Кротоне, заемащи съответно 105-то и 106-то място. Що се отнася до областите, то при тях няма нищо ново – и през 2019 г. на Апенините се живее най-добре в северните области Трентино Алто Адидже, Вале Д’Аоста и Фриули венция Джулия.", "date": "2019.12.16", "title": "Милано - град №1 за живеене в Италия "}
{"url": "https://www.monitor.bg:443/bg/a/view/eksperti-iskat-speshni-merki-za-bdj-183601", "text": "БДЖ да изготви аварийна краткосрочна програма за спасяването на железопътната услуга от недостиг на работоспособен подвижен жп състав, която да бъде финансово обезпечена от правителството. Транспортното министерство да включи държавните жп дружества за кандидатстване за европейски пари по примера на столичния метрополитен. Около това мнение се обединиха на форум, организиран от Научно-техническите съюзи в транспорта /НТСТ/, Форумът за Балкански транспорт и инфраструктура /ФБТИ/ и Националното сдружение-общество на инженерите по железен път /НСОИЖП/. Състоянието на БДЖ е крайно тежко, има стратегии, но все по-малко пътници и товари се превозват през последните 10 години, обяви инж. Васил Рангелов. По думите му основен виновник за състоянието на железниците е държвата, като най-тежкия период на БДЖ е бил през 2014-15 г., когато кредиторите са притиснали дружеството до стената да върне дълговете си. Пътническите вагони са остарели, основните локомотиви на дружеството са с над 40-годишна възраст, голямата част от подвижния състав е в изолация, коментира ескпертът. При товарните превози ситуацията също е тежка – най-доходосните линии вече са в ръцете на частни компании, докато за БДЖ остават по-малките превози. По думите на инж. Ясен Ишев, председател на Научно-техническия съюз по транспорта, въвеждането на тол системата по републиканската пътна мрежа може да прехвърли до 30 на сто от товарите върху жп линиите, което ще облекчи автомагистралите. Докато се чакат мечтаните нови влакове, кадрите в железниците намаляват, защото частни превозвачи иметрото дърпа голяма част от умелите служители на БДЖ. Висшето транспортно училище и университетите трябва да работят за повишаване на квалификацията и мотивацията на работещите в структурите на БДЖ, смятат още експертите Министър Росен Желязков получава подкрепа за преобразуванено на холдинг БДЖ ЕАД, но бившите ръководители на дружеството предлагат създаването на единно БДЖ ЕАД за пътнически и товарни превози.", "date": "2019.12.16", "title": "Експерти искат спешни мерки за БДЖ"}
{"url": "https://www.monitor.bg:443/bg/a/view/real-sreshtu-manchestyr-siti-v-shampionskata-liga-obzor-183603", "text": "Жребият за осминафиналите на Шампионска лига отреди “Реал” (Мадрид) да играе срещу “Манчестър Сити” в най-интересния сблъсък по пътя към финала в Истанбул на 30 май. Пеп Гуардиола, който бе причината за най-силния период на “Барселона” в последните години, ще се завърне на \"Сантяго Бернабеу\", за да изведе \"гражданите\" в опит да спечелят отличието за първи път. Гуардиола влиза в дуел срещу не по-малко велик наставник в лицето на Зинедин Зидан. Другият изключително интересен сблъсък е този между “Атлетико” (Мадрид) и настоящия шампион “Ливърпул”. Така се оформя един голям дуел между мадридските отбори и водещите два английски тима. Мърсисайдци се завръщат на \"Уанда Метрополитано\", където вдигнаха трофея през тази година. Интересно ще е и в Лондон, където в първия мач “Челси” ще приеме “Байерн” (Мюнхен) в повторение на финала от 2012 година. Баварците отпаднаха от английски отбор миналата година и ще гонят реванш. Настоящият наставник на “Челси“ Франк Лампард преди седем години спечели трофея именно на стадиона на “Байерн” след успех над германския хегемон. “Борусия” (Дортмунд) ще се опита да спре ПСЖ, който има амбиции да спечели турнира със суперзвездата Неймар в редиците си. Наставникът на парижани Томас Тухел се завръща на \"Сигнал Идуна Парк\". “Барселона” и “Тотнъм” изглежда могат да са доволни от жребия, тъй като съответно изтеглиха “Наполи”, който е в треньорска криза, и “Лайпциг“, който е дебютант. Другият дебютиращ в тази фаза “Аталанта” ще се изправи срещу “Валенсия”.", "date": "2019.12.16", "title": "„Реал“ срещу „Манчестър Сити“ в Шампионската лига (обзор)"}
{"url": "https://www.monitor.bg:443/bg/a/view/uefa-ni-dava-var-za-bylgarija-ungarija-183602", "text": "Системата за видео асистиране на съдиите ВАР ще бъде инсталирана от УЕФА на стадион „Васил Левски“, но само за плейофа за класиране на Евро 2020 между България и Унгария. Това увериха с писмо до БФС от евроцентралата, разсейвайки опасенията, че страната ни може да бъде лишена от домакинство на сблъсъка с маджарите на 26 март, както и евентуално с победителя от двойката Исландия – Румъния. От УЕФА са категорични, че ще дадат под наем нужното оборудване за ВАР за двубоя. Уверението идва лично от отговорника за видео асистент реферите към евроцентралата Алесандро Ардуино. “Използването на ВАР по време на баражите за класиране е отговорност на УЕФА. Няма вариант, при който мачът да се играе без ВАР“, категоричен бе Ардуино. Мачът с Унгария обаче няма да бъде дебют на системата ВАР в България, като се очаква още през февруари двубоят на „Лудогорец“ с „Интер“ да бъде покрит от видео асистенти на съдиите. Все още обаче не е ясно как това ще стане, а повече информация ще има в близките дни. Изискване на УЕФА е всички мачове от директните елиминации в евротурнирите да се играят на стадион с ВАР, а от другия сезон условието ще важи и за груповата фаза на Лига Европа.", "date": "2019.12.16", "title": "УЕФА ни дава ВАР за България - Унгария"}
{"url": "https://www.monitor.bg:443/bg/a/view/penko-gospodinov-kandidat-za-godishnata-nagrada-ot-kinofest-v-italija-183593", "text": "Актьорът Пенко Господинов и сценаристите на филма „Далеч от брега“ Никола Петков, Евгений Кузманов и Костадин Бонев са сред месечните победители за ноември на Oniros Film Awards – международен месечен и годишен форум с конкурсен характер, базиран в Сен-Винсент, Италия. Фестивалът представя панорама на филми от целия свят, които удостоява с награди в различни категории и жанрове. Месечните носители на наградите ще се състезават за годишната награда и ще станат част от престижната гала с прожекция на живо на церемонията по награждаването, която ще се проведе в театър Palais в Сен-Винсент през август 2020 г. Междувременно абсолвентите от класа на проф. д-р Пенко Господинов се готвят ударно за премиерата на последния свой дипломен спектакъл на учебната сцена в НАТФИЗ. През последните три месеца те успяха да създадат „Дон Жуан Тенорио“ по Молиер, в постановка на Пенко Господинов, и „Солунските съзаклятници“ от Георги Данаилов, в постановка на Анастасия Събева. На 19 декември ще представят и трагедията на Николай Лесков „Лейди Макбет от Мценска околия“ под режисурата на Максим Меламедов (Русия). Директна препратка към пиесата на Шекспир, творбата на Лесков пресъздава съдбата на жена, осъдена да изгори в страстта си. За разлика от класическата Лейди Макбет, която е оръжие и жертва на властта, героинята на Лесков – Катерина Измайлова е олицетворение на сластта и нагона. Превърнала се в тройна убийца, Катерина несъмнено е жестока, но също и умна, интересна и талантлива. Спектакълът поставя въпросите доколко заобикалящата алчност, скука, тъга и липса на състрадание „изкривяват“ жертвата в оръдие; кой всъщност се нуждае от оневиняване – обезумялата от страст или времето, което я лишава от любов... И не на последно място – какво е нашето време днес...", "date": "2019.12.16", "title": "Пенко Господинов кандидат за годишната награда от кинофест в Италия"}
{"url": "https://www.monitor.bg:443/bg/a/view/sled-lili-vlado-penev-syshto-stana-reklamno-lice-na-sportni-drehi-183568", "text": "След като през март   като първо рекламно лице на спортните дрехи, дело на DJ Мартен Роберто и марката му „Кристал“, друг обичан артист даде лицето си на бранда. Това е актьорът Владо Пенев, който засне и фотосесия със спортни облекла. От модната марка казват, че са се спрели на екранни проф. Цонев от „Откраднат живот“ защото е „емблематичен актьор и софийска легенда, известен със собствения си стил и класа на обличане, и живот“. Този път суитчъра, който възбуди любопитството на феновете на примата на българската естрада, се завръща в черен цвят и принт с координатите на легендарната градинка „Кристал“ в София. Идеята се бранда се заражда през лятото на 2017 г. в двама стари приятели, споделящи общи интереси и вкусове - едно от лицата на нощна София - Мартен Роберто и фенът на екстремните спортове и снийкърхед Никола Владимиров.  Мартен е диджей, ТВ водещ и артист със собствена модна линия Marten, а Никола има собствен бранд - Brocode.", "date": "2019.12.16", "title": "След Лили - Владо Пенев също стана рекламно лице на спортни дрехи"}
{"url": "https://www.monitor.bg:443/bg/a/view/indija-se-interesuva-ot-sytrudnichestvo-s-bylgarija-v-medicinata-i-kosmicheskite-izsledvanija-183597", "text": "Индия се интересува от сътрудничество с България не само в киното, но и в традиционната медицината и космическите изследвания. Това стана ясно от думите на индийският държавен министър на външните работи Велламвелли Муралиидхаран пред външния ни министър Екатерина Захариева, съобщават на МВнР. Те се срещнаха в Мадрид в рамките на 14-та среща на министрите на външните работи на Форума „Азия-Европа“ (АСЕМ). По думите на Захариева ние сме били най-големият производител на лавандула, а в света сме били известни и с розовото масло, използвано от парфюмерийната индустрия. Интересен факт също така било, че Индия внася кориандър от България Тя изтъкна, че двете страни трябвало да използват и факта, че са хъбове за ИТ компании в своите региони. От ведомството уточняват още, че редица български стоки имали потенциал да присъстват по- осезаемо на индийския пазар. За пример от МВнР дават селскостопанската продукция, парфюмерия и козметика, продукти на химическата промишленост, машини за хранителна промишленост и авточасти. От министерството припомнят, че през 2018 г. официално посещение у нас осъществи президентът на Индия г-н Рам Натх Ковинд, а през 2019 г. на работна визита в България бе министърът на външните работи на Индия г-жа Сушма Сварадж. През 2019 г. в кулоарите на 74-ата сесия на ОС на ООН е проведена среща между министър Екатерина Захариева и с новия министър на външните работи на Индия д-р Субрахманям Джаишанкар.", "date": "2019.12.16", "title": "Индия се интересува от сътрудничество с България в медицината и космическите изследвания"}
{"url": "https://www.monitor.bg:443/bg/a/view/sghg-vyzrajda-galerija-na-6-te-183596", "text": "Екипът на Софийска градска художествена галерия представя своята последна изложба за 2019 г. – „Галерия на 6-те”. Тя се открива утре, вторник, в 18 ч., отвежда ни в едно от значимите места за експониране на изкуство през втората четвърт на ХХ век и се посвещава на 120-годишнината от рождението на големия художник Дечко Узунов. Визуалният разказ ни връща в първите месеци на далечната 1927 г., когато на столичната улица „Търговска“ №2 е създадено ново художествено пространство. Никола Танев е творецът, който инициира основаването на галерията. Идеята му се заражда, след като в края на 1926 г. той представя своя изложба в Букурещ. Художникът остава силно впечатлен от пространството и условията, които са му предоставени там, и решава, че може да се създаде нещо подобно и у нас. За осъществяването на това начинание се обръща към своите приятели Борис Денев, Иван Лазаров, Иван Пенков, Сирак Скитник и Дечко Узунов. Шестимата творци се обединяват и още през февруари 1927 г. е представена първата обща изложба в „Галерия на 6-те”. Новото за столицата арт пространство дава възможност да се реализират проекти както в областта на изящното, така и в областта на приложното изкуство. Още през първата година от създаването на галерията е организирана и една от малкото към онзи момент графични изложби в страната. В нея се включват автори като Петър Морозов, Борис Денев, Анна Крамер-Бехар, Михаел Рос, Васил Стоилов, Васил Захариев, Атанас Михов, Александър Мутафов, Добри Добрев и др. Галерията е и мястото, където много от авторите се представят самостоятелно. Сред художниците, показали свои лични изложби, са Борис Георгиев, Жорж Папазов, Бенчо Обрешков, Коста Самаров, Петър Дачев, Ари Калъчев и Никола Танев. Въпреки интересните проекти, които се реализират в „Галерия на 6-те”, тя просъществува като художествен център само няколко години. През публикуваните спомени на Никола Танев и статии от тогавашния периодичен печат е направен опит за своеобразен кратък разказ как се е създала и функционирала „Галерия на 6-те“. А подбраният художествен материал включва творби на шестимата основатели от първата половина на ХХ в. Всеки от тях е представен средно с 6 работи, повечето от които предоставени от близки на авторите и частни колекции, ето защо – невиждани до момента от публиката. Сред селектираните произведения на живописта и скулптурата са „Портрет на Виолета Йонова” на Денев, „Падналия другар” на Лазаров, „На чешмата” на Пенков, „Пейзаж” на Сирак Скитник, „Карловски двор” на Танев, „Портрет на Иван Тутев” на Узунов. В експозицията са включени и експонати от художествените галерии в Пловдив, Карлово, Русе, Стара Загора, „Станислав Доспевски” – Пазарджик, „Елена Карамихайлов” – Шумен, СГХГ, СБХ... Идеята за изложбата е на изкуствоведа Пламен Петров – доскоро част от екипа на СГХГ. Тя е осъществена от кураторите Аделина Филева (директор на СГХГ), Рамона Димова и Момчил Златаров, който учи изкуствознание в Англия и за втори път стажува в Градската галерия.  ", "date": "2019.12.16", "title": "СГХГ възражда „Галерия на 6-те“"}
{"url": "https://www.monitor.bg:443/bg/a/view/chashka-kafe-za-55-stotinki-donese-50-bona-na-kysmetlijka-183599", "text": "Чашка кафе на стойност 55 стотинки, закупена от магазинче на центъра на Казанлък донесе 50 000 лв награда от лотария на НАП за старозагорката Наделина Колева. Дамата, която е зодия „Овен“ е възпитаник на търговската гимназия „Княз Симеон Търновски“  в Града на липите и има завършена магистратура  по банков мениджмънт във варненския институт по икономика. Наделина регистрирала общо 6040 касови бона на сайта на лотарията, която се проведе за трети  и последен път, печелившият отрязък получила на 1 август когато била в служебна командировка по улиците на Града на розите и автоматите Калашников. При изтеглянето на печелившия QR-код търсила отрязъка близо 20 минути в купчината, събрана не без помощта на приятели. Признава че се включила в началото почти на шега, след като миналата 2018-а регистрирала около 200 касови бележки и разбира се не спечелила нищичко. В живота си не играе тото, не си купува билетчета от различните лотарии, тъй като просто не вярва в чудеса от подобен род. Чекът с наградата връчи в Стара Загора комуникационният шеф на НАП Росен Бъчваров, който обясни че сумата ще бъде надлежно обложена с данък от 10 процента. Засега лодената през 1980 година Наделина Колева се въздържа от подробности за намеренията си по начина на харчене на сумата.При всички случаи обаче възнамерявала да ги инвестира в образованието на 16-годишната си дъщеричка, която върви по нейните стъпки и вече е десетокласничка  в елитната Търговска гимназия. „Няма да скрия, че предколедно се вълнувам, не съм очаквала да бъде победителка в тази лотария, още повече че точно преди година имах достатъчно свои лични проблеми!“, сподели тъмнокосата призьорка, която е представител на българска компания, производител на стоки за траурни церемонии. Около половин милион българи са взели участие в третото и последно издания на лотарията , регистрирани са били 22  059 800   касови бона за покупки на стойност  близо четвърт милиард, коментира Росен Бъчваров. По думите му в трите поредни години в лотарията са участвали около 5 млн нашенци с  1 милиард  ценни отрязъка. Две  награди от по 50 000 лв и лек автомобил са били дадени на тримата печеливши за трите сезона, първа с новичка кола се поздрави 42-годишната жителка на Панагюрище  Иванка Кавъркова  в края на 2016 година, която спечели с бон за 1,80 лв.  Във второто издание победител стана столичанката Дарина Добринска с бележка за покупка на стойност 4,13 лв.", "date": "2019.12.16", "title": "Чашка кафе за 55 стотинки донесе 50 бона на късметлийка"}
{"url": "https://www.monitor.bg:443/bg/a/view/hejt-vyv-fejsbuk-otkaza-vladika-ot-dirijirane-v-opera-183598", "text": "Хейтърско послание в социалната мрежа Фейсбук отказа старозагорския митрополит Киприан от намерението му да дирижира коледния концерт в операта, което беше авансово оповестено . В писмо до директора на културния институт владиката заявява:“С огромно разочарование и болка прочетох коментар на Ваш оркестрант Фьодор Ювчица, който по незнайни за мен причини привнесе омъчнение в моето сърце, което винаги е било отдадено на делото за развитието на музикалното изкуство…Повярвайте обични в господа мой брате, че не бих си позволил да бъда „парашутист“ (по думите на г-н Ювчица) и да извърша „шоуменица в Църквата“…За всички е ясно, че каквато и изява да съм имал на сцената на държавната опера в Стара Загора и извън нея е било по покана … и не бих никога се съгласил, както и моите събратя свещенослужители един митрополит да бъде наречен „шоумен“.На финала на посланието си митрополит Киприан изразява надеждата си, че „с взаимни усилия ще преодолеем тази криза“. В отговор на владишкото послание директорът на операта Огнян Драганов пише, че той и трупата на операта се разграничават от изразеното в мрежата мнение на оркестранта. „Считам, че подобно изявление е непристойно и недопустимо и е в конфликт с цялостната концептуална и репертоарна политика на ръководения от мен театър. Вашето присъствие не само като авторитетна фигура в духовния живот на Стара Загора и на България, но и като музикант е огромна привилегия и чест! Уникалните събития с Ваше участие – винаги свързани с най-светлите християнски празници, очаквани от старозагорската общественост и бурно аплодирани, ще останат завинаги в списъка с най-ярките постижения на Старозагорската опера. Коледният концерт, който планирахме вдъхновено заедно с богата програма с избрани емблематични за България и света тематични творби,  са великолепен подарък за старозагорци в навечерието на Бъдни вечер и Коледа…“ Коледният концерт на сцената на старозагорската опера ще бъде дирижиран от младия Виктор Крумов, преди началото му на 19 декември митрополит Киприан ще прочете своето рождествено послание и ще даде благослова си, се казва и в официално съобщение от Митрополията. Това нее  първи случай на хейт срещу митрополит Киприан, припомнят запознати. Година след като бе избран за владика Стара Загора той закри профила си в мрежата, след като стана жертва на хакерска атака, и оттам бяха разпространени нелицеприятни послания. Опитите за разговор с автора на критиката в социалните мреж , кларнетиста Фьодор Ювчица останаха напразни. От оперната трупа отрекоха той да е уволнен.", "date": "2019.12.16", "title": "Хейт във Фейсбук отказа владика от дирижиране в опера"}
{"url": "https://www.monitor.bg:443/bg/a/view/sypernikyt-na-ludogorec-vodi-v-italija-183592", "text": "Съперникът на „Лудогорец“ в Лига Европа – миланският гранд „Интер“, успя да остане на върха в класирането в Италия. „Нерадзурите“ допуснаха издънка в сблъсъка с „Фиорентина“ и завършиха 1:1, което обаче им бе достатъчно да запазят лидерството. Играчите на Антонио Конте водеха в резултата до 92-рата минута, когато допуснаха изравняване чрез 19-годишния сърбин Душан Влаович. Голът бе втори за младока в дебютния му сезон. Така „Интер“ се изравни по точки с „Ювентус“, който по-рано през деня би с 3:1 „Удинезе“. „Нерадзурите“ обаче са пред шампионите в класирането заради по-добрата си голова разлика - 32:14 срещу 29:16. В другия късен неделен мач „Рома“ победи у дома с 3:1 СПАЛ и се намести на четвърто място. Гостите поведоха, но след почивката автогол на Ненад Томович, дузпа на Диего Пероти и попадение на Хенрик Мхитарян дадоха успеха на римляните. Лидери са „Интер“ и „Ювентус“ с по 39 точки, „Лацио“ е с 33, а „Рома“ с 32. В следващия кръг „нерадзурите“ са домакини на „Дженоа“, а „Старата госпожа“ гостува на „Сампдория.", "date": "2019.12.16", "title": "Съперникът на „Лудогорец“ води в Италия"}
{"url": "https://www.monitor.bg:443/bg/a/view/ekoinspekcijata-v-pazardjik-oproverga-tvyrdenijata-za-balite-s-bokluci-kraj-selo-varvara-183586", "text": "Площадката за съхраняване на отпадъци от хартия и картон в с. Варвара, община Септември отговаря на изискванията на Закона за управление на отпадъците, съобщиха от Регионалната инспекция по околната среда и водите в Пазарджик, позовавайки се на публикации в социалните мрежи, в които се твърди, че край Септември се извършва незаконна преработка на пластмасови отпадъци. Има издадено решение от директора на РИОСВ-Пазарджик за извършване на дейности по съхраняване на неопасни отпадъци от хартия и картон за площадката в с. Варвара, община Септември. Площадката отговаря на изискванията на ЗУО за извършване на тази дейност – отстои на разстояние от асфалтиран път, оградена е, охраняема е и с видеонаблюдение, пожарообезопасена е. Отпадъците са собственост на „Екобулхарт“ ЕООД и са внос от чужбина. Приети са от дружеството въз основа на документи, изискващи се по реда на Регламент (EО) № 1013/2006 на Европейския парламент относно превози на отпадъци и разрешение от МОСВ – нотификация. На площадката се извършва само съхранение на балирани неопасни отпадъци от хартия и картон, които са предназначени за рециклиране в инсталация в с. Главиница, община Пазарджик.    ", "date": "2019.12.16", "title": "Екоинспекцията в Пазарджик опроверга твърденията за балите с боклуци край село Варвара"}
{"url": "https://www.monitor.bg:443/bg/a/view/naum-shopov-pusna-video-ot-rajdaneto-vijte-go-tuk-183550", "text": "Актьорът Наум Шопов-младши зарадва феновете си, като сподели видео от деня на раждането на дъщеричката му Амая. Клипът трае точно 14 минути и включва кадри от колата по път към болницата, от самото лечебно заведение и коментари от младия татко и годеницата му Теа Минкова. Няколко пъти звездата от медицинската сага „Откраднат живот“ се просълзи, докато говори за първородната си рожба. \"Толкова много позитивна енергия ни изпратихте, че няма как да ви се отблагодарим, но искаме да се опитаме да ви върнем поне малка част от нея. Затова качихме ново видео, свързано с раждането на Амая. Сигурен съм, че мога да кажа и от името на Теа, че Е, в това видео се опитваме да ви предадем поне част от тази емоци.\", написа в социалните мрежи той. За по-малко от ден видеото за Амая Шопова събра близо 100 000 харесвания в YouTube. Припомняме, че  .", "date": "2019.12.16", "title": "Наум Шопов пусна видео от раждането (ВИЖТЕ ГО ТУК)"}
{"url": "https://www.monitor.bg:443/bg/a/view/tragedija-v-alpite-lavini-pogrebaha-trima-183584", "text": "Три лавини погребаха за нула време в неделя трима души в италианските Алпи. Според местната планиска контролно–спасителна служба причините за заформилите се масирани свлачища от сняг са две - неговата голяма влажност и бързата смяна на студеното време с по-топло. Иначе казано падналият през последната седмица обилен сняг е мокър, не може да се задържи заради повишаващата се внезапно температура на въздуха и при най-малкото движение из него той потегля надолу по стръмнините. Една от трите жертви на неделната лавинна сеч е скиорка от автономната провинция Алто Адидже или Южен Тирол. Младата жена се спуснала по отворената завчера писта в местен зимен курорт, излязла от нея най-вероятно, за да изпробва как се кара в падналия пресен сняг и причинената от самата нея лавина я затрупала. Не могли да й помогнат нито дошлите с вертолети-линейка спасители от областния град Тренто, нито нито пък местните пожарникари. Втрата жертва е младеж – сноубордист, който намирил смъртта си на 2800 метра височина в Алпите западно от Торино. Момчето се изкачило с още трима приятели, за да се спуснат по склон, който познавали добре, но предизвикали свличането на огромната маса сняг. За съжаление загиналият бил водачът на другите сноубордисти, докато тях тримата бялата смърт ги пожалила по чудо. Третият загинал е изключително опитен планински спасител и алпийски екскурзовод от прочутия зимен курорт Червиния, намиращ се в северозападната област Вале Д’Аоста. Името му е Роберто Ферарис, на 49 години и бил излязъл да тренира ски-алпинизъм. За жалост лавината го затрупала на 2300 метра надморска височина. Неделнита трагедия в Алпите накара шефовете на Националния координационен център на планинските контролно-спасителни служби да отправят днес по радията и телевизиите призив към италианците да не ходят през близките дни в планините, за да практикуват зимни спортове.", "date": "2019.12.16", "title": "Трагедия в Алпите - лавини погребаха трима "}
{"url": "https://www.monitor.bg:443/bg/a/view/slojiha-mlechnija-pyt-na-kantara-183590", "text": "Специалисти от няколко национални института направиха нови, по-точни измервания на Млечния път, които показаха колко масивна е нашата галактика - тя е 890 милиарда пъти по-голяма от Слънцето, съобщи в. \"Мейл он сънди\". Масата на Млечния път се равнява на около 296 квадрилиона земни маси. 93 процента от нея се дължи на тъмна материя. Широчината на нашата галактика е 256 000 светлинни години. Макар масата на Млечния път да е изчислявана и преди, сегашното изследване е по-точно. Обикновено галактиките се измерват, като се изчислява движението на звездите в тях. Това дава идея как гравитацията се отразява на звездите и така се определя масата. В нашата галактика този метод не е точен, защото звездите са замъглени от околни газове и друг материал. Освен това Слънчевата система непрекъснато се движи и изчисленията на относителни обекти са по-трудни. Учените, сред които от Имперския колеж в Лондон, са разработили специални модели, с помощта на които може да се предвиди движението на газ и звезди. Орбиталната скорост на тези обекти показва гравитационните сили и в резултат на това - масата на галактиката.", "date": "2019.12.16", "title": "Сложиха Млечния път на кантара"}
{"url": "https://www.monitor.bg:443/bg/a/view/vandali-pomljaha-selski-grobishta-183595", "text": "8 паметни плочи в гробищния парк на старозагорското село Ракитница са били извадени от местата им разбити с чукове на дребни парчета, съобщи кметският наместник Кремена Димитрова след сигнал на местен жител за вандализма. На погрома се натъкнали собственици на домашни любимци, които през уикенда извели кучетата си на разходка в близост до парка, намиращ се в самото село. Пет от потрошените плочи са на намиращи се един до друг гробни места, останалите три са в различни алеи. Подобен вандализъм никога не е имало в Ракитница, категорични са местните жители, според тях едва ли този акт е дело на роми, тъй като в селото им няма нито една циганска фамилия. Образувано е досъдебно производство при Второ РУ „Полиция“ – Стара Загора, разпитани са подалите сигнала на телефон 112. Гробищният парк няма ограда, няма охранители , а монтирането на видеокамери е само мечта, споделят ракитничани. Над 450 лв струва изработката на най-обикновена мраморна плоча , заедно с монтажа и бетонирането сумата набъбва до към 600-700 лв. Съвсем наскоро подобен вандализъм имаше на територията на гробищния парк в Нова Загора, където заради  скарване с охраната 4 хлапета от близката ромска махала потрошиха 19 плочи.", "date": "2019.12.16", "title": "Вандали помляха селски гробища"}
{"url": "https://www.monitor.bg:443/bg/a/view/sofija-vlaga-1-3-mlrd-lv-v-vi-k-a-mreja-183585", "text": "София доизгражда ВиК-а мрежата в града с 1,3 млрд. лв. Това стана ясно от изготвено от Столичната община Регионално прединвестиционно проучване, което е необходимо условие за финансиране на проекти за изграждане на ВиК мрежа по Оперативна програма „Околна среда“ 2014 – 2020, представено от зам.-кметът по строителство Ирина Савина. Тя съобщи, че през този програмен период допустими за финансиране по ОПОС са агломерации с население над 10 000 жители. Консултантът, изготвил предпроектното проучване, е идентифицирал три такива агломерации - „София - град“, Банкя и „Нови Искър“. Савина уточни, че общата стойност на всички проекти, които е необходимо да бъдат реализирани, за да се постигне пълно съответствие с европейските директиви за ВиК мрежата е около 1,3 млрд. лева. Изпълнението на тези проекти ще бъде разделено на два етапа. В етап 1 ще се реализират приоритетни проекти на обща стойност над 350 млн. лв. със средства от ОП \"Околна среда\" 2014-2020. Проектите от етап 2 ще се финансират през следващия програмен период с европейски средства и други източници на финансиране, информира зам.-кметът. Зам.-кметът каза, че в момента 100 процента от питейната вода на София се пречиства, а 76 процента от територията на общината е покрита с канализационна мрежа. Според анализите на експертите с реализацията на обектите по ОПОС този процент ще достигне 90 процента. Ирина Савина каза още, че в последните години размерът на направените инвестиции във ВиК инфраструктурата на Столична община е повече от 500 млн. лв. Те са вложени в реконструкция и доизграждане на ВиК мрежа в райони, където е построена частично или изцяло липсва. Средствата са от инвестиционната програма на \"Софийска вода\" АД, от ОПОС 2007 - 2013, Програма ИСПА, ПУДООС и бюджета на СО. За периода от 2009 г. досега са изградени и реконструирани над 400 км ВиК мрежа.", "date": "2019.12.16", "title": "София влага 1,3 млрд. лв. във ВиК-а мрежа"}
{"url": "https://www.monitor.bg:443/bg/a/view/magnus-karlsen-oglavi-fentyzi-ligata-za-anglija-183587", "text": "Световният шампион по шахмат Магнус Карлсен демонстрира сериозни умения и в популярната фентъзи лига на английското футболно първенство. Норвежецът, който вече няколко години неизменно е номер в световната ранглиста по шахмат, се изкачи на първо място и във фентъзи играта, в която играчите избират по 15 футболисти, а тяхното представяне във всеки отделен мач им носи точки. Във фентъзи лигата тази година участват близо 7,2 милиона души, а Карлсен, чийто тим носи името \"Kjell Ankedal\", е първи с 1159 точки. Самият Магнус Карлсен се похвали със забележителното си постижение и сподели със своите 250 000 последователи в социалната мрежа \"Туитър\", че е лидер във временното класиране на фентъзи лигата.", "date": "2019.12.16", "title": "Магнус Карлсен оглави фентъзи лигата за Англия"}
{"url": "https://www.monitor.bg:443/bg/a/view/sitnilska-i-orjashkova-s-naj-mnogo-otlichija-na-zlaten-pojas-183589", "text": "Албена Ситнилска и Мария Оряшкова спечелиха по три приза от вечерта на бойните спортове, включително и най-голямото отличие „Златен пояс“. Световната и европейска шампионка по таекуондо и кикбокс Ситнилска бе определена за най-добра при жените на двете федерации, като грабна и големия приз в конкуренцията на състезателки от 12 бойни спорта. Ситнилска получи златния си пояс от боксьорката Станимира Петрова, която призна, че е неин голям почитател още от времето, когато е тренирала таекуондо. Мария Оряшкова взе пояс за „Ярка победа“, както и призовете на федерациите по самбо и по сумо. Тази година тя влезе в историята на Европейски игри в Минск като единствения спортист, участващ в два спорта – борба и самбо, като стигна и до титлата в самбото. 31-годишната Оряшкова не успя да получи лично наградите си, тъй като по това време бе на лагер на Белмекен. Наградата за най-добър спортист при мъжете отиде при Кристиян Дойчев, който през 2019 г. стана европейски първенец и световен вицешампион по карате киокушин. За най-добър треньор бе избран Радослав Пенов (шотокан карате-до), а призът в категория „Вярност на традициите“ спечели Петър Драгоев от федерацията по ушу. Събитието се организира за втора година, а за отличията се състезаваха над 40 000 спортисти, които членуват в 12-те федерации на Асоциацията на бойните спортове.", "date": "2019.12.16", "title": "Ситнилска и Оряшкова с най-много отличия на \"Златен пояс\""}
{"url": "https://www.monitor.bg:443/bg/a/view/vzriv-do-sgradata-na-bylgarskoto-konsulstvo-v-podgorica-183591", "text": "Взрив прогърмя пред българското посолство в Черна Гора в Подгорица. Част от сградата е пострадала от експлозията. Взривът е избухнал около 4.30 часа сред нощ в ресторант на първия етаж на офисната сграда, в която се помещават посолството ни и други институции. Счупени са стъклата на прозорци на лицевата част на сградата, включително и прозорците на три кабинетa на българското посолство. Стъклените стени, които изобилстват в интериора му, са станали на сол. Разследващи органи са на мястото. Булевардът е блокиран. От МВнР уточняват, че нанесените щети са минимални. При инцидента няма пострадали. В него не е имало служители, така че никой не е засегнат. Според посланика ни Меглена Плугчиева, взривът е умишлен, заложен от конкуренти в ресторанта на първия етаж на сградата. По тази версия се работи. Заведението е едно от най-добрите в града и затова силите на реда допускат, че става въпрос за професионална конкуренция. В сградата, която е в центъра на града, са разположени и офиси на турската Зират банк, на местната Медиагруп и на строителната компания - собственик на зданието. Към 4 часа сутринта в дома на посланика ни Меглена Плугчиева се е задействала алармената инсталация на посолството. Посолството ни няма да плаща за нанесените щети, каза пред \"24 часа\" посланик Плугчиева. Тя е разговаряла със собственика на сградата и той е казал, че поема всички ремонти за своя сметка.", "date": "2019.12.16", "title": "Взрив в ресторант в сградата на българското посолство в Подгорица"}
{"url": "https://www.monitor.bg:443/bg/a/view/platiha-pravata-za-koncerta-na-lara-fabian-183573", "text": "Сдружението за колективно управление на авторски права Музикаутор даде заявка, че ще потърси правата си по съдебен ред, в случай че домакинът „Арена Армеец“ не спре провеждането на концерта на Лара Фабиан. Белгийската звезда трябва да даде тон за песен тази вечер в най-голямата зала у нас, а въпросът дали събитието ще се състои, застана на дневен ред, след като Музикаутор алармира, че лицензът за песните не е платен. коментира пред „Монитор“ Тодор Пройчев, пиар на Национална спортна база, която е принципал на „Арена Армеец“. Броени часове преди старта на концерта обаче от Музикаутор съобщиха, че събитието все още е без музикален лиценз. От сдружението коментираха, че ще заведат съдебен иск и срещу залата, в случай че шоуто се проведе. Според изменения на Закона за авторското право и сродните му права от миналата година залите, в които се провеждат музикални събития, носят солидарна отговорност заедно с промоутърите, в случай че правата не са уредени. В разпоредбите е записано, че мястото за провеждането на концерта се предоставя на организатора за ползване въз основа на заверени копия от договорите за отстъпване на право за публично изпълнение на произведенията, които предстои да бъдат изпълнени. При неизпълнение залата отговаря солидарно с организатора за изплащане на дължимите възнаграждения на авторите за публичното изпълнение. Изявата на Лара Фабиан в София е поредният концерт на голяма звезда у нас, чиито права не са уредени, съобщиха още преди дни Музикаутор. През последните четири години Queen, Scorpions, Стинг, Лени Кравиц, Том Джоунс, Ерос Рамацоти са изнесли у нас концерти, за които лицензът не е платен. Така организаторът на всички тези събития - „София Мюзик Ентерпрайсис“ (СМЕ), трупа задължения към Музикаутор, чиято роля е да разпределя възнагражденията на съответните автори, в размер (до сега) на 590 хиляди лева. Общо 1,5 млн. лв. пък са загубите, които сдружението отчита от нелоялни промоутъри през последните години. От там обясниха пред „Монитор“, че са се правили опити въпросът със задълженията на СМЕ да бъдат решени доброволно, като според първоначална договорка това е трябвало да се случва разсрочено. Въпреки това промоутърът не е изпълнявал поетите ангажименти, което е провокирало Музикаутор и вече е предприел съдебни действия.", "date": "2019.12.16", "title": "Музикаутор погва и „Арена Армеец“ за концерта на Лара Фабиан (ОБНОВЕНА)"}
{"url": "https://www.monitor.bg:443/bg/a/view/zapochvat-testove-na-tol-sistemata-s-bordovi-ustrojstva-183575", "text": "Агенция „Пътна инфраструктура“ започва тестове на електронната система за събиране на такси за платената пътна мрежа на база изминато разстояние (тол) в реална среда – с действително изминати маршрути с монтирани бордови устройства. За целта собственици на превозни средства с обща технически допустима максимална маса над 3,5 т, които искат да разберат каква ще е таксата за изминато разстояние за техните обичайни маршрути, могат да получат бордови устройства. Те следва да попълнят регистрационна форма, която могат да открият на страницата на Националното тол управление www.bgtoll.bg. Устройствата ще се предоставят от АПИ безвъзмездно в четирите демонстрационни центъра в страната – в София, Пловдив, Варна и Русе. Собственикът на превозното средство над 3,5 т, в тестови режим с бордови устройства, ще получи точна ежедневна информация за платените сегменти от маршрутите на съответния камион. Първоначалният обхват на платената пътна мрежа е 6 050 км от общо 20 000 км републиканска пътна мрежа, за която в момента се плащат винетни такси. Въз основа на получените данни за изминатите тол сегменти и предложената от Агенцията тарифа на таксите, АПИ ще изчисли стойността на курса на превозното средство. Понастоящем тол системата се тества чрез симулатор за виртуално пътуване на моторно превозно средство. Превозвачите могат да изчислят тол такса по примерни маршрути в четири демонстрационни центъра в София, Пловдив, Варна и Русе, където имат възможност да се запознаят и с маршрутните карти – услуга за предплатено пътуване по пътната мрежа.", "date": "2019.12.16", "title": "Започват тестове на тол системата с бордови устройства"}
{"url": "https://www.monitor.bg:443/bg/a/view/predkoledno-pyteshestvie-s-tesnolinejka-183578", "text": "Предколедно пътешествие с теснолинейката „Родопи“ от Септември до Добринище и обратно зарадва над 300 деца, които с родителите си напълниха 7 вагона. 8-ят вагон беше бюфет за радост на татковци и дядовци. Преживяването за малки и големи пътници в съботния ден беше уникално. Изненада за децата бяха Дядо Коледа и Снежанка, които по време на пътуването обиколиха всички вагони, като за всяко дете имаше подарък. Голяма атракция за всички представляваше пълзенето на влакчето по „осморките“ от Юндола до Якоруда, за съжаление мекото време беше разтопила снежната премяна на Родопа планина. Някои пътници слизаха в Якоруда, Белица, Банско, Разлог и Добринище, но на тяхно място веднага се качваха други. Инициатор на пътешествието и този път беше студентът Кристиан Ваклинов от Пазарджик.", "date": "2019.12.16", "title": "Предколедно пътешествие с теснолинейка"}
{"url": "https://www.monitor.bg:443/bg/a/view/djonsyn-pokazva-sdelkata-za-brekzit-v-petyk-zabranjava-stachkite-i-uvelichava-parite-za-zdraeopazvane-183571", "text": "Британският министър-председател Борис Джонсън ще представи в петък сделката си за Брекзит пред Камарата на общините, съобщи неговият говорител. \"Възнамеряваме да започнем процеса преди Коледа и да го изпълним в съответствие с конституцията след консултация с председателя на долната камара на британския парламент, който трябва да бъде избран утре, каза още говорителят на Джонсън. Същевременно Джонсън възнамерява да забрани транспортните стачки със закон, да отпусне 34 милиарда паунда допълнително за здравеопазването, да приложи австралийски тип контрол по границите срещу миграцията и да постанови поне 14 години затвор минимално наказание за терористите.", "date": "2019.12.16", "title": "Джонсън показва сделката за Брекзит в петък, забранява стачките и увеличава парите за здраеопазване"}
{"url": "https://www.monitor.bg:443/bg/a/view/proverka-183581", "text": "", "date": "2019.12.16", "title": "Проверка"}
{"url": "https://www.monitor.bg:443/bg/a/view/ilon-mysk-prashta-marihuana-na-mks-183572", "text": "\"Спейс Екс\" на Илън Мъск ще отнесе канабис при астронавтите на Международната космическа станция. Реещите се в безтегловност в Космоса земни хора могат да очакват доставката да бъде в капсулата \"Спейс Екс\" Dragon, която е планирана да направи следващото си пътуване през март 2020 г. Всъщност, става дума за агротехнологичната компания Front Range Biosciences. Наскоро тя обяви намеренията си да изпрати в космоса растителни култури коноп, законният вид канабис, който е с ниски нива на съединението THC. Веднъж отишли там, културите ще останат в инкубатор за 30 дни, а през това време конопът ще бъде наблюдаван дистанционно от Университета на Колорадо, след което културите ще бъдат върнати на Земята. Специалисти ще проучат какъв ефект, е оказало космическото излъчване и микрогравитацията върху генната експресия на конопа. Освен семена от канабис на МКС ще бъдат доставени и зърна от кафе. Учените ще проследят дали ще възникнат изменения в тези растения на генно ниво. Шеф на научната институция Джонатан Воут заяви: Има наука, която да подкрепя теорията, че растенията в космоса изпитват мутации. Това е възможност да се види дали тези мутации се задържат след връщането на растенията на Земята и дали има нови търговски приложения. Междувременно стана известно, че пилотираната капсула \"Старлайнър\" на \"Боинг\" е готова за първия изпитателен полет към Международната космическа стания (МКС), но вместо човек, в нея ще има манекен на име Роузи, съобщи Асошиейтед прес. Изстрелването е насрочено за 20 декември с ракета \"Атлас V\" от Кейп Канаверал. Полетът ще приключи на 28 декември, като капсулата ще бъде спусната с парашути над Ню Мексико. \"Надяваме се на подранил коледен подарък тази година\" - каза Фи Макалистър, директор в НАСА за космическите полети от частни компании. Тестовият пилотиран полет на \"Старлайнър\" с трима астронавти ще е евентуално следващата година. Компанията \"Спейс Екс\" също планира пилотиран полет за НАСА догодина. Компанията вече извърши изпитателен полет без екипаж през март. НАСА възложи на двете частни компании през 2014 г. да разработят капсули за превоз на астронавти до и от МКС. Независимо коя от тях ще направи първия пилотиран полет, с него американски астронавти ще полетят от родна земя за първи път от девет години. След като совалките бяха изтеглени от употреба, НАСА разчита за превоз до МКС на руските кораби.", "date": "2019.12.16", "title": "Илон Мъск праща марихуана на МКС"}
{"url": "https://www.monitor.bg:443/bg/a/view/stachni-dejstvija-uslojnjavat-pridvijvaneto-vyv-francija-183579", "text": "Четирите синдиката на транспортните работници във Франция призоваха към стачка в сектора на 16 и 17 декември 2019 г. Ще бъдат блокирани търговски центрове и бензиностанции на магистралите и това ще усложни придвижванета в много региони на страната. Това съобщават от пресцентъра на МВнР. Действията са в знак на протест срещу повишаването на цените на дизеловото гориво за камионите, както и срещу конкуренцията от чуждестранни превозвачи, съобщават световните агенции. От ведомството уточняват още, че условията за пътуване във Франция стават още по-трудни предвид продължаващата от 5 декември безсрочна стачка. Тя вече обхванала всички видове транспорт – железниците, регионалните влакове, транспортната мрежа в Париж и Ил дьо Франс - метро, влакове, автобуси. По информация на българското посолство в Париж придвижването във френската столица, особено в пиковите часове, било силно затруднено, както с обществения транспорт, така и с автомобил поради големите задръствания. На 16 декември 2019 г. сутринта задръстванията в Париж и Ил дьо Франс са достигнали общо до 530 км. Осем линии на метрото и много автобусни линии в Париж са затворени ,както и станции на метрото. При скоростните влакове се движат един от три влака, а при регионалните - четири от десет. Във вторник, 17 декември, се очаквало ситуацията да бъде още по-затруднена заради обявената на този ден манифестация в Париж, в която ще се включат представители и поддръжници на 8 синдикални организации. От министерството препоръчват на българските граждани, които са там или планират пътуване в страната, да се информират за актуалната обстановка, като имат предвид възможните затруднения и закъснения на градския транспорт.", "date": "2019.12.16", "title": "Външно предупреждава: Стачки усложняват придвижването във Франция"}
{"url": "https://www.monitor.bg:443/bg/a/view/gaf-beljaza-finala-na-bylgarija-tyrsi-talant-183580", "text": "Гаф беляза големия финал на шоуто „България търси талант“, който се проведе снощи. На второ място се класира математикът Георги Георгиев, който изуми журито и публиката със скоростна калкулация. Той посърна още по време на представянето си, тъй като в началото трябваше да пресметне 10 задачи и компютър посочи, че е сбъркал в една от тях.  След края на предаването стана ясно, че Георгиев не е направил грешка. „На финала Георги Георгиев допусна една единствена грешка в преследването на световен рекорд на живо в предаването. Същият софтуер, който е легализиран и се ползва на световните първенства по скоростна калкулация. Изводът е - машината може да сбърка, но Георги – не! Адмирации отново за това, което направи този скромен човек!“, написа във Фейсбук единият от водещите Дани Петканов. Това предизвика масово недоволство от страна на феновете в социалните мрежи. „Той е победител за зрителите, а те дадоха наградата по милост.“, „Той е истинският победител! Вотът беше нагласен, пак от съжаление дадохте наградата!“ и „Там, където има телевот, нещата винаги са нагласени. Няма прозрачност и реално няма как зрителя за разбере истинския резултат.“, гласят само част от коментарите. Междувременно предаването разгневи председателят на Федерацията по художествена гимнастика Илиана Раева, тъй като Петканов се пошегува с гостите в предаването - „Златните момичета“. „Когато до теб застанат спортисти от световна величина - “златните момичета” на България, до каквито се съмнявам, че някога си се докосвал, не се прави на “велик водещ” и не разказвай тъпи вицове, а покажи уважение към постиженията им! може да се види само от псевдо-звездите превзели телевизиите!“, коментира тя и посочи, че се надява шегата да не е по сценарий. Припомняме, че  , който впечатли с дарбата си публиката и журито в „България търси талант“ още с първото излизане на сцената.", "date": "2019.12.16", "title": "Гаф беляза финалa на „България търси талант“"}
{"url": "https://www.monitor.bg:443/bg/a/view/burgas-priema-finalite-za-kupata-na-bylgarija-183577", "text": "Бургаската зала \"Младост\" ще бъде домакин на финалния турнир за Купата на България по волейбол при мъжете, обявиха от Националната лига. Надпреварата между осемте най-добри отбора ще се проведе от 17 до 19 януари 2020 година. В трите дни ще се играят четвъртфинали, полуфинали и финал. Големият финал за Купата на България ще се проведе на 19 декември. Мач за трето място в състезанието не се предвижда. Вече е ясен и жребият за четвъртфиналите на турнира. Той противопостави домакините от \"Нефтохимик 2010\" срещу тима на \"Марек Юнион Ивкони\" (Дупница). Победителят от тази двойка ще срещне на полуфиналите победителя от двубоя \"Добруджа 07\" (Добрич) - \"Дунав\" (Русе). Голямото дерби на четвъртфиналите противопостави съставите на \"Хебър\" (Пазарджик) и \"Левски\" (София). \"Сините\" отстраниха състава на ЦСКА в третия кръг след успех с 3:2 гейма и сега искат да направят нова крачка напред. Победителят от този интригуващ сблъсък продължава на полуфиналите, където ще срещне \"Монтана\" или \"Ботев\". Отборът от Луковит пък изхвърли в предишния етап тима на \"Пирин\" (Разлог).", "date": "2019.12.16", "title": "Бургас приема финалите за Купата на България"}
{"url": "https://www.monitor.bg:443/bg/a/view/otkriha-vyzduh-ot-1870-g-v-antarktida-183582", "text": "Учени извлякоха повече от 5,5 куб. м въздух, уловен в антарктически лед дълбоко под повърхността, съобщи в. \"Дейли мейл\". Питър Неф от Вашингтонския университет каза, че пробите представляват най-голямото налично количество въздух от 70-те години на 19-и век. Учените са извадили дълбочинни проби лед от шест сондажа в Антарктида на 800-километров участък. Те са събрали общо 5 т лед и са разтопили проби в специални вакуумни камери в лаборатория. Така са получили 5,5 куб. м чисти проби атмосферен въздух, стигащи назад във времето до 1875 г. Най-късната е от 2010 г. Специалистите искат да установят колко хидроксил е имало в околната среда в различни периоди през последните 150 години. Хидроксилът понякога се нарича почистващ, защото може да разгражда парникови газове, преди да се преобразува. Той обаче е нетраен и наличието му трудно може да бъде измерено пряко. Вместо това учените искат да установят наличието на въглерод-14 моноксид, който се унищожава от хидроксила и обикновено се среща във въздушните мехурчета в леда.", "date": "2019.12.16", "title": "Откриха въздух от 1870 г. в Антарктида"}
{"url": "https://www.monitor.bg:443/bg/a/view/boeing-obmislja-da-spre-proizvodstvoto-na-737-max-183563", "text": "Злополучният самолет 737 MAX може да бъде спрян от произдводство. От американския самолетостроител Boeing се очаква да обявят евентуалното спиране или намаляване на нови броики от модела, информира в. \"Уолстрийт джърнъл\". Управителният съвет на Боинг се е събрал вчера в Чикаго, според вестника, който цитира информирани източници. Управата на Boeing разглежда паузата в производството като най-приложимата опция за самолетите, които имат сериозни проблеми. Информацията се появява няколко дни, след като Федералното управление за авиация на САЩ (FAA) оповести, че процесът по повторното сертифициране на самолетите 737 MAX ще се удължи до следващата година, давайки да се разбере, че трябва да бъде извървян още дълъг път. Шефът FAA Стивън Диксън каза пред Комитета по транспорт и инфраструктура към Камарата на представителите, че има още няколко етапа, които трябва да бъдат завършени. Авиационните регулаторни органи в света спряха от полети самолетите 737 MAX след инцидентите в Индонезия и Етиопия, които доведоха до смъртта на 346 души.", "date": "2019.12.16", "title": "Boeing е на ръба да спре производството на 737 MAX "}
{"url": "https://www.monitor.bg:443/bg/a/view/ludogorec-sreshtu-inter-v-liga-evropa-183561", "text": "\"Лудогорец\" ще играе срещу миланския гранд \"Интер\" в 1/16-финалите на Лига Европа. Това отреди жребият за този етап от надпреварата, като мачовете ще са 20 февруари в България и на 27-и в Италия. Уулвърхямптън (Англия) - Еспаньол (Испания) Спортинг Лисабон (Португалия) - Истанбул Башакшехир (Турция) Хетафе (Испания) - Аякс (Холандия) Байер Леверкузен (Германия) - Порто (Португалия) Копенхаген (Дания) - Селтик (Шотландия) Апоел Никозия (Кипър) - Базел (Швейцария) ЧФР Клуж (Румъния) - Севиля (Испания) Олимпиакос (Гърция) - Арсенал (Англия) АЗ Алкмаар (Холандия) - ЛАСК Линц (Австрия) Брюж (Белгия) - Манчестър Юнайтед (Англия) Лудогорец Разград (България) - Интер Милано (Италия) Айнтрахт Франкфурт (Германия) - Залцбург (Австрия) Шахтьор Доцнецк (Украйна) - Бенфика (Португалия) Волфсбург (Германия) - Малмьо (Швеция) Рома (Италия) - Гент (Белгия) Рейнджърс (Шотландия) - Брага (Португалия) * Мачовете са на 20 и 27 февруари.", "date": "2019.12.16", "title": "\"Лудогорец\" срещу \"Интер\" в Лига Европа"}
{"url": "https://www.monitor.bg:443/bg/a/view/dve-jeni-zaginaha-na-pytja-pazardjik-plovdiv-183567", "text": "Две жени загинаха при тежка катастрофа на пътя Пазарджик-Пловдив днес преди обед, съобщиха от пресцентъра на Областната дирекция на МВР в Пазарджик.  Пътният инцидент е станал в участъка между селата Мало Конаре и Говедаре в посока Пловдив. Лек автомобил“ Форд“ с пловдивска регистрация се е блъснал странично в микробус „ Форд“ със софийска регистрация.  За съжаление в резултат на тежкия удар са починали двете жени, пътуващи в леката кола.  Екипи на „ Пътна полиция“,  на Районното управление в Пазарджик и на пожарната бяха на мястото на тежката катастрофа, за да извадят телата на двете загинали. Според очевидци пътният инцидент е станал, след като леката кола предприела изпреварване и се ударила странично в буса.", "date": "2019.12.16", "title": "Две жени загинаха на пътя Пазарджик-Пловдив"}
{"url": "https://www.monitor.bg:443/bg/a/view/vseki-vtori-tyrgovec-se-otkazva-ot-kasovija-aparat-183564", "text": "Всеки втори търговец у нас ще се откаже от използването на касов апарат през 2020 г. Това ще стане заради невъзможност да се отговори на изискванията на наредбата за касовите апарати, показват данни от ежегодно проучване на Българска стопанска камара (БСК). Според статистиката 47% от предприятията ще спрат да използват касов апарат и ще минат изцяло на онлайн плащания, а 31% ще подменят софтуера си. Според заместник-председателя на БСК Станислав Попдончев бизнесите без апарати ще са основно в сферата на услугите и то с малък обем плащания в брой. Затова и те ще минат към плащания по банков път, което няма да доведе до увеличаване на сивия сектор. Цели 60% от анкетираните са наясно какво се изисква от тях, а други 20% не знаят какво трябва да направят. 37% смятат, че ще успеят да се справят със сроковете, а една четвърт да подменят апаратите си. Подкрепата на промените в наредбата е едва 10% или 3% нагоре спрямо предходна година, докато други 63% не ги одобряват. Въпреки това Националната агенция по приходите (НАП) е трета по най-висока оценка на одобрение, дори с наполовина намаляло доверие за последните две години. С най-висок глас на доверие са президентът (54%) и омбудсманът (39%), а с най-ниска степен на одобрение са съдебната власт (3%) и Народното събрание (8%). Близо 40% от търговците се опасяват от влизане в Еврозоната, показва още проучването. 41% го подкрепят, а 20% не могат да преценят. Според шефа на БСК Радосвет Радев разделението се дължи на недостатъчно обяснение. От присъединяването ни към Клуба на богатите може да има ползи за България като голям икономически тласък, смята Радев. Над 50% от анкетираните подкрепят въвеждането на диференцирана ставка по ДДС, а цели 80% са „За“ отпадането на задължението работодател да плаща първите три дни от болничните. Според 44% от участвалите в проучването близо 800 фирми бизнес климатът у нас се е влошил през 2019 г., 18% отчитат подобрение, а 37% смятат, че няма промяна. Спрямо предходна година „Има един плах и крехък оптимизъм за подобряване на икономическата среда“, каза Радев. Очакванията на експертите за 2020 г. обаче са предимно песимистични. 28% очакват ръст на родната икономика през 2020 г., докато 32% смятат, че ще има намаление. Освен това се очаква да има повишаване на цените на суровините, енергията, а броят на работните места в страната ще намалее. Липсата на квалифицирана работна ръка е пречка за бизнеса и сега, като основен дефицит има при тесните специалисти, следвани от изпълнителския състав и общите работници.", "date": "2019.12.16", "title": "Всеки втори търговец се отказва от касовия апарат"}
{"url": "https://www.monitor.bg:443/bg/a/view/uajnstijn-horata-zabraviha-rabotata-mi-pyrvi-az-podadoh-ryka-na-jenite-183549", "text": "Холивудският продуцент Харви Уайнстийн, който е обвинен от над 90 жени в сексуален тормоз, се оплака, че хората забравят, че именно той е започнал за първи път да позиционира представителки на нежния пол на челни позиции във филмовото производство. обяснява Уайнстийн в интервю пред New York Post. Към момента маститият продуцент е настанен в болница, след като претърпя операция на гърба. В отговор на даденото от него интервю пък част от жените, които го съдят за сексуален тормоз излязоха с отворено писмо. „Той казва в ново интервю, че не иска да бъде забравен. Е, няма да бъде. Той ще бъде запомнен като сексуален хищник и непокаял се насилник, който взе всичко и не заслужава нищо“, гласи част от изявлението на жените. Подписа си под писмото са положили 23 дами, сред които Ашли Джъд, Розана Аркет, Роуз Макгауън, Мелиса Томпсън и др. Припомняме, че само преди дни продуцентът успя да   на стойност 25 милиона долара с десетки жени, обвинили го в сексуално посегателство.", "date": "2019.12.16", "title": "Уайнстийн: Хората забравиха работата ми, първи аз подадох ръка на жените"}
{"url": "https://www.monitor.bg:443/bg/a/view/otkriha-zashto-naistina-sa-izcheznali-dinozavrite-183348", "text": "Учени от Северозападния университет в Илинойс установиха действителната причина за изчезването на динозаврите и други видове животни преди 66 милиона години, съобщи Физ.орг. Оказа се, че Земята е била подвластна на големи изменения още преди падането на астероида, което окончателно нарушило стабилността на биосферата. Бил изследван изотопният състав на калция във фосилизирани раковини на мекотели и охлюви, които са живели на границата между кредата и палеогена. Специалистите констатирали, че химичният състав се променил още преди падането на астероида, а това навежда на мисълта за бързо увеличаване на съдържанието на въглероден диоксид в океаните. До въпросното увеличаване се е стигнало в резултат на вулканични изригвания на Деканското плато на днешната територия на Индия. В разстояние на дълги години вулканичните изригвания на Деканското плато изхвърляли огромно количество въглероден газ в атмосферата, който окислил океаните и повлиял директно върху живите организми. Раковините са съставени от калциев карбонат, който се разтваря в присъствието на съдържащ се в морската вода въглероден диоксид. По-рано международна група учени заключи, че човечеството вече е повлияло по-силно върху кръговрата на въглерода, отколкото довелото до измирането на динозаврите падане на астероид.", "date": "2019.12.16", "title": "Откриха защо наистина са изчезнали динозаврите"}
{"url": "https://www.monitor.bg:443/bg/a/view/ivet-propuska-zimnija-sezon-183569", "text": "Ивет Лалова ще пропусне зимния сезон, за да съсредоточи изцяло подготовката си за предстоящата през лятото олимпиада в Токио. Това обяви спринтьорката, след като получи приза си за Атлет №1 на България за 2019 г. \"По принцип не съм фен на 60 м, може би в зала за мен по-подходящо е да бягам 400 м. През тази олимпийска година летният сезон ще започне по-рано, така че ще имам възможност за участие в достатъчно състезания. Естествено, подготовката ми е насочена изцяло към Токио\", коментира Лалова, която има квоти за 100 и за 200 м, но най-вероятно ще стартира само в по-дългия спринт. \"Планът е готов. Вече се научих да не си поставям цели и очаквания. Предстои ми много работа. Надявам се да имам късмет, здраве и шанс и да постигна максимално добри резултати\", допълни Ивет, която взе приза на сп. „Атлетика“ за пети път в кариерата си. Тя получи наградата си от спортния министър Красен Кралев. \"Ивет е значима не само за българската лека атлетика, но и за световната. Тя е пример за подражание и гордост за нас“, обяви той. Кралев обеща догодина да бъде задействана процедурата за реконструкцията на стадион „Академик“ в столицата и заедно с „Асикс Арена“ да се превърне в национален атлетически център. 18-годишният Валентин Андреев беше награден с приза за “Изгряваща звезда”, а Боян Хаджитодоров и Яна Стоева бяха отличени като победители в „Атлетика за младежи\" за 2019 г.", "date": "2019.12.16", "title": "Ивет пропуска зимния сезон"}
{"url": "https://www.monitor.bg:443/bg/a/view/djuliani-obama-e-pomognal-na-poroshenko-da-otmykne-100-mlrd-183566", "text": "Бившият кмет на Ню Йорк и адвокат на президента на САЩ Доналд Тръмп Руди Джулиани съобщи на своя профил в Twitter, че ще публикува доказателства за превземането на властта в Украйна от администрацията на бившия американски държавен глава Барак Обама и неговата ангертурна мрежа начело с бившия украински президент Петро Порошенко.   Както твърди Джулиани, Порошенко и неговите помощници са откраднали и изтеглили от страната повече от 100 милиарда долара. По думите на адвоката, част от тези средства са отишли при членовете на Демократическата партия и по-конкретно – Джо Байдън и Хилъри Клинтън. „70% отиват при покровителите в САЩ, а 30% остават за Порошенко и членовете на режима му“, пише бившият кмет на Ню Йорк. По неговите думи, фактите показват, че корупцията в Украйна е била „толкова обширна и ужасна, че президентът беше длъжен да поиска разследване САЩ-Украйна“. „Импийчмънтът (на Тръмп) е част от прикритието на демократите... Националният комитет на Демократическата партия на САЩ се е сговорил с Украйна да унищожи кандидата Тръмп. Порошенко и неговите съучастници са се намесили директно в демократичните избори на САЩ и ще отговарят за това“, заяви Джулиани и добави: „Те са ограбвали Украйна и са прикривали своите престъпления с високи ценности“.", "date": "2019.12.16", "title": "Джулиани: Обама е помогнал на Порошенко да отмъкне $100 млрд. "}
{"url": "https://www.monitor.bg:443/bg/a/view/gyrcija-pod-natisk-ot-migrantskija-potok-183570", "text": "Гърция предупреди, че е достигнала лимита си, няма признак да има спад на бежанския поток, пише британският в. „Гардиън\". За първи път от историческото споразумение между Турция и ЕС през март 2016 г. за спиране на мигрантския поток е регистриран толкова голям натиск, отбелязва изданието. Само през септември са пристигнали 10 551 мигранти - най-много за един месец от сключването на сделката. Прииждащите мигранти засилват натиска върху дясноцетристкото правителство, което обеща да заеме по-твърда позиция по казуса от предишното управление. Откакто пое властта през юли, премиерът Кириакос Мицотакис призовава ЕС да покаже по-голяма солидарност към Гърция и други държави, които се борят с мигрантския натиск. Последните данни показват, че около 40 000 мъже, жени и деца на Самос, Лесбос, Хиос, Кос и Лерос - петте основни точки за влизане в Гърция от Турция - предимно са настанени в препълнени лагери, които са с капацитет до 5400 души. Въпреки усилията на властите, те са успели да преместят около 10 000 мигранти на континенталната територия на Гърция през последните месеци. Европейската комисия подготвя нови политики за разрешаване на предизвикателствата с миграцията. Атина предупреди, че е изключително важно Брюксел да признае необходимостта бежанците да се споделят поравно сред страните членки. През миналия месец Мицотакис заяви пред Европейската комисия, че Гърция е \"достигнала лимита си\" и повече не може да се справя сама с мигрантския поток. \"Това не е гръцко-турски проблем\", обяви той и подчерта, че проблемът засяга целия Европейски съюз и очаква помощта на Брюксел, както и европейска политика. Като цяло Гърция е приела близо 90 000 бежанци и мигранти в страната. Заради тежките условия в балканската държава Брюксел е под натиск да предприеме действия. На 12 декември Франция обяви, че ще приеме 400 мигранти от Гърция.", "date": "2019.12.16", "title": "Гърция под натиск от мигрантския поток"}
{"url": "https://www.monitor.bg:443/bg/a/view/izkustvenite-elhi-izmestiha-istinskite-183565", "text": "Драстично е намаляла продажбата на коледни елхи през последните години, заяви директорът на Регионалната дирекция по горите в Кюстендил Здравчо Тодоров. За тази година, въпреки че продажби до празниците все още ще има, са реализирани едва 335 елхички. Преди пет години от дирекцията са продавали по 7500 елхи, а през миналата година броят им е бил едва 2500. Според Тодоров през последните години хората предпочитат да използват предимно изкуствени дръвчета. Не са били констатирани нарушения при продажбите на елхички по тържищата, съобщава БТА. Общо 2376 дка гори са били засегнати при пожари през тази година, съобщи още Тодоров. Увеличението на горските пожари през тази, в сравнение с миналата година, е над три пъти. През 2018 година горските пожари са били 22, а през тази - заради горещините и сухото време - 79. Голяма част от пожарите са възникнали поради небрежност, констатира Тодоров. От РДГ в Кюстендил съобщиха, че отшумява проблемът с върховия корояд на територията на дирекцията. През тази година са били усвоени след санитарни сечи общо 352 хил. куб. м дървесина.", "date": "2019.12.16", "title": "Изкуствените елхи изместиха истинските"}
{"url": "https://www.monitor.bg:443/bg/a/view/pijani-i-drogirani-zad-volana-shtykat-iz-pytishtata-v-pirinsko-183553", "text": "Пияни и дрогирани зад волана щъкат из пътищата в Пиринско. В последните дни бързи производства за извършено престъпление по чл.343Б, ал.1 от НК са образувани срещу следните водачи на ППС, съобщиха от Областната дирекция на МВР в Благоевград: На 13.12.2019г. около 18:10 часа в с.Бачево, общ.Разлог, 53-годишен мъж от с.Бачево е управлявал лек автомобил „Опел Астра“ с наличие на 2,04 промила алкохол в издишания въздух. На 15.12.2019г. около 05:50 часа по бул.“Г.Делчев“ в гр.Гоце Делчев, 21-годишен мъж от с.Брезница е управлявал лек автомобил „Опел“ с наличие на 1,85 промила в издишания въздух. На 14.12.2019г. около 03:05 часа по ул.“Ал. Стамболийски“ в гр.Благоевград, 35-годишен мъж от гр.София е управлявал лек автомобил „Фиат Пунто“ след употреба на наркотични вещества. На 14.12.2019г. около 18:05 часа по пътя между с.Баничан и с.Брезница, 22-годишен от с.Брезница е управлявал лек автомобил „Мерцедес“ след употреба на наркотични вещества.", "date": "2019.12.16", "title": "Пияни и дрогирани зад волана щъкат из пътищата в Пиринско"}
{"url": "https://www.monitor.bg:443/bg/a/view/dyrjavata-vyrnala-6-500-deca-v-uchilishte-tazi-godina-183552", "text": "", "date": "2019.12.16", "title": "Държавата върнала 6 500 деца в училище"}
{"url": "https://www.monitor.bg:443/bg/a/view/syper-sblysyci-na-1-8-finalite-v-shampionskata-liga-183551", "text": "Изключителни сблъсъци ще се състоят на осминафиналите в Шампионската лига, определи тегленият преди малко жребий. Настоящият европейски клубен шампион „Ливърпул“ ще има за съперник „Атлетико“ (Мадрид), докато най-големият двубой определено е срещата между „Реал“ (Мадрид) и „Манчестър Сити“. Първите мачове са съответно на 18/19 и 25/26 февруари 2020 година, а реваншите - на 10/11 и 17/18 март. Интересното е, че до фазата на директните елиминиации достигнаха само отбори от Топ 5 първенствата на Европа - Англия, Испания, Италия, Германия и Франция. По четири са тимовете от Острова и Пиренеите, по три са от Апенините и Бундеслигата, а два са френски. Борусия Дортмунд - Пари Сен Жермен Реал Мадрид - Манчестър Сити Аталанта - Валенсия Атлетико М - Ливърпул Челси - Байерн М Лион - Ювентус Тотнъм - Лайпциг Наполи - Барселона", "date": "2019.12.16", "title": "Супер сблъсъци на 1/8-финалите в Шампионската лига"}
{"url": "https://www.monitor.bg:443/bg/a/view/vseki-deseti-kantar-ne-otgovarja-na-iziskvanijata-183556", "text": "Десет на сто от проверените везни не отговарят на изискванията. Изводът е от проверките на Държавна агенция за метрологичен и технически надзор (ДАМТН) от началото на годината досега. От 01 януари 2019г. до 30 ноември 2019 г., служители на ГД МН на ДАМТН са извършили проверки в общо 3518 търговски обекта, на пазари и борси на територията на цялата страна. Инспектирани са общо 5036  везни. За 536 бр. от тях (11 %) e установено, че не отговарят на законовите изисквания. 92 бр. от тях са били неразрешени за търговска употреба, 440 бр. са били без знаци от извършена последваща проверка на средства за измерване в употреба, а 6 бр. са били технически неизправни. Несъответстващите везни са спрени от употреба с 290 съставени на търговците протоколи за задължителни предписания. За установените нарушения са съставени 423 бр. актове за установяване на административни нарушения на Закона за измерванията. Преди Коледа 222 търговски обекта за продажба на месо и месни продукти в цялата страна са инспектирани преди Коледа от служители на огенцията. Проверките са извършени на  територията на цялата страна. Инспекторите на ДАМТН са проверили за техническа изправност, правилна употреба и съответствие със законовите изисквания общо 301 бр. везни, използвани за пряка продажба на месо и месни продукти. За 11 от тях (3,6 % от проверените), е установено несъответствие със законовите изисквания. Тези везни не са преминали изискуемата ежегодна последваща проверка за средства за измерване в употреба, която се удостоверява с определените за целта знаци. Несъответстващите везни са спрени от употреба до привеждането им в съответствие с изискванията към тях. На използвалите ги търговци са издадени 8 бр. протокола със задължителни предписания. Съставени са и 8 акта за установяване на административни нарушения на Закона за измерванията. При проверките не е установено използването на везни, неразрешени за измервания.", "date": "2019.12.16", "title": "Всеки десети кантар не отговаря на изискванията"}
{"url": "https://www.monitor.bg:443/bg/a/view/madona-zabi-26-godishen-tancior-183548", "text": "Кралицата на попа Мадона намери нова муза. Звездата върти любов с 26-годишният танцьор Ахламалик Уилямс. Според близки до певицата, която е на 61, тя не се смущава от голямата разлика във възрастта им. За връзката им стана ясно, след като папараците ги щракнаха прегърнати на балкон в хотелска стая в Маями. Въпреки факта, че двойката не е потвърдила официално романса си, феновете на Мадона са сигурни, че тя е истинска. Известно е, че Ахламалик придружава суперзвездата на всички нейни концерти в САЩ като част от турнето към албума Мадам X.", "date": "2019.12.16", "title": "Мадона заби 26-годишен танцьор"}
{"url": "https://www.monitor.bg:443/bg/a/view/domashni-rakija-vino-sudjuk-i-prezervativi-v-koletite-za-bylgarite-v-chujbina-183559", "text": "Домашни ракия, вино и суджук преобладават в колетите, които изпращат близки на живеещи в чужбина българи. Не липсват и атрактивни подаръци, като презервативи, например, родно производство, сподели служителка в пощенска станция. Седмица преди Коледа в пощата, в Благоевград се вият опашки от сутрин до края на работния ден. Колетите пътуват предимно за Лондон, Милано и Чикаго, където благоевградската диаспора е най-многолюдна.", "date": "2019.12.16", "title": "Домашни ракия, вино, суджук и презервативи в колетите за българите в чужбина"}
{"url": "https://www.monitor.bg:443/bg/a/view/razsledvat-135-profesionalni-tenisisti-za-manipulirane-na-machove-183546", "text": "Немската национална телевизия ZDF информира за поредния голям скандал свързан с \"черно тото\" в тениса. Щатското ФБР, съвместно с властите в Белгия, Франция и Испания, разследват над 135 играчи от професионалния тенис, замесени в манипулирането на мачове. Това не е първото подобно разследване в последните години, но за първи път се съобщава, че е замесен и играч от елита на тениса. Става въпрос за тенисист от топ 30 на мъжкия тур, но на този етап името му не се разкрива. Твърди се, че разследваната схема е развъртяла 1,6 трилиона евро чрез манипулирани мачове, пише corner.dir.bg. В основата й е арменска мафиотска групировка, която е действала на територията на 7 страни, разкри белгийският заместник главен прокурор Ерик Бишоп. \"Не само измерението е огромно, но и системата на манипулаторите е много стройна. Организацията е много добре функционираща и действаща с огромен размах. Има хора, които се занимават само със сметките в заложните компании, други \"изпират\" парите, а трети контактуват с играчите. Стотици малки суми понякога се залагат на манипулираните мачове, като са замесени професионални тенисисти. Всяка манипулация би довела до десетки хиляди евро печалба\", добавя Бишоп. Освен заместник главния прокурор на Белгия, никоя друга държава не е коментирала публично разследването за уреждане на мачове.", "date": "2019.12.16", "title": "Разследват 135 тенисисти за манипулиране на мачове"}
{"url": "https://www.monitor.bg:443/bg/a/view/myj-s-25-prisydi-pak-vliza-v-zatvora-183557", "text": "Мъж с 25 присъди, влиза за пореден път в затвора за една година, за извършена кражба. Н.А. е признат за виновен затова, че на 28 март т.г. в село Иванча присвоил велосипед със скорости на стойност 53 лв. и сумата от 100 лв. – всички на обща стойност 153 лв., като обсебването представлява опасен рецидив. След изтърпяване на последното си наказание лишаване от свобода, Н.А. често сменял работата си и мястото, където живее. През месец март 2019 г. прочел обява за работа във ферма в Иванча, и решил да отиде да работи там. На 23 март той пристигнал в селото, където собственикът на фермата го настанил в къща в която да живее. Няколко дни след това обвиняемият работил във фермата. На 28 март го заболял зъб. Работодателят го закарал до зъболекар в Полски Тръмбеш и платил лечението му.  След оказаната му помощ през деня, Н.А. каза на  шефа си, че имал спешна нужда от 100 лева, и пострадалият му дал поисканата сума в заем. Когато се сдобил с толкова пари, обвиняемият решил да напусне работа и да се върне в Южна България. Без да връща парите,  взел велосипеда, който му бил предоставен да се придвижва до фермата и напуснал селото. След като установил липсата на работника и велосипеда, шефът му подал сигнал в полицията. Мъжът е открит и подведен под наказателна отговорност, а сед това признат за виновен и осъден за пореден път. Присъдата подлежи на обжалване пред Окръжен съд – В. Търново.", "date": "2019.12.16", "title": "Мъж с 25 присъди  пак влиза в затвора"}
{"url": "https://www.monitor.bg:443/bg/a/view/zaginali-rabotnici-na-ploshtadka-v-aec-kozloduj-183555", "text": "Черен понеделник за строителите, които работят на площадката на националното хранилище за ниско и средно активни радиоактивни отпадъци, което се изгражда край атомната централа в Козлодуй. По време на работа в една от шахтите са загинали двама работници. Още двама техни колеги са пострадали тежко при трудовата злополука. По предварителна информация двамата загинали са служители на външна фирма. Те работили в шахта на площадката на хранилището, когато над главите им се откъснала метална шайба и те загинали на място. Договорът за изграждане на първия етап от хранилището е подписан през 2016 г., а от 2017 година, когато започват строителни дейности на площадката, отговорността за изпълнението на строителния процес е на строителния  консорциум, включително и контрола на достъп до площадката. ДП „РАО” е възложител на обекта, а изпълнител на строителните дейности на площадката е германо-български консорциум „Национално хранилище за радиоактивни отпадъци“. Строителните дейности се контролират от юридическо лице, упражняващо независим строителен надзор в съответствие със Закона за устройство на територията.   Ръководството на Държавно предприятие „Радиоактивни отпадъци” изказва искрени съболезнования на близките на загиналите.", "date": "2019.12.16", "title": "Двама строители на ядреното хранилище в АЕЦ \"Козлодуй\" загинаха в шахта (ОБНОВЕНА)"}
{"url": "https://www.monitor.bg:443/bg/a/view/probutvat-ni-med-s-glukoza-183547", "text": "Продукти със съдържание на глюкоза и фруктоза се продават под етикета мед. Нов регламент, който влиза в сила от 1 април 2020 г. ще задължава производители да посочват страна на произход на продуктите, за да не заблуждават потребителите. Това съобщи началник сектор „Контрол на храните“ (София-град) Бистра Иванова по време на проверка на меда, предлаган в търговските вериги. В началото на всяка година се изготвя в които се залага вземането на проби от различни храни при различни показатели, като в него влизат и пробите от пчелния мед. Целта на проверките е пробите да се вземат след като продуктът вече е в търговската мрежа и производителите нямат контрол над него. Спрямо резултатите от предходната година се определя върху кой продукт да има по-засилен контрол. Като най-често нарушение експерти посочват, че храни, в които има глюкоза и фруктоза, се продават под етикета „мед“. В последно време обаче, според Иванова, все по-рядко се намират такива продукти на пазара“, успокои Иванова. При установени нарушения в търговските вериги, следват инспекции и в производствените, които могат да доведат до затваряне на веригата и глоби. Първото провинение струва от 500 - 1000 лв. за физическо лице и 1000 – 3000 лв. за юридическо лице. Специални техники, с които да се предпазим от закупуването на фалшив български пчелен мед, няма. Това се дължи на фактът, че цветът и консистенцията зависят от начина на добиването му. Експерти съветват да четем внимателно и за нашите географски ширини. Благодарение на технологичния дневник, който води всяко предприятие вече може да бъде установено дали в меда на даден производител са добавени примеси преди да стигне до щандовете на магазина и крайния потребител. Инспекциите, които ще продължат до 5 януари, се провеждат не само в търговските вериги, но и в заведения за обществено хранене и фермерски пазари. Обект на интерес са главно етикетирането и задължителната информация, която трябва да бъде обявена на опаковката на меда. В нея влизат наименованието на продукта, възможна допълнителна информация за вида му, производител и произход на продукта.", "date": "2019.12.16", "title": "Пробутват ни мед с глюкоза"}
{"url": "https://www.monitor.bg:443/bg/a/view/infarkt-pokosi-bylgarski-diplomat-v-moskva-183541", "text": "На 55-годишна възраст внезапно почина първият секретар на  посолството ни в руската столица Любомир Николов, който беше и директор на Центъра на промишлеността на Република България /ЦПРБ/ в Москва. Николов издъхнал в нощта срещу понеделник в квартирата си, разположена на ул. „Красний маяк“ в Москва. Там се намира жилищният блок на центъра на промишлеността, в който са настанени служителите на администрацията на ЦПРБ, както и представители на български търговски дружества и техните семейства.  По предварителна информация, причина за кончината на дипломата е  инфаркт. Очевидци разказаха, че първата линейка дошла към полунощ. До 3 часа през нощта пред блока паркирали още няколко коли на „Бърза помощ“. Очаква се тленните останки на първия секретар в близките дни да бъдат транспортирани до България, където ще бъде погребан от близките си.           Николов е роден на 5 октомври 1964 г. в София. Завършва висшето си образование в Московския институт за народно стопанство „Г.В.Плеханов” с магистърска степен по „Управление и планиране на народното стопанство”. Това става ясно от официалния сайт на центъра на промишлеността. В периода от 1987 г. до април 2017 г. е заемал редица изпълнителни и ръководни длъжности в български търговски компании в България и Русия. Бил е и директор кантора на Външнотърговско дружество „Булгарплодекспорт“ в бившия СССР през 1989 г. От 2004 г. до 2007 г. е главен специалист в отдел \"Туризъм\" в ЦПРБ, гр. Москва. На поста директор на промишления център е назначен на 10.04.2017 г.           Центърът на промишлеността на Република България в Москва е структура на Министерството на икономиката, има дипломатически статут и е част от зоната на работа на посолството ни в Руската федерация. По устав, центърът „съдейства и подпомага министъра на икономиката, при осъществяване на държавната политика в областта на разширяването на икономическите, търговските и техническите отношения между София и Москва, в развитието на двустранните икономически връзки, разширяване на българския износ и туризъм и привличането на инвестиции“.", "date": "2019.12.16", "title": "Инфаркт покоси български дипломат в Москва  "}
{"url": "https://www.monitor.bg:443/bg/a/view/sirak-ot-detski-dom-vyrti-biznes-v-london-183536", "text": "Сирак, роден и израсъл в детски домове, създаде свой бизнес в английската столица Лондон. Историята на Стефан Николов е пример как, когато човек иска и има воля и желание, може да победи съдбата и да промени из основи начина си на живот. За живота си до навършването на пълнолетие мъжът не иска да си спомня и да говори. Определя кратко този период като кошмар, който би искал да забрави. Споделя, че в търновския Дом „Пеньо и Мария Велкови” му се наложило да стане мъж от много рано и да започне да се бори с трудностите на живота. Признава също, че по онова време бил сърдит на всички възрастни заради това, че като малък е бил изоставен от родителите си. „Във всеки един човек на улицата аз си представях, че това може да е моята майка или моят баща и бях сърдит и озлобен на всички. Спомням си обаче съветите на двама възпитатели от Дома, които казваха: „Не търси виновниците за тежката си съдба, а сам стани герой в собствения си живот.” Послушах ги и това направих. Взех живота си в ръце и вместо да се тюхкам и оплаквам, запонах да правя всичко, за да см подготвен за трудностите и изпитанията, които ме очакват в живота. И днес съм много благодарен на двамата ми бивши възпитатели за съветите, които ми дадоха”, споделя Стефан. След като навършва пълнолетие, той напуска Дома „Пеньо и Мария Велкови”. Като свой пръв успех отчита намирането на квартира, която е първия белег за бъдещата му самостоятелност в живота. Вторият успех е намирането на работа като барман, хамалин и общ работник по строежите. Стефан признава, че не е искал да продължава с образованието, защото не бил от ученолюбивите. Единствено бил силен по математика и можел много бързо да брои пари. Негови познати успяват да го убедят да не си губи времето в България, а да замине за Великобритания, където за същата тежка работа, която работи и тук, ще взема много повече пари. Мъжът дълго време обмисля това предложение. Днес признава, че решението да напуске България може би е било от най-тежките, които е вземал в живота си, защото не знаел и думичка английски, а и мисълта да се озове в чужда държава без познати и приятели, доста го е плашела. Но в крайна сметка решава, че в България няма какво да изгуби и се хвърля смело в неизвестността на мъгливия Албион. Във Великобритания пристига през 2010 г. и започва работа отново като „общак” в строителна фирма. Трудолюбието на българина бързо е забелязано от шефовете, които само след половин година му вдигат заплатата. „Имах изключителния късмет там да попадна на коректни работодатели, които оценяваха труда ми и не ме дискриминираха само, защото съм българин”, споделя с благодарност Стефан Николов. След като прекарва известно време в Лондон и успява да задели някой лев зад гърба си, търновецът започва да се вслушва в съветите на новите си приятели да започне свой бизнес. „Съветваха ме да направя нещо свое, което да ми носи добри пари и да не съм зависим от никого, а сам да си бъда шеф. Това ми допадна като идея, но отначало ми звучеше направо фантастично. След това обаче, отново реших, че нищо няма да загубя ако пробвам и започнах да мисля с какво да започна да се занимавам. Така или иначе ако се бях провалил, винаги можех да се върна като общ работник на строежите”, споделя мъжът. След кратко умуване, той решава да се занимава с транспортни услуги. С взет под наем товарен микробус започва да обикаля търговските обекти и да обяснява че предлага товаро-разтоварни и транспортни услуги. В началото било доста трудно да успее да убеди английските търговци да му се доверят и да му повярват, че не е някой бандит, който ще отмъкне стоката им и ще изчезне. Първият му клиент станал търговец собственик на склад за риба, който му се доверил и платил, за да натовари и пренесе няколко хладилни витрини. Постепенно за коректността на българина се разчуло и все повече търговци започнали да търсят услугите му. с течение на времето Стефан създал и регистрирал официално и своя собствена фирма и започнал да пуска обяви в местни информационни сайтове. И нещата потръгват, при това учудващо доста бързо. В един момент поръчките стават толкова много, че Стефан не смогва да се справи в всичките. Затова предлага на свой колега, също българин, да се присъедини към него. А след това с разрастваето на бизнеса и територията, която покривал, му се налоило да наеме и още свои работници. Днес, шест години след началото, Стефан Николов вече има собствен проспериращ бизнес с четири микробуса и 17 свои работници. С особена гордост той споделя, че трима от работниците му са като него, бивши възпитаници на домове за сираци. Шефът не скъпи и не пести похвалите за тях. „Свестни са и се справят отлично с работата, която е много тежка физически и много отговорна.” Самият Стефан признава, че развитието и пресперирането на бизнеса, са му стрували доста изморителни дни и безсънни нощи, в които премислял постагнатото и чертаел стратегии за бъдещите си успехи. За мазолите и раните по ръцете, и за болките в кръста дори не си струва и да се говори. Те са задължителни за тежката физическа работа по товаренето и пренасянето на тежки товари. Единствената мечта, която боляринът Стефан, още не е реализирал, е да създаде свое семейство. Да намери половинката си и да стане баща на деца, на които да даде цялата онази любов, която самият той така и не е получил в детските си години. Иска неговата бъдеща съпруга да бъде българка, защото по думите му, англичанките били по-студени. Що се отнася до наследниците си, Стефан иска да има поне две деца. Категоричен е, че много ще ги обича, но в никакъв случай няма да ги разглезва и да им поднася на тепсия всичко. „Водещ принцип във възпитанието им ще бъде да се научат самите те на труд и на дисциплина. Защото това е печелившата формула, човек да успее в живота”, твърди Стефан Николов, момчето от Детския дом, успяло изцяло със собствените си сили да се издигне от живота в мизерия и да се превърне в честен английски бизнесмен.", "date": "2019.12.16", "title": "Сирак от детски дом  върти свой бизнес в Лондон"}
{"url": "https://www.monitor.bg:443/bg/a/view/pijan-mladej-otkradna-micubishi-hvanaha-go-byrzo-183540", "text": "Пийнал 20-годишен младеж от петричкото село Първомай открадна лек автомобил „Мицубиши“ и тръгнал на гости до близкото село Чуричене. След подаден сигнал, че за времето от 18:00 часа на 13.12.2019г. до 03:10 часа на 14.12.2019г.  е отнет лек автомобил „Мицубищи“, паркиран в с.Първомай с поставени ключове на таблото полицаи от РУП-Петрич са провели незабавни издривателни мероприятия. Автомобила е установен в дясно на пътя между с.Чуричене и с.Първомай. На място е задържан 20-годишния младеж, който не е успял да изтрезнее -  установени са 1,22 промила алкохол в издишания въздух.", "date": "2019.12.16", "title": "Пиян младеж открадна „Мицубиши“, хванаха го бързо"}
{"url": "https://www.monitor.bg:443/bg/a/view/ot-srjada-pernik-s-po-6-chasa-voda-na-den-183537", "text": "От сряда абонатите на ВиК дружеството в Перник ще минат на по-строг режим на водата, съобщи за „Монитор” кметът на общината Станислав Владимиров. Засега информацията е неофициална, защото чакам официално предложението от ВиК, уточни той. В рамките на града водата ще се пуска от 14:00 до 22:00 часа, а по селата абонатите ще имат вода в същите часове, но през ден. Както „Монитор” вече съобщи в основния водоизточник  . В момента, заради ниското ниво водата се пуска през най-долния отвор на водовземната кула. „От началото на следващата година се планира да започне основен ремонт на кулата и подаването на нужния дебит към пречиствателната станция за питейна вода под язовира ще се подава през основния изпускател”, обясни инж. Валентин Анастасов, от екип към МРРБ, занимаващ се с ремонта на яз. „Студена“ Едноразовият режим ще помогне да се намали броят на авариите по остарялата и амортизирана водопроводна мрежа на миньорския град. Заради загубите по нея и от кражби, огромни количества вода дошли от язовира не са фактурирани. По данни, цитирани от зам.-министъра на МРРБ Николай Нанков от 14 млн. кубика излезли от пречиствателната станция на яз. „Студена” местното ВиК дружество е фактурирало само 3,5 млн. куб. м.", "date": "2019.12.16", "title": "От сряда Перник с по 8 часа вода на ден"}
{"url": "https://www.monitor.bg:443/bg/a/view/dimityr-kuzmanov-triumfira-s-titlata-v-doha-183544", "text": "Националът на България за купа \"Дейвис\" Димитър Кузманов спечели титлата на тенис турнира на твърди кортове в катарската столица Доха с награден фонд 15 хиляди долара. Поставеният под номер 5 Кузманов победи шестия в схемата Данило Калениченко (Украйна) с 6:0, 6:4 за 76 минути игра. 26-годишният пловдивчанин взе убедително първия сет за малко повече от 20 минути, след като спечели 24 от 31 разигравания. Във втория сет играта бе по-равностойна, но българинът направи решителен пробив в десетия гейм, който му донесе и победата в мача. Титлата от Доха е под номер 20 в кариерата на Кузманов в турнирите на ITF от сериите \"Фючърс\", като за 2019 година това е 3 отличие за него. С победата си Кузманов си осигури 10 точки за световната ранглиста и 2160 долара от наградния фонд. /БТА", "date": "2019.12.16", "title": "Димитър Кузманов триумфира с титлата в Доха"}
{"url": "https://www.monitor.bg:443/bg/a/view/toto-pechalbi-tiraj-100-183543", "text": " Числа - 29, 32, 36, 40, 42, 43. Печалби: 6 - няма, 5 - 5 по 6 684,20 лв., 4 - 286 по 116,90 лв., 3 - 6070 по 7,70 лв. ДЖАКПОТ: 4 040 213,72 лв.  Числа - 1, 3, 24, 26, 31, 32. Печалби: 6 - няма, 5 - 7 по 1 731,70 лв., 4 - 254 по 47,70 лв., 3 - 5021 по 3,50 лв. ДЖАКПОТ: 746 505,01 лв.  I теглене - 8, 15, 17, 20, 25. Печалби: 5 - няма, 4 - 244 по 165,00 лв., 3 - 7834 по 6,80 лв. ДЖАКПОТ: няма II теглене - 3, 13, 19, 21, 31. Печалби: 5 - 1 по 24 348,40 лв., 4 - 329 по 85,40 лв., 3 - 8659 по 4,80 лв. ДЖАКПОТ: няма  Позиция -5, 6, 7; цифра - 3, 2, 2. Печалби: 3 - 11 по 3 196,90 лв., 2 - 2342 по 15,00 лв. ДЖАКПОТ: спечелен  2, 6, 8, 17, 45; Зодия - 3. Печалби: 5+1 - няма, 5 - няма, 4+1 - няма, 4 - 5 по 500,00 лв., 3+1 - 29 по 100,00 лв., 3 - 276 по 10,00 лв., 2+1 - 313 по 5.00 лв., 1+1 - 1403 по 1.50 лв., 2 - 3748 по 0,80 лв., 1 - 2028 по 1,00 лв. ДЖАКПОТ: 3 000 000,00 лв.  Година: 85, месец 12, дата 10, ден 7. Печалби: I група - няма, II група - няма, III група - няма, IV група - 6 по 43,80 лв., V група - 4 по 65,70 лв., VI група - 16 по 13,10 лв., VII група - 18 по 14,60 лв., VIII група - 22 по 9,60 лв., IX група - 48 по 6,60 лв., X група - 91по 4,00 лв., XI група - 179 по 2,40 лв., XII група - 274 по 1,90 лв., XIII група - 538 по 2,10 лв., XIV група - 1524по 1,20 лв., XV група - 2484 по 1,20 лв. ДЖАКПОТ: 34 290,96 лв. Печалби: Форд Фиеста, Игра: 6/49 Фиш: 100779337, Район: Бургас", "date": "2019.12.16", "title": "Тото печалби, тираж №100"}
{"url": "https://www.monitor.bg:443/bg/a/view/radev-bpodpisa-ukaza-za-cacarov-183538", "text": "Държавният глава Румен Радев издаде указ за освобождаването на Сотир Цацаров от длъжността главен прокурор, съобщиха от администрацията на президента. \"По предложение на Висшия съдебен съвет и на основание чл. 129, ал. 2 от Конституцията държавният глава издаде указ за освобождаването на Сотир Цацаров от длъжността главен прокурор\", уточняват от Дондуков 2. До това се стигна след като само преди седмица Цацаров бе избран за шеф на КПКОНПИ. Още тогава той заяви, че ще подаде веднага оставка и няма да чака 10 януари, когато мандатът му на главен прокуро изтича, за да встъпи в новата длъжност. От администрацията на държавния глава съохбщиха още, че вече стартират и консултациите при  Румен Радев за необходимостта от промени в Конституцията. Първата подготвителна среща на Румен Радев ще се проведе на 17 декември с Правния съвет към президента и с представители на академичната общност. На 19 декември от 13.00 часа пък държавният глава ще приеме на „Дондуков“ 2 представители на неправителствени организации и професионални сдружения на магистрати. Всъщност самият президент обяви, че ще предприеме консултации за промяна на Конституцията, след като подписа указа за назначаването на Иван Гешев за нов главен прокурор. Той първоначално върна предложението на ВСС, което обаче прегласува избора на Гешев. В резултат Радев подписа окончателно указа и поясни, че няма да нарушава Конституцията, въпреки призивите за това.  ", "date": "2019.12.16", "title": "Радев подписа указа за Цацаров"}
{"url": "https://www.monitor.bg:443/bg/a/view/borisov-se-sreshta-vyv-vtornik-s-protestirashtite-medicinski-sestri-183545", "text": "На срещата ще присъстват здравният министър Кирил Ананиев, министърът на труда и социалната политика Деница Сачева, както и шефът на парламентарната комисия по здравеопазване Даниела Дариткова. Медицинските сестри излязоха на протест в неделя, като разпънаха палатков лагер пред МС и  заплашиха, че ще останат в него, докато не бъдат приети от премиера Бойко Борисов. Протестиращите настояват за реформа в сектора, ясни правила при разпределението на публичните средства, достойно заплащане и по-добри условия на труд.", "date": "2019.12.16", "title": "Борисов се среща във вторник с протестиращите медицински сестри"}
{"url": "https://www.monitor.bg:443/bg/a/view/deca-dariha-diana-dimitrova-s-cvetja-i-rychno-izraboteni-kartichki-183542", "text": "С ръчно изработени картички за Коледа и цветя – така най-малките фенове зарадваха любимката си Диана Димитрова по време на представянето на третата й детска книжка „Омагьосанте“. Екранната доктор Огнянова от „Откраднат живот“ прекара няколко часа през уикенда в столичен мол, където стотици читатели се наредиха на опашка за автограф и снимка със звездата. С „Омагьосаните“ Димитрова си поставя за цел да се  . Сюжетът проследява три деца, които биват превърнати в лама, леопард и панда. Те се намират в блатото на магьосника Жабок, който пък от своя страна страда от тежка травма от миналото, причинена му от група малчугани. Въпреки че книжката е детска. Звездата е автор не само на историята, но и на илюстрациите към нея. Самата творба, оказва се, има кауза още година преди да се появи на пазара. Така, оригинални илюстрации от нея се появиха по стените на Отделението по детска урология в „Пирогов“. каза тогава екранната уроложка.", "date": "2019.12.16", "title": "Деца дариха Диана Димитрова с цветя и ръчно изработени картички"}
{"url": "https://www.monitor.bg:443/bg/a/view/spipaha-shefa-na-pytnoto-v-pernik-da-shofira-pijan-183539", "text": "Хванаха шефа на Пътното в Перник да шофира след употреба на алкохол. Проверката на 63-годишния Петър Басмаджиев е извършена на 15 декември, около 03, 50 ч., в центъра на Перник, се казва в официалното съобщение от пресцентъра на ОДМВР. Именно тогава униформените спират за проверка лек автомобил „КИА“, управляван от Басмаджиев. При изпробването му с техническо средство за алкохол били отчетени 1, 66 промила в издишания въздух. Пътният шеф е отказал кръвна проба за химичен анализ и е бил задържан за 24 ч. с полицейска мярка. Пред униформените Басмаджиев заявил, че е изпил едва 3 ракии. „Не е правил проблеми на колегите, признал си е, че е употребил алкохол. По-късно обаче категорично е отказал да му бъде взета кръвна проба. По случая е започнато бързо производство и работата продължава“, коментира и началникът на сектор „Пътна полиция” в ОДМВР-Перник, Слави Лазов. За това си провинение пътният шеф го грозят до 3 години затвор и отнемане на книжката. Басмаджиев е шеф на Пътното в Перник едва от месец. Перничани припомнят, че той е бил и кандидат за общински съветник, а преди това се е занимавал с частен бизнес. „Надяваме се законът да бъде упражнен в пълната му сила и Басмаджиев да се прости с книжката си. Едва ли ще влезе в затвора, но поне ще се сдобие с една условна присъда“, коментираха перничани.", "date": "2019.12.16", "title": "Шефът на Пътното в Перник врътнал 3 ракии и се качил зад волана "}
{"url": "https://www.monitor.bg:443/bg/a/view/sudjuk-i-seksi-podaryci-pytuvat-ot-plovdiv-za-chujbina-po-koleda-183530", "text": "Суджук, луканки, национални сувенири и календари за 2020г. с изгледи от Пловдив пътуват най-често във формата на колети от града на тепетата към чужбина. Това съобщи Диана Ранчева, началник отдел в регионалното управление на „Български пощи”. „Обикновено хората изпращат за Коледа и Нова година традиционни неща, които са чисто български – подправки, луканки, суджук. Най-често изпращат чубрица, копър, които ги няма в чужбина чисто български, сирена, кашкавали, които са родно производство и които напомнят за България”, обясни тя. Страните получатели на празничните пратки са буквално по цял свят, но най-често колетите са адресирани до Великобритания, Франция, Германия и Щатите. Друг предпочитан подарък, който лети от Пловдив за чужбина, са бонбоните. Но не какви да е, а традиционните български марки, като добре познатите ни „Тримонциум” и „Черноморец”. Пощенските служители отварят всеки колет преди да го облепят с марки. Причината е, че някои нашенци се изхитряли и се опитвали да пращат с колети за чужбина дори кисели млека и лютеници. Тези два продукта не се приемат от пощальоните, защото първият може да се спука по време на превоза, а вторият да се счупи и да омажат всичко в колета. В пощата в Пловдив имат списък кои подаръци са разрешени да приемат и кои – не. По-възрастните пловдивчани, чиито деца и внуци са в чужбина, традиционно изпращали подаръци за най-малките. За приятели чужденци пловдивчани предпочитали да пускат по пощата по-традиционните национални сувенири, като картички с български шевици, мускалчета с розово масло или луксозни календари с изгледи от Пловдив и България. Не били рядкост и секси подаръците, на които служителките в Пощата се натъквали, когато отварят колета пред изпращача за проверка. Специално за тези пратки подателите се съобразявали и ги пращали по-рано, за да стигнат навреме до получателите.", "date": "2019.12.16", "title": "Суджук и секси подаръци пътуват от Пловдив за чужбина по Коледа"}
{"url": "https://www.monitor.bg:443/bg/a/view/veselka-ot-fermata-shte-investira-goljamata-nagrada-v-sobstven-biznes-183488", "text": "Младата Веселка Маринова, която влиза в телевизионната история като първата жена победител във „Фермата“, вече крои планове как да инвестира голямата награда от 100 000 лв. Многодетната майка не бърза с решението как да разпредели сумата, но иска да стегне дома си и да стартира собствен бизнес. „Засега мисля да изчакам и да преценя как е по-добре да изхарча голямата награда. Ще се опитам с помощни насоки да стартирам някакъв бизнес. Не съм решила със сигурност в каква сфера, но първоначално мислих да е свързано с това, с което се занимавам – дърводобив“, разкри пред „Монитор“ тя. 23-годишната конярка от с. Борима, която безапелационно надви конкуренцията, още не може да осъзнае триумфа си. „Първо се огледах около мен дали има някой, който да ме ощипе, защото не можах да повярвам. Представях си как се случва предната вечер, но не вярвах, че може да стане наистина“, сподели тя. Веселка разказа още пред „Монитор“, че най-тежко в последната битка й било сеченето  , а най-много се притеснявала от доминото. Що се отнася до съперниците й – по-трудно за нея било да застане срещу автомонтьора с постоянен адрес в Испания Красимир Джунов. „Краси и Маргарита бяха подготвени, но който е по-силен от мен“, уточни тя. Припомняме, че  . Веси успя да надвие детската учителка Маргарита, а Краси - последният оцелял от чорбаджиите Сами Хоссни. Така Веселка и Краси стигнаха до финалната права. В първата и втората игра от дуела между тях младата конярка надви противника си. Зрителският вот пък завърши с 79% за Веси и 21% за Краси. Междувременно продуцентите и тв водещи Иван и Андрей обявиха, че стартира кастингът за шести сезон на \"Фермата\".", "date": "2019.12.16", "title": "Веселка от „Фермата“ ще инвестира голямата награда в собствен бизнес"}
{"url": "https://www.monitor.bg:443/bg/a/view/signal-za-bomba-v-sydebnata-palata-v-sofija-183531", "text": "Сигнал за бомба в Съдебната палата в София. Детски глас съобщил в 8:55 ч на телефон 112, че в сградата има поставено взривно устройство, съобщи Нова телевизия. В момента служители на МВР проверяват информацията. Междувременно магистрати, служители и граждани се евакуират от сградата. А тези, които имат насрочени дела за днес, не се допускат до приключване на проверката. Това е поредният сигнал за бомба, който затваря Съдебната палата. Снощи в Новините на NOVA разказахме, че Съдебната палата е една от най-честите мишени за фалшиви сигнали за бомба. Това пречи на правосъдието и на ден се отлагат по 300 дела.", "date": "2019.12.16", "title": "Сигнал за бомба в Съдебната палата в София"}
{"url": "https://www.monitor.bg:443/bg/a/view/medicinski-specialisti-s-palatkov-lager-pred-ministerski-syvet-183535", "text": "Протестът на медицинските специалисти в София продължава. Те разпънаха палатков лагер пред Министерския съвет и заплашиха, че ще останат в него, докато не бъдат приети от премиера Бойко Борисов. Протестиращите настояват за реформа в сектора, ясни правила при разпределението на публичните средства, достойно заплащане и по-добри условия на труд.", "date": "2019.12.16", "title": "Медицинските специалисти протестират с палатков лагер пред министерски съвет"}
{"url": "https://www.monitor.bg:443/bg/a/view/edna-jena-kaza-mejdu-fermata-i-misija-koleda-183533", "text": "Джингъл белс, джингъл белс, мили мои. Чувате ли вече коледните камбани? На мен главата ми дрънчи вече цял месец. Имам чувството, че е Коледа поне от ноември – моловете пълни с народ, коледна украса се вее по улиците, а реалити форматите един по един окапват като круши. Ето от събота се вълнувам като дете какво се случва във „Фермата“. Гледам, че и вие четете –  , пък кръв се ля, пък радост и сълзи. Балканска радост. Докато течеше финала се замислих – то нашия живот отдавна си е едно риалити. Като почнеш сутрин със сближаването по задръстванията, минеш през интимно близките срещи в градския транспорт и супермаркета и накрая се чучнеш пред Фейсбука да зяпаш кой какво е сготвил, какви чорапи е оплел (купил) за милото и кой е извадил яка снимка от далена дестинация. И понеже в главата ми дрънчат камбаните, а и съм малко мързелива напоследък – имам идея. Мили хора, обръщам се към вас с молба – пращайте ми историите си от Коледа. Пишете ми писма, пращайте снимки, клипове, вицове, приказки, а пък добрите хора от „Монитор“ ще ги публикуват. Всеки ден. Значи, много е просто – пишете на   или ни намирате във Фейсбук страницата на  . И там започвате да ни заливате с коледни истории. А ние ще се смеем с вас и ще ги споделяме с другите – и те са се радват на народното творчество. Това е от мен засега, отивам да купя боб от Женския пазар, че тази година ще се уча да правя коледна трапеза като съседката Мичето, дето моя убостник я хвали като за световно. А вие не ни жалете и ни пращайте писма – изобилие да се чувства!", "date": "2019.12.16", "title": "Една жена каза: Между „Фермата“ и мисия \"Коледа\""}
{"url": "https://www.monitor.bg:443/bg/a/view/nezrjashtijat-imitator-andrijan-asenov-triumfira-v-bylgarija-tyrsi-talant-183532", "text": "Незрящият имитатор Андриян Асенов, който впечатли с дарбата си публиката и журито в „България търси талант“ още с първото си излизане на сцената, е големият победител в шоуто. Той си тръгна от залата с любовта на публиката и чек за 50 000 лв. Момчето е от село Лесковец, но живее в София и работи като продавач в онлайн магазин към „Национална потребителна кооперация на слепите в България“ и се занимава с театър към Алма Алтер. Твърди, че увреждането му по никакъв начин не му пречи да постига това, което желае. Никога не се е самосъжалявал и не е мрънкал. Казва, че слуша, а понякога това е много по-добре, защото по този начин успяваш да се сближиш с хората, да усетиш тяхната енергия и вътрешно „аз“. По време на предварителните кастинги талантът му провокира Мис България 2006 Славена Вътова да натисне златния бутон и да го изпрати директно на финал. Математическият талант Георги Георгиев се класира на второ място, а бронзовият медал отиде при Dance Station.", "date": "2019.12.16", "title": "Незрящият имитатор Андриян Асенов триумфира в „България търси талант“"}
{"url": "https://www.monitor.bg:443/bg/a/view/boj-mejdu-shofiori-na-trolej-i-avtobus-v-stolicata-183529", "text": "Шофьори на тролей и автомобил си размениха удари, след забележка при спречкване на пътя. Инцидентът е станал в неделя след обяд в столичния квартал „Гоце Делчев”. „Той ще бъде санкциониран за това, че е напуснал кабината, а не заради нещо друго. Отделно ще има разговор с психолог”, коментира инж.Иво Василев, зам.-директор на \"Столичен електротранспорт\" пред бТВ. Василев обясни, че два автомобила са извършили неразрешени маневри и попречили на движението на тролейбуса. Едната кола била в непосредствена близост до него и така се създала предпоставка за катастрофа. По думите на Иво Василев шофьорът на тролея си помислил, че се е стигнало до удар и затова слязъл да провери. След като установил, че такъв не е имало, решил да направи забележка на шофьора на колата. Той обаче го напсувал и го ударил веднъж, след което шофьорът на тролея отвърнал. „В този случай полицията не се занимава, защото няма пострадало и виновно лице”, поясни зам.-директорът на \"Столичен електротранспорт\".Двамата участници в инцидента не са подали жалби.", "date": "2019.12.16", "title": "Бой между шофьори на тролей и автобус в столицата"}
{"url": "https://www.monitor.bg:443/bg/a/view/francija-blokirana-i-tazi-sedmica-ot-stachka-183528", "text": "Професионални шофьори и други работещи в автомобилния транспорт се готвят от понеделник да блокират пътища във Франция в знак на протест срещу повишаването на цените на дизеловото гориво за камионите, както и срещу конкуренцията от чуждестранни превозвачи. Протестите на шофьорите ще се проведат на фона на общонационалната стачка на работещите в транспорта срещу пенсионната реформа и само седмица преди коледните празници. С приближаването на Коледа французите се опитват отрано да се подготвят за гостуването на роднини в други градове и като имат предвид непредсказуемото движение на влаковете през последните дни, показват предпочитание към пътуването с автомобил и услугите за търсене на спътници. При увеличения трафик по пътищата на страната, действията на превозвачите може да предизвикат по-големи задръствания, отколкото преди общата стачка. Междувременно ръководството на френските национални железници SNCF реши да изтегли от смяна машинистите, диспечерите и кондукторите, които не участват в стачката, за да осигури наличен персонал в дните преди Коледа (20-22 декември). Тази мярка е насочена предимно към запазване на движението на скоростните влакове TVG. В понеделник влаковете TVG ще се движат с 25 процента от нормалната честота. 30 процента ще е движението по регионалните влакове TER.", "date": "2019.12.16", "title": "Франция блокирана и тази седмица от стачка"}
{"url": "https://www.monitor.bg:443/bg/a/view/elina-petrova-direktor-klientsko-izjivjavane-vyv-vivakom-klientite-veche-ne-tyrsjat-samo-evtino-a-kachestveni-uslugi-183501", "text": "Преди няколко години основната битка беше кой ще предложи на потребителите най-ниските цени. Сега нещата стоят на друга плоскост, потребителите стават все по-взискателни. - Телеком пазарът в България е изключително динамичен, а през последните години доста се промени. Преди няколко години основната битка беше кой ще предложи на потребителите най-ниските цени. Сега нещата стоят на друга плоскост, потребителите стават все по-взискателни. Вече не се интересуват кой ще им предложи най-ниските цени, а какво ще получат от нас за парите, които плащат. Ето защо за нас е все по-важно да познаваме по-добре нашите потребители и какво те очакват от нас. Само по този начин може да покрием техните изисквания и да предизвикаме положителни емоции у тях. Ние знаем, че нашите потребители искат да получат оферти от нас с правилното съдържание, в правилния момент, по най-удобния за тях канал, с послания, които са разбираеми за тях. И това е нещото, което правим в моята дирекция, т.е. таргетиран маркетинг и кампании, за да отговорим на тези очаквания. Потребителите имат и високи очаквания за обслужването, което получават през различните точки на контакт с нас. Това е следващото нещо, което правим, т.е. подсигуряване на консистентно и с високо качество обслужване на клиентите, когато посещават нашите магазини, говорят с нашите сътрудници на 123, биват посетени от техници или ползват нашите дигитални услуги за самообслужване. Това е доста предизвикателна задача, която решаваме като сме в много тясна връзка с нашите колеги, отговорни за съответните звена, от една страна, а от друга, като работим върху основните клиентски процеси и активности. - В своята работа ние следваме един основен принцип - клиентът е най-важният. Ако не му предоставим отлично клиентско изживяване, той ще потърси алтернатива. А как разбираме, че сме си свършили добре своята работа, много лесно: когато имаме много клиенти, които са посланици на нашата марка, от една страна, а от друга, имаме все повече клиенти, които избират да останат с нас и все по-малко такива, които си тръгват от нас. Тези три показателя ни показват колко добре отговаряме на очакванията им. Изключително съм доволна от представянето на тези показатели, а това има пряко отражение и върху постигнатите от компанията отлични финансови резултати през последните години. Естествено, ние не се главозамайваме и знаем, че трябва постоянно да поддържаме това високо ниво и това е нашата задача и през следващата година. - За клиентите е важно какво получават срещу цената, която плащат. В този смисъл създаване на качеството се превръща в наша основна задача и отличителна характеристика. Това означава какви продукти и услуги създаваме, колко лесни за използване са те, какво обслужване предоставяме на нашите потребители, колко сме в крак с модерните дигитални тенденции, колко клиентски ориентирани са нашите процеси и до колко клиентът е в центъра на всички наши действия. Например ние знаем, че нашите клиенти искат да се забавляват навсякъде и по всяко време. Ето защо за определени тарифи нашите потребители получават достъп до TV GO И TIDAL. Това са приложения, с много богато телевизионно и музикално съдържание, които имат бърза регистрация и са изключително лесни за използване. В динамичния свят, в който живеем, една от основните тенденции е възможността на потребителите да се наслаждават на свободното си време. Ето защо наша основна задача е постоянно да развиваме дигиталните канали за продажба и самообслужване. В MyVivacom нашите клиенти могат навсякъде и по всяко време, бързо и лесно да управляват услугите си и да се възползват от персонализирано предложение от нас. Ние знаем, че нашите клиенти трябва да получават един и същ отговор на въпрос, независимо къде ще ни попитат – в магазин, на 123 или дигитално в нашата уебформа. Посредством различни активности работим и за това, дори когато потребителите изпитват затруднение, да превърнем техния опит в позитивен. - Създаването на нашата дирекция се оказа логично продължение на тенденциите, които присъстват на пазара. Появи се необходимостта едно звено да отговаря за цялостното изживяване на нашите потребители, което да работи в тясна връзка с другите звена. Като върна лентата назад, за последните три години доста неща постигнахме, като бих казала, че това много ясно личи и по финансовите показатели на компанията. Това, за което ние имаме доста пряк принос, е повишената лоялност на нашите потребители, т.е. все повече клиенти остават с нас и все по-малко си тръгват. Как постигнахме това - в началото за нас беше много важно да знаем от какво точно имат нужда потребителите ни. Проведохме много задълбочени изследвания и продължаваме да ги правим, за да имаме много добро знание: какво, кога и как да предложим на нашите потребители. В допълнение се ревизираха много от клиентски ориентираните процеси, като например сега по-голямата част от нашите потребители могат да си активират роуминг само с един клик през My VIVACOM. Ревизирахме основната SMS комуникация към нашите потребители, така че да е разбираема за тях. Включихме нашите потребители в тестове на нови продукти и услуги, т.е. събираме обратна връзка от тях, преди пускането им на пазара и наистина се съобразяваме с получените мнения. Предприехме стратегия да информираме нашите потребители предварително при профилактика или технически затруднения. В допълнение вече е налична опцията дигитално клиентите ни да заявяват, ако имат технически проблеми. Работихме и ще продължим да работим за създаване на клиентски ориентирана култура в компанията както сред звената, които пряко обслужват клиенти, така и сред всички служители. Доста активности реализирахме, а с увереност мога да кажа, че имаме доста амбициозен план и за 2020 година. - Това, което мога да кажа, е, че през 2020 година ще продължим да се фокусираме върху нашите потребители и индивидуалния подход към всеки един от тях. Със сигурност сме подготвили активности, с които много приятно и неочаквано да изненадаме нашите клиенти, за да продължим да предизвикваме много позитивни емоции. Елина Петрова работи във \"Виваком\" ит 3 г. като 2 г. е на позиция Директор \"Клиентско изживяване\". За своите 21 г. упраленски опит в телеком индустрията е заемала различни позиции в областта на стратегическия маркетинг. Има магистърска степен по Икономика на Телекомуникациите от УНСС, както и EMBA от AUBG.", "date": "2019.12.16", "title": "Елина Петрова, Виваком: Клиентите търсят високо качество и позитивни изживявания"}
{"url": "https://www.monitor.bg:443/bg/a/view/djado-koleda-na-gosti-v-monitor-183534", "text": "И тази година Дядо Коледа не подмина верните си приятели от „Монитор“. По традиция белобрадия старец гостува в редакцията на „Телеграф медия“ и зарадва малчуганите, които го чакаха с нетърпение. Разбира се, той отново бе посрещнат от любезната домакиня- главният редактор на вестник и агенция „Монитор“ - Любомира Будакова, която го бе уверила, че дечицата са били послушни през годината. Затова и бяха възнаградени подобаващо. Те чакаха нетърпеливо пред вратата, за да зърнат пълния чувал с подаръци. Очаквано Добрия старец не ги разочарова и им беше подготвил куп изненади. Децата пък се представиха като истински артисти на сцена и го зарадваха със стихове и песни. След това всеки получи своя подарък, като в ролята на прекрасни асистентки на дядо Коледа се превъплатиха и двете ни Снежанки-неотразимите Боби и Мони. В торбичките си хлапетата отриха изненади,  , което за трета поредна година бе истински помощник на белобрадия старец  И накрая, вече като традиция, Дядо Коледа не пропусна да благодари сърдечно на прекрасната домакиня - главния редактор на \"Монитор\" Любомира Будакова, която и тази година получи целувка от него. И пожелания за здрава и успешна Нова година и благоденствие за целия ни екип!", "date": "2019.12.16", "title": "Дядо Коледа на гости в „Монитор“"}
{"url": "https://www.monitor.bg:443/bg/a/view/do-500-leva-po-malko-danyci-do-31-mart-183500", "text": "До 5 на сто или до 500 лв. от данъка за довнасяне може да използват гражданите, подали годишните си данъчни декларации до 31 март 2020 г. Това съобщиха от Националната агенция по приходите (НАП) по време на семинар, посветен на новоприетите изменения в данъчните закони. До момента намалението използваха само прилежните данъкоплатци, подали необходимите документи до края на първия месец от новата година. По време на семинара от приходната агенция изредиха важни промени, които ще влязат в сила от 2020 г. Една от тях е, че данъчните декларации ще бъдат попълвани автоматично. Улесненията ще може да се използват от тези, които имат персонален идентификационен код (ПИК) или електронен подпис. НАП сама ще зареди информацията, която е постъпила от данъкоплатците. „Ако има неточности или грешки, лицето винаги трябва да се обръща към предприятието и то носи отговорност за това, което подава като данни“, напомни Евгения Попова от приходната агенция като предупреди, че всеки гражданин има задължението и да уточни дали са верни. Към декларацията може да се добавят и други доходи, постъпили от физически лица, или от чужбина. Наемодателите пък сами ще попълват информацията. Самоосигурявалите се през 2019 г. са задължени електронно да подадат декларация. „Дори само 1 месец да сте се осигурявали сами, то трябва да се отметне в декларацията, че сте го правили“, каза още Попова. Всички данъкоплатци имат задължението в случай на използвани облекчения, да посочат какви са те. Напомняме, че към данъчната декларация вече ще се подават три документа по-малко: копие от решение за намалена работоспособност, копие от решение за ТЕЛК/НЕЛК и копия на платежни документи, които удостоверяват направените вноски за закупуване на осигурителен стаж при пенсиониране. Друго улеснение е отпадането на служебните бележки. Те ще се дават само когато служителят ги поиска, а работодателят ще има срок от 2 седмици да ги връчи. Бележката няма да се прилага към данъчната декларация. Справката за изплатени през годината доходи и удържани данъци и задължителни осигурителни вноски вече ще се внася Срокът за това е 28 февруари. Нов момент е, че в нея може да се правят многобройни корекции в срок до 30 септември. За тях работодателите нямат задължение да известяват НАП. В справката необлагаемите награди от игри няма да се вписват. В случай на доходи от дивиденти, то когато те са под 100 лв., лицата няма да се разглеждат поотделно. „Ако на 500 лица сме изплатила доходи от дивиденти, но на 50 от тях доходите от тях са до 100 лв., то за тях ще напишем общата сума на размера на доходите. За другите 450 ще попълним отделно данните“, поясни Попова. Над 16 000 са електронните магазини, които са се регистрирали в приходната агенция. Това е изискването, на което трябва да отговорят и физически, и юридически лица, извършващи продажби в интернет, според наредбата за касовите апарати. Наредбата поставя условия към търговците, разработчиците на софтуер за управление на продажби (СУПТО) и към самия софтуер. Първите трябва да използват т.нар. СУПТО, което да позволява на НАП дистанционно да използва информацията от него. Възможно е в един магазин да има два СУПТО, свързани към едно и също фискално устройство. В такъв случай трябва да се подаде информацията как софтуерът ще формира уникален код на продажба. Всеки търговец трябва да каже какъв софтуер използва, кои са свързаните към него фискални или нефискални устройства, от кого е закупен, както и откога работи системата. Доставчиците на софтуера също трябва да се регистрират в НАП и да потвърдят, че продуктите им отговарят на изискванията. Към 13 декември вече има 456 регистрирани софтуера, които може да се използват от търговци.", "date": "2019.12.16", "title": "Пестим до 500 лв. данъци с декларация до 31 март"}
{"url": "https://www.monitor.bg:443/bg/a/view/aleksi-stratiev-kameri-da-ustanovjavat-avtomatichno-narushenijata-na-pytja-183507", "text": "Връхните дрехи на децата да са със светлоотразителни елементи, казва в интервю за \"Монитор\" експертът по пътна безопасност - Отговарям веднага, че всъщност през зимния период катастрофите са много по-малко, отколкото през летния. Така че не това е причината за увеличаване на пътнотранспортните произшествия. Действително денят е по-кратък, а светлите часове са по-малко. За населените места това е сериозен проблем, но както изтъкнах, причината не е в сезона. По-скоро е в поведението на водачите и пешеходците. Това зависи от много фактори и едва ли проблемът може да се реши от една такава операция на МВР, въпреки че мярката е добра. Но тази акция не може да продължи дълго време, тъй като няма достатъчно ресурс. В такива акции се ангажират хора, препращат се служители от едно място на друго. Не знам доколко обаче ще има голям ефект. Виждам, че обществото е доста нагнетено и случилото се през последните дни получи широк отзвук, особено в медиите. - Не бих казал регулярни. Това е вид контрол, който обаче според мен не бива да се постига с такива акции. Нужен е дълготраен ефект и ежедневен контрол, за да може участниците в движението да се съобразяват как се държат на пътя. Много пъти е коментирано, че е нужно много повече служители да бъдат на пътя. Но това означава, че трябва да загърбят друга работа и се пренасочват от други места, да не почиват по празници. Няма как да се назначат нови хора. Затова този контрол трябва да се прехвърли максимално на пътни технически средства. Виждате как се развива техниката в днешно време. Така ще се спести ресурс и полицаи ще може да опазват други населени места. - Да, нужни са много повече камери, но които установяват автоматично нарушенията. Те са доказани в целия свят. Мога да дам конкретен пример, който даде резултат при столичани. Много говорехме за бус лентите и че там трябва да има контрол. След като се поставиха камери, нарушенията спряха. Така че това е едно от решенията, които могат да освободят служители. Много е важно и хората, които работят с инфраструктурата, да гарантират пътна безопасност. Например на мястото, където са ударени децата, се вижда една ясна пешеходна пътека. Хората минават от там между мантинелата и пешеходното заграждение, но трябва само още едно пано, което дори не струва много пари. Тогава най-вероятно нямаше да се стигне до този инцидент. - Как обаче да стане това без ефективен контрол, който може да се осъществи от технически средства. Те работят непрекъснато. - Светлоотразителните елементи са полезни, от десетки години говорим за необходимостта от тях. Лично мое мнение е и че дори връхните дрехи за деца, които се предлагат на пазара, трябва да са с такива елементи. Това може да се уреди. Преди 10-15 години имаше същата идея, но впоследствие отпадна. Добре е да се приложи и у нас, но е доказано, че където има камери, които контролират движението, нещата се регулират. - Имайте предвид, че в Европа има камери, които измерват дори тежестта на автомобилите, които се движат по пътя. Засега при нас това няма как да се случи. Другото важно нещо - в момента се изгражда тол системата. Тя беше една перфектна система, която би могла да се съчетае със система за контрол на пътя. Има изградени инфраструктури, така че това е много леко решение, стига някой да го възприеме. - През 2008 година бяха монтирани първите стационарни камери. След това в продължение на пет години загиналите от 1060 стигнаха до 601. Всяка година имаше драстичен спад. За съжаление след това и загиналите, и ранените се увеличиха. Това говори, че сме изоставили пътя за изграждане на такава система. Но както казах, нужно е не оператор да гледа впоследствие камерите и да установява има ли нарушение или не, а самото устройство веднага да регистрира такова. Не е нужно и да се пишат актове и да се усложнява системата. - Системата „Бонус-малус“ ще помогне изключително много на застрахователите да имат повече пари. За мен това е целта, защото нещата, които се предвиждат, са изключително абсурдни. Хората, които нарушават закона, би трябвало да търпят санкции. Затова питам защо за нарушения, които системата предвижда да влязат, не се увеличат глобите в Закона за движение по пътищата. Знаете, че поне парите от санкциите постъпват в държавния бюджет. А сега трябва да плаща на застрахователя. Може би идеята на „Бонус-малус“ е добра, но трябва да се обмисли и може би да се въведе една по-лека форма. А не след четири години да се дискутира дали действа или не. Годишно у нас има около 90 000 произшествия с щети. Защо на хората, които са получили пари на база на застраховката си, не им се намали веднага данъкът. Това е един обективен критерий. Такъв подход хората биха възпрели по-добре. Роден е през 1953 г. в София През 1980 г. завършва Факултет “Полиция” в Академията на МВР и веднага започва работа в КАТ като автоконтрольор През 1986 г. получава и дипломата си от Юридическия факултет на Софийския университет “Св. Климент Охридски” През 2004 г. е назначен за шеф на отдел “Пътна полиция” в Националната полиция, а пет години по-късно и за зам.-директор на Главна дирекция “Охранителна полиция”", "date": "2019.12.16", "title": "Алекси Стратиев: Камери да установяват автоматично нарушенията на пътя"}
{"url": "https://www.monitor.bg:443/bg/a/view/vrychvat-chetvyrtite-godishni-nagradi-v-turizma-za-2019-g-183526", "text": "Церемонията по връчването на Четвъртите годишни награди в туризма за 2019 г. ще се състои на 16 декември в 18.30 часа в Централния военен клуб. Председателят на Народното събрание Цвета Караянчева ще връчи голямата награда. Инициативата е на Министерството на туризма и се провежда в 16 категории. Целта е страната ни да бъде популяризирана като целогодишна туристическа дестинация, както и да се поощрят усилията на всички, ангажирани в развитието на туризма като приоритет за българската икономика.", "date": "2019.12.16", "title": "Връчват Четвъртите годишни награди в туризма за 2019 г."}
{"url": "https://www.monitor.bg:443/bg/a/view/po-malko-bolni-rabotnici-harchat-poveche-pari-ot-budjeta-183518", "text": "През 2019 г. намалява средният брой работещи, които са ползвали болничен лист заради общо заболяване, но в тазгодишния бюджет е предвидено да се похарчат с 12 млн. лева повече. Това показва справка на социалното ведомство в писмен отговор на ресорния министър Деница Сачева на депутатски въпрос. За 2019 г. са предвидени 474 млн. лева за болнични поради общо заболяване, до края на септември средно месечно са боледували 136 хил. работещи. От справката прави впечатление, че броят на работниците намалява спрямо 2018 т., когато са били 144 души, но за техните почивки по болест парите се увеличават с 12 млн. лева. Това означава, че анализът на синдикатите е верен и бюджетът се източва не с почивки около празниците, а от дългите липси на работещите. През последните години то обаче не е при краткотрайните до 7 дни, за които се твърди, че разтягат почивката на осигурените, а при тези с продължителност между 15 и 30 дни. Те пък се издават не от личните лекари, а от болниците, които имат интерес от по-голям прием, за да си вържат бюджета. Данните са от анализ на КНСБ, изготвен въз основа на данни на НОИ за изплатените болнични в периода 2011-2018 г. Според него ръстът на изплатените обезщетения в този период е над 2,1 пъти - общият годишен разход за парични обезщетения за временна неработоспособност поради общо заболяване през 2011 г. е 256 млн. лв., а през 2018 г. стига до 556 млн. лв. Проучване на Асоциацията на индустриалния капитал в България (АИКБ) показва, че за изплащане на обезщетения при заболяване държавата и бизнесът заплащат общо около 710 млн. лева годишно. От тях 160 млн. лв. бизнесът за първите три дни, а останалата сума - НОИ за остатъка от дните по болничен лист, издаден от личен лекар или здравно заведение. Наскоро управляващите опитаха което е ангажимент на работодателите от 2010 г. Мотивът беше, че така ще се ограничат злоупотребите с фалшиви болнични, вземани най-вече за удължаване на почивните дни. Впоследствие премиерът Бойко Борисов отмени решението. Работодателските организации изпълниха миналата седмица заканата си да не участват в Националния съвет за тристранно сътрудничество, докато в дневния му ред не бъде включен проблемът с болничните. Правителството обсъди на тристранка увеличението на минималната заплата, която от 1 януари става 610 лв., само със синдикатите, които подкрепиха решението. Само една работодателска организация - Съюзът за стопанска инициатива, присъства на заседанието, което е първо след смяната на социалния министър, но гласува против увеличението. Асоциацията на организациите на българските работодатели отказва да плаща първите три дни от болничния. Синдикатите пък заплашват с протести при намаляване на обезщетението. Финансовото министерство категорично отказва този ангажимент да се върне към НОИ, тъй като това означава около 200 млн. лв. повече разходи в бюджета на държавното обществено осигуряване.", "date": "2019.12.16", "title": "По-малко болни работници харчат повече пари от бюджета"}
{"url": "https://www.monitor.bg:443/bg/a/view/top-bg-promoutyr-ujili-avtori-na-muzika-s-590-hil-lv-183516", "text": "Queen, Scorpions, Стинг, Лени Кравиц, Том Джоунс, Ерос Рамацоти – това е само част от списъка със звезди, чиито концерти у нас са се провели без организаторът да е заплатил дължимия по закон лиценз за музика. Най-големият промоутър в страната - „София Мюзик Ентерпрайсис“ (СМЕ), влезе в списъка с други такива компании, използващи порочни практики, за да избегнат заделянето на пари за авторски възнаграждения. Така само през последните четири години СМЕ не е уредил правата за над 20 събития, които са се провели у нас, и по този начин е ощетил композитори, текстописци и аранжори с 590 хиляди лева без ДДС, научи „Монитор“. Без лиценз е и концертът на Лара Фабиан, който трябва да се проведе тази вечер в зала „Арена Армеец“. Предвид, че учреждението носи солидарна отговорност с промоутъра що се касае уреждането на правата на авторите, Самата зала е получила в петък предупредително писмо от сдружението за колективно управление на авторски права Музикаутор. До момента няма официално становище от „Арена Армеец“ дали ще допусне изявата на Фабиан да се състои. Неизплащането на лиценз за музиката по концерти е често срещана практика от страна на родните промоутъри. „СМЕ е поел по стъпките на други организатори на концерти като Болкан Ентъртеймънт Къмпани, Моко Сълюшън, АРТ БГ, чиито задължения към Музикаутор надхвърлят 1,5 милиона лева само през последните години“, коментират от сдружението, чиято роля е да разпределя заплатените от промоутъра възнаграждения на авторите на песните, които звучат по време на концертите. От организацията обясниха пред „Монитор“, че са се правили опити въпросът със задълженията на СМЕ да бъдат решени доброволно, като според първоначална договорка това е трябвало да се случва разсрочено. Въпреки това което е провокирало Музикаутор да предприеме съдебни действия. „От справка в Търговския регистър става ясно, че компаниите на СМЕ, управлявани от Иван Несторов и Димитър Ковачев - Фънки, които са изключителни представители за страната на световния лидер Live Nation, вече са с други собственици и с крупни дългове към авторите на музика“, съобщава още сдружението. По негови данни, правата на нито едно от събитията, свързани с големия фестивал на СМЕ Hills Of Rock, също не са уредени. За провеждането на музикалния форум организаторът получаваше от община Пловдив по 1,9 млн. лв. на всеки три години. Днес собственик на марката е „Фест тийм“ ООД, представлявано от Стефан Еленков. Същото лице участва в комисията на Общинска фондация „Пловдив 2019 г.“ за избор на фирма за откриването на „Пловдив – Европейска столица на културата 2019 г.“. Според посочената информация на сайта на Ивентим.бг компанията на Еленков е поела организацията на събития от календара за 2020 г., които досега бяха обявени за събития на СМЕ и Live Nation. „Монитор“ опитва през последните два дни да се свърже с представители на „София Мюзик Ентерпрайсис. До момента все още няма коментар от промоутъра по темата.", "date": "2019.12.16", "title": "Топ БГ промоутър ужили автори на музика с 590 хил. лв."}
{"url": "https://www.monitor.bg:443/bg/a/view/neobichajno-za-dekemvri-toplo-vreme-i-prez-novata-sedmica-183525", "text": "Атмосферното налягане е по-високо от средното за декември и още ще се повиши. Над равнинната част от страната ще се образува ниска слоеста облачност или мъгла и видимостта ще е намалена. Временно подобрение на видимостта ще настъпва в следобедните часове. Над планинските райони през деня ще бъде предимно слънчево. Максималните температури ще бъдат между 10-15 градуса, по-ниски ще остават дневните температури в местата с трайна мъгла. Минималните температури ще бъдат между 0 и 5 градуса. Ще духа до умерен югозападен вятър. Максималната температура на височина 1200 метра около 11 градуса, на 2000 метра - около 6 градуса. Над Черноморието преди обяд на места ще има мъгла или ниска слоеста облачност. След обяд ще настъпва разкъсване на облачността и подобрение на видимостта. Почти тихо. Максимални температури на въздуха - 13-15 градуса. Температурата на морската вода е 13-15 градуса. Вълнението на морето ще бъде 2-3 бала. Във вторник и сряда над страната от югозапад ще продължи да се пренасят топли въздушни маси. По поречието на Дунав, в котловините и на места в Горнотракийската низина сутрин ще бъде с мъгли, ниска облачност и намалена видимост, които в отделни райони ще се задържат все по-дълго. Дневните температури там ще остават по-ниски - до 4-8 градуса. В останалата част от страната ще бъде предимно слънчево, затоплянето ще продължи. Значително по-високи от обичайните ще бъдат температурите в Предбалкана, където дневните ще достигат 15-18 градуса. Минималните температури ще бъдат предимно между 0 и 5 градуса, в югоизточните райони до 8 градуса.  ", "date": "2019.12.16", "title": "Необичайно за декември топло време и през новата седмица"}
{"url": "https://www.monitor.bg:443/bg/a/view/snejna-burja-mori-sa-sht-183527", "text": "Шестима души в два щата са загинали при произшествия, предизвикани от лошото време, заявиха властите. Зимна буря, обхванала средната част на САЩ в неделя, създаде опасни условия за шофьорите, като на някои места движението беше парализирано заради десетки катастрофи. Бурята обхвана район от Скалистите планини до Средния Запад, съобщи Националната метеорологична служба. Очаква се фронтът да удари Източното крайбрежие в понеделник, съобщи телевизия NBC. Около 13 милиона души от Колорадо до Кънектикът са под предупреждения за опасно време, тъй като фронтът може да засегне до 39 милиона души в 16 щата.", "date": "2019.12.16", "title": "Снежна буря мори САЩ "}
