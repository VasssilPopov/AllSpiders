{"url": "https://www.monitor.bg:443/bg/a/view/marica-ostava-bez-pobeda-v-sh-l-sled-razgrom-ot-vakyfbank-156591", "text": "Волейболният отбор на „Марица“ (Пловдив) остава без победа в груповата фаза на Шампионската лига за жени. Шампионките на България паднаха като гости на първенеца на Турция, Европа и света „Вакъфбанк“ (Истанбул) с 0:3 (-19, -17, -19) в четвъртия си мач в група А на турнира, игран тази вечер в турския мегаполис. Така \"жълто-сините\" остават на последното 4-о място в групата без победа до момента и без шансове за продължаване напред в ШЛ. „Вакъфбанк“ пък е еднолично начело с 4 победи от 4 мача и 12 точки, като почти сигурно се класира за 1/4-финалите. В следващия, предпоследен, 5-и кръг „Марица“ е домакин на френския „Безие“, докато турският гранд ще гостува на „Алианц МТВ“ (Щутгарт). И двете срещи са на 20 февруари (сряда).", "date": "2019.02.06", "title": "„Марица“ остава без победа в ШЛ след разгром от „Вакъфбанк“"}
{"url": "https://www.monitor.bg:443/bg/a/view/zaharieva-se-oplaka-ot-zabavjane-pri-naznachavaneto-na-poslanici-156587", "text": "Заради забавяне на процедурата от страна на президентството не се назначават посланици. Един от примерите е Норвегия, където от юни страната е без ръководител на дипломатическата мисия. Това обяви вицепремиерът и министър на външните работи Екатерина Захариева в ефира на бТВ. Преди месеци външното министерство е изпратило своите предложения до Радев, но той все още не ги е подписал. \"Поела съм ангажимент да съгласувам с президента предложенията, преди да се задейства процедурата. Има и предложения на самия президент, с които почти веднага и с почти всички съм се съгласила\", каза още Захариева. Външният министър коментира и излизането на Великобритания от ЕС. Според нея все повече се върви към „развод” без сделка. Тя бе категорична, че както и да се раздели Великобритания с ЕС, всичко ще се промени за българите. Няма вече да има свободно движение, дори и процедурите да са облекчени, каза още Екатерина Захариева.", "date": "2019.02.06", "title": "Захариева се оплака от забавяне при назначаването на посланици"}
{"url": "https://www.monitor.bg:443/bg/a/view/9-mln-lv-za-kameri-i-laboratorii-v-uchilishtata-temata-156579", "text": "8 630 000 лв. ще бъдат инвестирани от просветното министерство за създаването на система за контрол достъпа до училищата, изграждане на асансьори и оборудване на лаборатории и работилници с апарати, уреди, прибори и материали за лабораторни упражнения и демонстрации. Средствата са по две от националните образователни програми за 2019 г - „Създаване на достъпна и архитектурна среда и сигурност в училище“ с бюджет от 1 250 000 лв. и „Осигуряване на съвременна образователна среда“, финансирана с 7 380 000 лв. Те са обявени за обществено обсъждане заедно с още 15 програми. Сигурността във включените в програмата школа ще се подобри с 550 000 лв. С тях ще се изградят сигнално-известителни системи, видеонаблюдение на входовете и спортните площадки на училищата, както и 14 турникета с електронни карти за контрол на достъпа. Това се прави във връзка със зачестилите случаи на физическа агресия между ученици, родители и ученици, родители и учители, във и около училищата се обяснява в проекта на програмата за нейната необходимост. По модул „Създаване на достъпна архитектурна среда“ пък са предвидени 700 000 лв. С тях ще се подобри достъпът до образование на учениците със специални потребности, които за настоящата учебна година са 18 116. Със средствата се предвижда да бъдат изградени 5 рамки, 8 платформени съоръжения, 2 асансьора, 14 санитарни възли и други.", "date": "2019.02.06", "title": "9 млн. лв. за камери и лаборатории в училищата (ТЕМАТА)"}
{"url": "https://www.monitor.bg:443/bg/a/view/grigor-dimitrov-otkaza-i-akapulko-156589", "text": "Григор Димитров ще остане в лазарета по-дълго от първоначалните очаквания. Днес стана ясно, че най-добрият български тенисист е отказал участие и на турнира в Акапулко в края на месеца. 27-годишният хасковлия е измъчван от травма в рамото, която вече го принуди да се оттегли от надпреварата в Ротердам идната седмица. Това автоматично означава, че той ще загуби 250 точки от актива си, след като през миналата година игра финал срещу Роже Федерер. В момента Григор е 24-ти в ранглистата на АТР, но след турнира в Холандия ще изпадне от Топ 30. Мястото на Димитров в основната схема в Акапулко ще бъде заето от Камерън Нори. На този етап не е ясно на кой турнир българинът ще се завърне на корта. Следващите в програмата му са “Мастърс”-ите в Индиън Уелс и Маями през март. За последно Григор Димитров игра срещу Франсис Тиафо в осминафиналите на Откритото първенство на Австралия.", "date": "2019.02.06", "title": "Григор Димитров отказа и Акапулко"}
{"url": "https://www.monitor.bg:443/bg/a/view/teroristi-na-pytja-156571", "text": "Пътят на терористите уж бил заобиколил България. Аз пък виждам ежедневно на пътя камикадзета, при това на талази. Само че сме свикнали да ги наричаме другояче - недобросъвестни пешеходци. Някой решил, че е шотландски боец, дарен с безсмъртие, друг, че е човек ала в „кожата“ на терминатор и е по-здрав от ламарината, на трети пък му е кеф да си прави лаф мухабет, докато пресича на червено, или просто са му криви всички шофьори и са длъжни да му козируват. Като правя изричното уточнение, че подобни екземпляри са си повярвали, че имат нужните способности както да крачат по улиците, така и да сядат зад волана, все пак стигам до извода, че общото между тези камикадзета е, че застрашават здравето и живота на всички участници в движението, включително своя. Досущ като терористите, са напълно реална невидима заплаха за всекиго, защото са навсякъде между нас. И току-виж, ако се врежат в теб, а ти предотвратиш масов самоубийствен атентат, избягвайки верижна катастрофа и даже оцелееш зад волана, лепват ти има-няма 20 години, та с живота ти пак е свършено. Не една или две човешки съдби бяха съсипани от спринтьори, повярвали в способностите на непознат, че ще ги мерне в последния момент в тъмнината, изскачайки на зебрата или притичвайки през столичното „Цариградско шосе“, а защо не и през Южната дъга, където на колите им е разрешено да летят с 80 км/ч. Ами ако този зад волана се е почерпил и не знае, че на теб явно ти е писнало от живота?! Парадоксът, че полицията респектира шофьорите и дори колоездачите с дрегери, а пешеходците могат да пропълзят на четири крака през „Дондуков“, не спасява човешки животи. Напротив! И не зная как ги виждат нещата терористите, но при всички случаи не си заслужава да затриеш с неадекватното си или нехайно поведение и себе си, пък и още няколко души, заради миг невнимание или повечко тестостерон. Все пак има светлина в тунела... Полицаите явно са взели присърце отявления проблем с камикадзетата, които сякаш са решили да подновят позатихналата след разветите от джигитите бели знамена война по пътищата. Само за месец са друснали акт на 1148 съгрешили пешеходци. И вероятно са предотвратили не малко самоубийствени атентати. Казвам го даже с увереност, защото проследих внимателно как се превъзпитават и потенциалните убийци зад волана. Преди осем години тогавашната, а и настояща опозиция в парламента роптаеше неистово срещу драстичното завишаване на глобите. Само че точно тези солени глоби в съчетание с камерите на КАТ, след монтирането на които поутихна емблематичната фраза: „И кво праим ся?“, намалиха наполовина жертвите по пътищата. Та да се надяваме, че камикадзетата, избрали да се придвижват пеш, няма да прежалят ей така глобите от 10 до 50 лв.", "date": "2019.02.06", "title": "Терористи на пътя"}
{"url": "https://www.monitor.bg:443/bg/a/view/bankeryt-beglec-probva-pak-da-fintira-temida-156588", "text": "Банкерът беглец Цветан Василев отново се пробва да финтира Темида, като поиска да бъде разпитан от съда, само че чрез видеовръзка. Вместо да се върне у нас, за да бъде съден за източването на КТБ и измамените хиляди вложители, Василев пусна в сряда адвокатите си да пробутат исканията му пред съда. Това стана ясно по време на съдебно заседание по делото за източването на КТБ, което се води задочно срещу бившия банкер, обвинен за ръководител на организирана престъпна група. В съдебната зала един от защитниците му – Константин Симеонов заяви, че укриващият се подсъдим бил готов да даде обяснения пред съда по всяко време. Това обаче можело да стане „когато съдът реши да му предостави тази възможност с оглед правото му на защита и правото му да дава обяснение“. Симеонов заяви още, че Василев оставя на съда да реши по какъв начин да го разпита – чрез видеоконферентна връзка или пред сръбски магистрат по линия на международната правна помощ. Адвокатът се оплака пред съда и че два пъти прокуратурата е отказала на искания на Василев да бъде разпитан по видеоконферентна връзка под предлог, че обясненията ще попречат на разкриването на обективната истина. „Позицията на прокуратурата никога не е била, че обясненията на Цветан Василев ще попречат на делото. Факт е, че Цветан Василев стана причина за съществуването на все още висящо производство в Сърбия за неговата екстрадиция. Той има възможност лично да участва в съдопроизводството у нас, като даде разрешение да бъде екстрадиран. Как очаквате прокуратурата да толерира недобросъвестното поведение на един обвиняем, сега и подсъдим. Ние считаме, че няма обективна пречка Цветан Василев да се яви да даде обяснение лично“, заяви пред съда един от прокурорите по делото – Даниела Начева. Тя добави, че държавното обвинение не е против Василев да даде обяснение, но да е лично, другите начини са само за добросъвестните подсъдими. „Не считаме, че искането трябва да бъде уважено. Съдът вече реши делото да е задочно по отношение на Цветан Василев. той се прави само когато има обективни пречки за личен разпит“, заявиха от държавното обвинение. След кратко съвещание съдът обяви, че следва да положи всички усилия относно възможностите, включително и технически, за провеждането на подобно процесуално-следствено действие. Съдът ще отправи питания и до българските, и до сръбските власти. „Съдът не трябва да отказва правото на подсъдим да дава обяснения“, заяви председателят на съдебния състав Вержиния Петрова. По време на съдебното заседание подсъдимите по делото имаха възможност да дадат обяснения. Това стана, след като на предишното заседание във вторник съдът реши да спре четенето на обвинителния акт заради законова промяна. и заявиха, че никой не ги е канил, нито склонявал да участват в организирана престъпна група, нито им е давал нареждания да извършват престъпления. Подсъдимите заявиха, че са изпълнявали задълженията си по трудовите договори, които са били сключили. Съдът прие искането на другия адвокат на Василев – Лазар Карадалиев, на следващото заседание да не бъдат разпитани първите петима свидетели, а другите, които да разкажат за отпускането на кредити на кухи фирми. Така главният свидетел Бисер Лазов, който е първи в списъка на свидетелите, ще бъде разпитан по-късно. Делото продължава през март.", "date": "2019.02.06", "title": "Банкерът беглец пробва пак да финтира Темида "}
{"url": "https://www.monitor.bg:443/bg/a/view/vkarvat-firmite-za-dualno-obuchenie-v-mreja-156577", "text": "Всички работодатели, които отговарят на изискванията за осъществяване на обучение чрез работа (дуално обучение), ще бъдат включени в информационна база данни. Създаването и поддържане на такава система ще бъде заложено в наредба, подготвяна от министерството на икономиката.  Това заяви зам.-министърът на икономиката Лилия Иванова при откриването на кръгла маса на тема „Бизнес и образование – перспективи и предизвикателства“, организирана от „Национална компания индустриални зони“ ЕАД (НКИЗ). Наредбата в информационната база данни и обстоятелствата, които подлежат на вписване, уточни тя. „Включването на работодатели в информационната база данни ще бъде доброволно и няма да се изисква държавна такса от тях и тя ще е публично достъпна“, поясни зам.-министърът. Участието на бизнеса в изготвянето на учебните програми за дуално обучение също е подкрепяно от министерство на икономиката. Иванова посочи още, че обучението чрез работа ще помогне за преодоляване на недостига на квалифицирани кадри за предприятията в България и намаляване на младежката безработица. министерството на икономиката, министерство на образованието и науката и министерство на труда и социалната политика са изпълнили съвместно проект „Домино“ за „Швейцарска подкрепа за въвеждане на принципите на дуалното обучение в българската образователна система“. „Проектът завърши през 2018 г., в него се включиха над 1600 ученици в обучение чрез работа, 32 професионални гимназии и 170 предприятия“, отчете Иванова. Тя подчерта, че благодарение на прилагането на дуалното обучение, на икономиката и в такива, в които бизнесът изпитва трудности с намирането на кадри. Според зам.-министъра е необходимо и създаването на центрове за преквалификация, чрез които да се отговаря на търсенето. Статистиката показва, че през последните 10 години от създаването си в НКИЗ има реални инвестиции за над 550 млн. лв. и близо 2500 работни места, а в момента текат интензивни преговори с още близо 20 потенциални инвеститори, за инвестиционни проекти за над 160 млн. лева и разкриване на повече от 1000 нови работни места. „За да продължи тази тенденция много важна е връзката между бизнеса и образованието, за да се създадат общи визии и добри политики и да осигурим висококвалифицирани кадри“, каза още Лилия Иванова.", "date": "2019.02.06", "title": "Вкарват фирмите за дуално обучение в онлайн система"}
{"url": "https://www.monitor.bg:443/bg/a/view/bon-bon-yt-izabela-aleksieva-se-prevyrna-v-izzy-156561", "text": "Детската формация „Бон-бон“ съществува вече толкова много години, че някак неусетно започна да дава на родната сцена поп звезда след поп звезда. След Поли Генова и прекрасните LaTiDa, още едно дете от трупата порасна и се превърна в соловия изпълнител Izzy. Това е очарователната Изабела Алексиева, която смело и със самочувствие дебютира не само като певица, но и с авторско парче. А зад гърба й стои Рози Караславова и „Бон-бон“ като продуценти. Песента се казва No one, а текстът е написала, за да отбележи важен момент в живота си. Тази година тя ще завърши Музикалното училище \"Любомир Пипков\" и ще замине да учи във Великобритания. За музиката си партнира с Маестро Живко Петров и момичетата от LaTiDa. \"Излях душата си в тази песен. Тя не е комерсиална, но е истинска и искрена, това съм аз в песен. Досега не бях се осмелявала да гледам на себе си като автор. Щастлива съм от резултата и благодарна на хората, които ми помогнаха\", казва Izzy. Красивата и нежна балада получава принадена стойност и от естетското видео, което заснема Радостин Събев-Шошо. Именно то прави песента отличителна. Локацията на снимките е повече от интригуваща – Къщата с ягодите в София. Една от най-красивите сгради в столицата, истински архитектурен шедьовър, става за пръв път снимачна площадка, а прашасалият блясък на някогашния пищен живот кипял в нея, допълват носталгичото усещане в парчето. Снимачният ден се оказал един от най-студените януарски дни, който за екипа преминал в най-студената нощ, защото те продължили работа до 3 сутринта в красивата, но неотоплявана сграда. Izzy има пръст и във визията на клипа, като сама се е погрижила за стайлинга си – признаваме доста изчистен и с вкус подбран гардероб.", "date": "2019.02.06", "title": "„Бон-бон“-ът Изабела Алексиева се превърна в Izzy"}
{"url": "https://www.monitor.bg:443/bg/a/view/evrokomisijata-oprostjava-transgranichnija-dostyp-do-zdravni-danni-156570", "text": "Комисията представя пакет от препоръки за създаването на сигурна система, която ще позволи на гражданите да имат достъп до своите електронни здравни досиета във всички държави членки. Понастоящем възможностите на европейските граждани за достъп до електронните им здравни досиета в рамките на ЕС значително се различават в отделните държави. Комисар Мария Габриел, която отговаря за цифровата икономика и цифровото общество, заяви: Като част от усилията ни да предоставим на гражданите на ЕС достъп до сигурни и висококачествени цифрови услуги днешната инициатива ще помогне на пациентите да получават медицинска помощ навсякъде в ЕС, включително при спешни случаи. Предложената рамка на ЕС за обмен на електронни здравни досиета ще даде възможност на лекарите и на другите медицински специалисти да оказват по-ефикасна и по-ефективна медицинска помощ. С днешните препоръки се предлага държавите членки да разширят тази практика за още три вида информация от здравното досие, а именно за лабораторни изследвания, епикризи, резултати от образна диагностика и медицинското им разчитане. Наред с това тази инициатива проправя пътя за разработването на техническите спецификации, които следва да се използват за обмена на здравни досиета във всеки отделен случай. В резултат на това достъпът до пълните лични здравни досиета в целия ЕС може да донесе огромни ползи за европейските граждани. С днешната препоръка към страните членки Европейската комисия предлага решение на тези проблеми. Това обяви българският еврокомисар Мария Габриел на пресконференция в Брюксел при представяне на препоръките. „Гражданите бяха много ясни – те искат да могат да контролират своите здравни данни. Над 80 процента от хората участвали в проведената обществена консултация, заявяват, че споделянето на здравни данни може да подобри лечението и превенцията на заболявания.\" В момента има различни стандарти на здравни досиета в страните членки. Европейската комисия насърчава работата по цифровизацията на електронните досиета в няколко приоритетни области – здравна документация на пациента, електронни рецепти, резултати от лабораторни анализи, резултати от образна диагностика и епикризи. „Тези предложения отговарят на един логичен въпрос. След като гражданите могат да се движат свободно в рамките на Европейския съюз, не трябва ли техните здравни данни да се движат заедно с тях също. Водещото в нашия подход е поставянето на пациента в неговия център\", допълни комисар Габриел. Тя уточни, че обменът на данни трябва да бъде съобразен с изискванията за кибер сигурност, с  регламента за електронна идентификация и с регламента защита на личните данни.  Важно е и здравните данни да бъдат изчерпателни, да подлежат на проверка – пациентът да знае кой е искал информация по неговото досие, както и да са достъпни 24 часа в денонощието. По този начин пациентите биха могли да получават навременно и по-висококачествено здравеопазване, когато пътуват в чужбина.", "date": "2019.02.06", "title": "Еврокомисията опростява трансграничния достъп до здравни данни"}
{"url": "https://www.monitor.bg:443/bg/a/view/dj-ganx-pravi-skok-v-bydeshteto-156567", "text": "Как би изглеждало светлинно представление на фона на хип-хоп музика и подкрепено от танц на своеобразен „робот“? Вече не трябва да тестваме вихъра на въображението си, можем просто да отидем до пловдивския клуб W на 15 февруари и да разберем. Bounce To The Future („Скок в бъдещето“) е първото по рода си шоу у нас. То вече направи премиерата си – отново в града под тепетата, а на бис ще се качи още следващата седмица. В основата си представлението се състои от огън, светлина, танци и музика. С тези елементи се разказва историята на група приятели, които се обединяват, за да създадат нещо магично, което да докосне публиката. „Работим денонощно в посока да представим Bounce To The Future и в чужбина, където подобни проекти се котират може би по-добре, защото хората са свикнали да се забавляват на различни по вид спектакли“, обясни пред „Монитор“ един от идейните двигатели на проекта – Георги Каменов, по-познат в музикалните среди като DJ Ganx. Определян като една от обещаващите млади звезди в средите, той вече е делил сцена с популярни лица от гилдията, сред които Криско, 100 Кила, Ъпсурт, Dim4ou, Скандау, Павел и Венци Венц, Мария Илиева, Тита, Дара и др. Останалите герои в Bounce To The Future са хип-хоп танцьорът V.I.K.O (Виктор Гърков) и танцьорът „робот“ Dorian (Николай Тодоров). Идеята за шоуто дошла преди повече от година, докато тримата правили разбор на други програми. Така стигнали до заключението, че обикновено човекът, който прави светлинно шоу, е много статичен и в повечето програми няма идея, нито хореография. Като вдъхновение пък те използват Бионсе и нейния балет. Междувременно DJ Ganx вече работи и по следващите си музикални проекти. В следващите няколко месеца той обещава да пусне на пазара колаборация, която би „потресла България“. Подробностите около парчето той все още пази в тайна. Разкри пред „Монитор“ обаче, че подобни проекти към момента са виждани само на фестивали от ранга на белгийския Tomorrowland. „Ще направим и интересен клип, който ще се снима в „старата“ България с локации като крепостта на Плиска“, обясни ни още Каменов.", "date": "2019.02.06", "title": "DJ Ganx прави „Скок в бъдещето“"}
{"url": "https://www.monitor.bg:443/bg/a/view/oficialno-bez-vodesht-na-nagradite-oskar-156578", "text": "Без водещ ще протече церемонията по раздаването на наградите „Оскар“ на 24 февруари. Това съобщиха от телевизията ABC, която ежегодно излъчва събитието, в Туитър. Престижните киноотличия ще бъдат връчени без титуляр на сцената за първи път от 30 години насам. Новината не идва като изненада за любителите на седмото изкуство. Макар и непотвърден официално, фактът, че оскарите ще се проведат без водещ се изкристализира още след второто оттегляне на комика Кевин Харт от позицията. Самата Американска филмова академия нито веднъж не излезе с официално изявление относно казуса. Тя обяви номинациите си, проведе традиционния си обяд преди връчването на призовете, но коментар за това ще има или не церемонията водещ така и не даде. Според представителите на ABC обаче това е стъпка в посока към спазването на обещанието на Академията да съкрати времетраенето на церемонията. Със същата цел, института, връчващ оскарите, ще даде едва 90 секунди на победителите да се поздравят с колегите, да се качат на сцената и да кажат речта си. Очаква се, че в съкратен вариант ще бъдат изпълнени и всички песни (номинирани за наградата) на церемонията.", "date": "2019.02.06", "title": "Официално: Без водещ на наградите „Оскар“"}
{"url": "https://www.monitor.bg:443/bg/a/view/tri-zagubi-za-nashite-v-pyrvija-kryg-na-sofia-open-156580", "text": "Три загуби записаха българските тенисисти в първия кръг на турнира от категория АТР 250 с награден фонд 524 340 евро Sofia Open. Първи надпреварата на сингъл в \"Арена Армеец\" напусна 21-годишният Александър Лазаров, който стигна до основната схема с 2 убедителни победи в квалификациите. Той беше надигран от бившия №7 в света и поставен под №6 Фернандо Вердаско с 6:2, 6:1 за 51 минути Лазаров си тръгна с 12 точки за ранглистата на АТП и с 5285 евро, а Вердаско среща миналогодишния вицешампион Мариус Копил на 1/8-финала. Нашият тенисист призна, че не е спал от 3 дни, за да проучва играта на съперника си и прекаления му респект от него му е попречил да постигне нещо повече от 3 взети гейма. На двойки участващите с \"уайлд кард\" Димитър Кузманов и Адриан Андреев паднаха от поставените под №4 в схемата холандци Матве Миделкооп и Робин Хаазе след 2:6, 2:6 за 50 минути. Веднага след това на корта се срещнаха Димитър Кузманов и Робин Хаазе в двубой на сингъл. Въпреки умората те изиграха донякъде равностоен втори сет, но Хаазе спечели с 6:2, с 6:2, 6:4. На Sofia Open пристигнаха изпълнителният вицепрезидент на АТР Европа Дейвид Мейси и Хервик Страка - член на Борда на директорите на ATP и турнирен директор на световния мъжки тенис турнир Erste Bank Open 500. След среща с организаторите те обявиха, че българите могат да се гордеят с този турнир, който е може би най-добрият от категория АТР 250 този сезон. „Със сигурност може да обявим тазгодишното издание на Sofia Open за един от най-силните, ако не и най-силният турнир от тази категория, каза Дейвид Мейси. - В София са няколко феноменални млади играчи – трима, които не просто атакуват топ 10, но и имат потенциал да бъдат №1 в света в бъдеще. Привилегия е да гледаш на живо в един турнир бъдещето на тениса - Циципас, Хачанов и Медведев. Това е събитие от национално значение. Най-доброто от световния тенис е събрано в България. Това е прекрасна възможност – да дойдеш да гледаш тенис и да се наслаждаваш. Глобално в календара ни има 63 турнира. Да си сред тези градове и държави е уникална възможност да видиш световния елит. За София и България е привилегия да бъде част от тура и това със сигурност ще даде положително отражение и за бъдещето на тениса в страната. А говорейки за настоящето – насладата да гледаш тези великолепни спортисти е за всички българи. А вдъхновението, което ще получат българските деца от срещите с тенисисти от най-високо ниво, е безценно.“ „Да видиш фантастичните млади играчи Хачанов, Циципас и Медведев и много опитните и успели Вердаско, Вавринка и Монфис, Роберто Баутиста Агут, който играе много силно и заслужи място в топ 20 – всичко това е толкова очарователно, добави Хервик Страка. - Направо е непредвидимо кой ще вдигне купата в края на седмицата. Българската публика има възможност да наблюдава топ професионалисти. Всички в топ 100 играят феноменален тенис. Наслада е да наблюдаваш доказани през годините тенисисти, но и амбицията на младата генерация. Усилия на организаторите на този прекрасен турнир заслужават признание и със сигурност ще имат резултат и в дългосрочен план, когато вълнуващата надпревара ще е приключила.“", "date": "2019.02.06", "title": "Три загуби за нашите в първия кръг на Sofia Open"}
{"url": "https://www.monitor.bg:443/bg/a/view/trygva-procedura-za-modernizacija-na-severnija-poluprysten-na-gazoprenosnata-mreja-156585", "text": "„Булгартрансгаз“ ЕАД обяви открита процедура за възлагане на обществена поръчка за модернизация на Северния полупръстен на газопреносната мрежа, съобщиха от държавната фирма. Тя включва доставки, изграждане и въвеждане в експлоатация на обект „Подмяна на преносен (магистрален) газопровод в участъка ОС „Беглеж” - КВ „Дерманци” - КВ „Батулци” - КВ „Калугерово””, Строежи: Етап 1 - „Преносен газопровод от ОС „Беглеж“ до КВ „Дерманци“; Етап 2 - „Преносен газопровод от КВ „Дерманци“ до КВ „Батулци““ и Етап 4 - „ОС „Беглеж““ Основните видове работи в предмета на поръчката, са: Доставка на материали и оборудване; Строително-монтажни работи; Дейности по приемане и въвеждане на строежите в експлоатация. Прогнозната стойност на обществената поръчка е 67 480 000 лева без ДДС. Икономически най-изгодна оферта ще се определя въз основа на избрания критерий за възлагане „оптимално съотношение качество/цена“, съгласно показатели, включващи срок за изпълнение, качествени показатели, свързани с организацията на изпълнението и предлагана цена. Дейностите по проекта се финансират по линия на Механизма за свързване на Европа (CEF). На 23 януари 2019 г. Координационният комитет към Механизъм за свързване на Европа взе решение да отпусне за тази цел над 27 млн. евро безвъзмездна помощ. След решение на Европейската комисия предстои сключването на Споразумение за безвъзмездно финансиране между „Булгартрансгаз“ ЕАД, в качеството му на бенефициент, и Изпълнителна агенция „Иновации и мрежи“ (INEA). Проектът за рехабилитация, модернизация и разширение на българската газопреносна мрежа предвижда изпълнението на строителство и доставки на материали и оборудване за подмяна (рехабилитация) на два участъка от Северния полупръстен с обща дължина от около 81 км. Тези дейности са част от втората фаза на проект „Рехабилитация, модернизация и разширение на българската газопреносна система“, включен в списъка с проекти от общ интерес на Европейската комисия (PCI). Поради стратегическото му значение, той е определен през 2015 г. и за един от 7-те приоритетни проекти на инициативата за газова свързаност в региона на Централна и Югоизточна Европа (Central and South Eastern Europe Gas Connectivity - CESEC). Повече информация за него можете да намерите ТУК Част от дейностите по проекта, включени в обхвата на обявената поръчка, включват подмяна на участък от магистралния газопровод DN 700 от ОС „Беглеж“ до КВ „Батулци“ с дължина 45 км. Проектът „Рехабилитация, модернизация и разширение на българската газопреносна система“ е част от концепцията за изграждане на газоразпределителен център „Балкан”. Подобряването на техническите параметри на мрежата у нас ще допринесе за развитието на газовата инфраструктура в региона. Срокът за подаване на оферти за участие в откритата процедура е до 11 март 2019 г.", "date": "2019.02.06", "title": "Тръгва процедура за модернизация на Северния полупръстен на газопреносната мрежа"}
{"url": "https://www.monitor.bg:443/bg/a/view/grymnaha-dvama-ifganistanski-jurnalisti-v-efir-156581", "text": "Двама журналисти са убити от стрелци, които са нахлули в радиостанция в Северен Афганистан, съобщават местните власти. И двамата загинали са мъже на около 20 години и са били застреляни в студиото на радио „Хамсада”, частно радио в провинция Такхар. Никой не е поел отговорност за атаката, заяви говорителят на властите в провинцията Джавад Хежри. „Двама неидентифицирани стрелци са влезли в радиостанцията около 06:00 ч. във вторник. Те са открили огън по двамата репортери, които са били зад микрофоните в този момент и са излъчвали”, каза Хежри. Това е втората атака над афганистански журналисти за тази година.", "date": "2019.02.06", "title": "Гръмнаха двама афганистански журналисти в ефир"}
{"url": "https://www.monitor.bg:443/bg/a/view/bruksel-pak-njama-da-predogovarjame-156573", "text": "Европейският съюз няма да предоговаря нито постигнатото споразумение за оттеглянето на Великобритания от ЕС, нито залегналата в документа предпазна мярка за ирландската граница. Това заяви днес председателят на Европейската комисия Жан-Клод Юнкер на пресконференция с ирландския премиер Лио Варадкар. Той уточни, че британският премиер Тереза Мей е наясно с това становище в навечерието на утрешната им среща в Брюксел. Предпазната мярка не е измислена произволно, тя има жизненоважно значение, добави Юнкер. По повод думите на председателя на Европейския съвет Доналд Туск за \"специалното място в ада за онези, призовавали за Брекзит, без дори да имат щрихи на план как да се постигне\", Юнкер заяви, че не е толкова голям католик като своя \"приятел Доналд\". Вярвам в рая, но не и в ада, добави той. Според Юнкер е по-малко вероятно Великобритания да напусне ЕС без споразумение. По неговите думи другите възможности, които Лондон настоява да залегнат в споразумение с ЕС, може да засягат бъдещите отношения. Варадкар коментира, че е възможно оттеглянето без споразумение да бъде избегнато. Той изрази надеждата съществуващото споразумение да бъде одобрено от Европейския парламент и британските депутати. Открити сме да чуем предложението на британската страна, но основно за бъдещите отношения. Каквито и предложения да обсъждаме, те трябва да съдържат предпазната мярка за границата. Не подготвяме физическа инфраструктура по границата между Ирландия и Северна Ирландия. Датата за напускане 29 март бе посочена от Великобритания и е в ръцете на Лондон да поиска промяна на този срок, добави ирландският премиер.", "date": "2019.02.06", "title": "Брюксел пак: Няма да предоговаряме условията по Брекзит"}
{"url": "https://www.monitor.bg:443/bg/a/view/v-sofija-obrabotvat-sys-smesi-sreshtu-zaledjavane-156574", "text": "Във връзка с валежите от сняг в София започна извършването на обработки със смеси срещу заледяване в някои райони, съобщиха от общината. Най-интензивни са валежите в южните планински части. В момента се обработват трасета на общинските пътища в район Панчарево: Плана, Железница, Бистрица и Пасарел, както и в район „Овча купел“. Извършва се и опесъчаване в планината Витоша на пътищата Драгалевци – Алеко и Бояна – Златни мостове. Към момента градският транспорт се движи нормално по обичайните си маршрути. Обстановката се следи от екипи на Столичен инспекторат и дирекция „Аварийна помощ и превенция“, уточняват от „Московска“ 33.", "date": "2019.02.06", "title": "В София обработват със смеси срещу заледяване"}
{"url": "https://www.monitor.bg:443/bg/a/view/pep-chaka-titla-po-golova-razlika-156565", "text": "Мениджърът на „Манчестър Сити“ Хосеп Гуардиола смята, че шампионът през този сезон ще бъде определен в самия край на първенството и е много вероятно в крайна сметка титлата да бъде решена по голова разлика. В момента „гражданите“ имат предимство в това отношение пред „Ливърпул“. „Първата задача за играчите е да спечелят мача, а втората е - ако могат да вкарат повече, да вкарат, а ако могат да запишат чиста мрежа, да го направят. Защото титлата може да бъде спечелена и по голова разлика. Сигурен съм, че шампионът ще бъде решен в последния мач или в последните два кръга. Сигурен съм в това\", заяви Гуардиола. В същото време стана ясно, че основният му конкурент „Ливърпул“ се е свързал с агента Мино Райола, за да помогне за потенциална лятна сделка за звездата на „Наполи“ Лоренцо Инсиние. Според „La Repubblica“ Юрген Клоп е поставил на първо място в своя списък за нови играчи италианския национал. Германецът все още не е намерил заместник на Филипе Коутиньо, който бе продаден на „Барселона“ миналия януари. Другата опция е Набил Фекир от „Лион“.", "date": "2019.02.06", "title": "Пеп чака титла по голова разлика"}
{"url": "https://www.monitor.bg:443/bg/a/view/innerglow-okovavat-v-lubov-i-brit-privkus-156558", "text": "Innerglow е може би най-яркото ново присъствие на музикалната сцена у нас. Те са млади, групата съществува от има-няма 2 години, но не им пука за стилови ограничения и самочувствието, с което стъпват на хоризонта е подплатено с много вродена харизма, талант и ярко лично присъствие. Триото са от онази порода музиканти, които правят каквото си поискат и променят околната си среда. Те са поводът да се вгледаш и видиш една цяла нова алтернативна вълна на родна сцена. Първите им два сингъла Rising Sun и After You преминаха без много шум и се задоволиха с вниманието на малката им вярна клубна публика. В парчетата момчетата, които тогава бяха квартет, все още търсеха себе си. After You мирише на U2, има силата на внушението на Боно и склонността му да се прави на проповедник. Rising Sun също стои близо до класическите стилове. Но и през двете парчета между редовете преминават отчетливо синтове и се усеща електронно влияние, което е само индикация, за това, което предстои които се появи преди седмица. Изключително силно парче, с много характер, а в него вече като трио Тодор Ковачев, Матей Христосков и Петър Желев са намерили собствения си облик, онова, което ги отличава и ще ги заяви на сцената. Навяват лека носталгия по свободата на един отиващ си стил – британския поп-рок. Осанката им, начинът на пеене и на прескачане през различни техники на музикално изразяване, липсата на каквото и да е желание да се подчинят на норма, да се впишат само в една култура, носи толкова британски привкус, че още от първите акорди на Chained In Love Вокалното присъствие на Тодор напомня като далечно ехо на култовите The Verve, но българинът може да се гордее със собствен, много отличителен тембър. Всички знаем, че в музиката не е нужно да покриеш осем октави, за да си звезда, а гласът ти да е характерен и разпознаваем. На Тодор е точно такъв. Видеото, дело на Николай Драганов, също дава своя дан за пълното внушение на парчето. Черно-белите моменти и присъствието на актрисата Стефани Ивайло викат една след друга носталгията по класически рок клипове с яки, силногримирани мадами, мрачните чувства на депресарския ню уейв сред присветкването на червени прожектори и модерната изчистена визия на самите музиканти, проектирани на нетрадиционната локация – паметника „Три поколения“ в Перущица и братската могила в Пловдив. Ако изобщо има забележка към цялото парче, това е английското произношение, по което единствено може да се разбере, че групата е родна. Хъсът обаче, с който стъпват здраво, най-вероятно ще изглади и този ръб в следващите им проекти. А те са и твърдо решени да творят на английски, за да излязат извън границите ни. Като чух Innerglow за пръв път ми изплува спомен от преди 2000-та, когато в ръцете ми попадна презапис на една касетка, с Бандата беше „Остава“, а на обложката пишеше „Празен кадър“. Тогава усетих същото, каквото и сега: „Можело значи?!“ Днес, точно един от „Остава“ – китаристът Георги Георгиев и неговият лейбъл Homeovoxmusic, стоят зад Innerglow, както и зад още няколко групи, надигащи тази нова алтернативна вълна. Самите Тодор, Матей и Петър определят стила си като електронен поп-рок, а Chained In Love е първата им песен, която написват изцяло заедно по идея на вокалиста. Той е вокалистът на Innerglow, като по професия е спортен журналист и пише кино рецензии. На 29 е и признава, че композира докато отразява мачове. С барабаниста Матей се познават отдавна и през 2017-та решават да създадат Innerglow. Той е професионален музикант, който в свободното си време прави преводи на филми от английски на български и преподава барабани на деца. На 30 години е и е свирил в бандите Krekhaus и Musicoholic, а в Rock Unknown Persons се запознава с китариста Петър Желев, който по-късно привлича в Innerglow. Запален сноубордист. Китаристът на групата е и най-младият, едва на 25. От Варна е и учи последна година музикална педагогика. Занимава се още с тон режисура и композиране.", "date": "2019.02.06", "title": "Innerglow оковават в любов и брит привкус"}
{"url": "https://www.monitor.bg:443/bg/a/view/dominik-paris-e-shampionyt-na-super-g-156556", "text": "Италианецът Доминик Парис спечели първа световна титла в кариерата си в ските алпийски дисциплини. Той стана шампионът на супергигантски слалом на първенството на планетата в Оре (Шв). 29-годишният Парис, който до този момент имаше само един медал от такъв шампионат - сребро в спускането през 2013 г., даде време от 1:24,20 минути по трасето с дължина 2172 метра, денивелация 637 м и 38 врати. Двама алпийци - Йоан Клери (Фр) и Винсент Крихмайер (Ав) взеха сребърни медали, след като дадоха равно до стотна от секундата време - 1:24,29 мин. Четвърти, на 0,35 сек. от шампиона се нареди друг италианец - Кристоф Инерхофер, а пети стана Адриен Тьо (Фр), на 0,37 сек. Олимпийският шампион Матиас Майер (Ав) отпадна, а норвежката легенда Аксел Лунд Свиндал, който обяви, че след края на световното ще приключи кариерата си, завърши 16-и, на 0,92 сек. от Парис. Световната шампионка на Супер Г при жените Микаела Шифрин (САЩ) обяви, че няма да участва в алпийската комбинация и ще се концентрира върху представянето си в слалома. Падналата лошо по време на супергигантския слалом Линдзи Вон пък се закани да се реваншира на спускането в неделя, въпреки че е цялата насинена, с болки в коленете и ребрата. \"Окото ми е насинено и имам чувството, че ме е блъснал тир, но, като изключим това, съм добре, каза звездата на американските скиорки. - Коленете ми не са по-зле, отколкото бяха преди състезанието, което е добре. Вратът ме наболява, ребрата също, но ще се оправя. В неделя всичко ще бъде чудесно.\"", "date": "2019.02.06", "title": "Доминик Парис е шампионът на Супер Г"}
{"url": "https://www.monitor.bg:443/bg/a/view/facebook-veche-pozvoljava-da-triem-syobshtenijata-si-v-chata-156557", "text": "Да изтрием изпратено съобщение в чата до 10 минути, след като сме го написали – това ще ни позволи приложението Messenger на Фейсбук в обновената си версия. Досега потребителите можеха да заличат следите от своите писмени изказвания, но само от своята хронология на разговора.  Скоро се очаква това да се появи и бутон „премахни за всички“, с който да можем да навигираме кои наши съобщения ще се появят и при отсрещната страна. Според представители на Фейсбук това е наложително, за да потребителите да не могат да се измъкват от дадени вече обещания, а жертвите на насилие да могат да направят скрийншот, в случай че това е необходимо, когато са обект на обиди и т.н. в чата. Тестове на обновената версия предполагат, че на мястото на изтритото съобщение все пак ще има празен балон, за да човека, с когото комуникираме да знае, че е използвана новата функция. Освен това, Фейсбук ще пази за определено време реалния текст на изтритото съобщение. Това, според компанията, е наложително в случай, че трябва да се реагира на казуси като използване на език на омразата и др.", "date": "2019.02.06", "title": "Facebook вече позволява да трием съобщенията си в чата"}
{"url": "https://www.monitor.bg:443/bg/a/view/valuta-za-blizo-100-bona-leva-kontrabandata-hvanaha-mitnichari-156576", "text": "При две проверки на преминаващи българо-турската граница митнически служители на ГКПП \"Лесово\" са открили контрабандно пренасяни 29 900 щатски долара и 21 950 евро. Валутата с левова равностойност повече от 94 000 лева е иззета в полза на държавата, съобщиха от митницата в Бургас. От началото на годината митничарите на граничните пунктове \"Лесово\" и \"Малко Търново\" са иззели незаконно пренасяна валута за близо 200 000 лева от четирима пътници и шофьори на леки автомобили.", "date": "2019.02.06", "title": "Валута за близо 100 бона лева контрабандата хванаха митничари"}
{"url": "https://www.monitor.bg:443/bg/a/view/falshivite-novini-i-populizmyt-rushat-doverieto-v-evropejskite-institucii-156559", "text": "Фалшивите новини в контекста на засилващите се националистически, сепаратистки и популистки настроения, рушат доверието в европейските институции. Традиционните партии са изправени пред предизвикателството да намерят начин европейската идея да звучи атрактивно, а правилата да не изглеждат скучни и сложни. Това заяви народният представител от ГЕРБ Павел Христов по време на организираната от фондация „Ханс Зайдел” в Мадрид конференция „Разговори за бъдещето на ЕС”. Във форума взеха участие политици, учени и представители на различни неправителствени организации от 15 държави. Събитието беше открито от Хосе Мария Аснар, премиер на Испания от 1996 г. до 2004 г. и Маркус Фербер, зам.-председател на фондация „Ханс Зайдел” и член на Европейския парламент. „За съжаление, в ЕС все още има двойни стандарти, с които трябва да се борим, защото те са дискриминиращи, но и благодатна почва за развитие на популизъм. В този контекст можем да се позовем, както на примера с пакета Мобилност 1, който си заслужи недоволството на българските превозвачи, така и на въпросителните пред приемането ни в Шенген. То се политизира и затова все още се бави, въпреки че отдавна сме покрили всички технически изисквания”, посочи Христов в рамките на дискусията, относно негативния ефект, който нарастващият популизъм и фалшивите новини оказват върху успешни европейски политики. „В ЕС споделяме общи ценности, но популизмът чертае разделителни линии. Предвид предстоящите европейски избори, това е проблем, който със сигурност ще расте”, прогнозира варненският депутат. „Забравихме ли какво е да се редим на опашки за визи?, попита риторично той, отчитайки редица преки ползи за гражданите на ЕС. Радвам се, че европейските ни партньори са наясно и високо ценят успехите на България както по оношение на охраната на външната граница на ЕС и борбата с контрабандата, така и на добрите финансови и икономически показатели на страната ни”, коментира още Христов в неформалните си разговори с участниците във форума.  ", "date": "2019.02.06", "title": "Фалшивите новини и популизмът рушат доверието в евроинституциите"}
{"url": "https://www.monitor.bg:443/bg/a/view/zam-ministyr-jecho-stankov-bylgarija-shte-prodylji-da-razchita-na-vyglishtnite-centrali-156564", "text": "България ще продължи да разчита на работата на своите въглищни централи, защото това са базови мощности, които използват местен ресурс и в тях са инвестирани сериозни средства за сероочистващи инсталации. Това ни дава основание да запазим ролята на местните въглища и сме предвидили тази перспектива в Интегрирания национален план на страната за енергетика и климат до 2030 г., с хоризонт до 2050 г. Това каза заместник- министърът на енергетиката Жечо Станков по време на експертна дискусия, посветена на националния план за енергетика и климат. Припомняме, че през миналата седмица министърът на енергетиката Теменужка Петкова информира ресорната парламентарна комисия, че държавната ТЕЦ „Марица Изток-2“ е натрупала дългове за около 1 млрд. лв. Жечо Станков акцентира и върху енергийната сигурност и изграждането на липсващата инфраструктура, като необходима предпоставка за гарантиране на диверсификацията на енергийните доставки не само в региона на Югоизточна Европа, но и в целия Европейски съюз. Интегрираният план на България за енергетика и климат е разработен от Министерството на енергетиката в изпълнение на изискванията на Регламент (ЕС) 2018/1999 на Европейския парламент и на Съвета, относно управлението на Енергийния съюз и на действията в областта на климата. Документът обхваща петте измерения на Енергийния съюз – декарбонизация, енергийна ефективност, енергийна сигурност, вътрешен енергиен пазар и научни изследвания, иновации и конкурентоспособност. Политиките и мерките, заложени в плана, гарантират постигането до 2030 г. на общоевропейските цели в областта на изменението на климата, а именно: 32% дял на енергията от възобновяеми източници в брутното крайно потребление на енергия, 32,5% подобрение на енергийната ефективност и минимум 15% междусистемна свързаност.", "date": "2019.02.06", "title": "Зам.-министър Жечо Станков: България ще продължи да разчита на въглищните централи"}
{"url": "https://www.monitor.bg:443/bg/a/view/timyt-na-elica-vasileva-gromi-vtorija-v-polsha-156562", "text": "Италианският \"Савино дел Бене\" (Скандичи) с бившата капитанка на волейболните ни националки Елица Василева в състава разгроми като гост полския вицешампион ЛКС \"Комерсекон\" (Лодз) с 3:0 (21, 22, 17) в реванша от Шампионската лига по волейбол. Това беше трета победа за тима на Скандичи в 4-и мач от група D на най-престижния евротурнир. Василева завърши с 8 точки, а най-резултатна за тима й беше Изабеле Хаак с 21 т. (2 блока). Още 11 прибави Йована Стефанович. За домакините топреализатор с 15 стана Моника Бочиек. С това \"Савино дел Бене\" запази първото място в групата с 10 точки от 3 победи и 1 загуба, втори е друг италиански тим - \"Имоко\" с 5 и мач по-малко, следван от \"Палмберг\" (Гер) с 3 и \"Комерсекон\" - 3. Българките Славина Колева, Кристина Гунчева и Ивелина Монова пък стигнаха с \"Шиинца Бакъу\" (Рум) на победа от полуфинал във втория по престижност евротурнир - за купата на CEV след 3:2 (19,-20, 21,-24, 8) срещу чешкия \"Ооломоуц\" в първия 1/4-финален мач като домакини. Колева завърши с 12 т., Гунчева влезе като резерва и записа 2, а либерото Монова се отчете с 53% позитивно посрещане. Ана Кристина Казаку направи 22 т. (1 ас, 6 блока), а за чешкия тим Мартина Михаликова се отчете с 20.", "date": "2019.02.06", "title": "Тимът на Елица Василева громи втория в Полша"}
{"url": "https://www.monitor.bg:443/bg/a/view/milanov-prikluchi-s-apoel-chakat-go-na-gerena-156563", "text": "Живко Миланов прекрати договора си с АПОЕЛ и е на часове от завръщането си в „Левски“. Вчера бранителят прекрати контракта си с клуба по взаимно съгласие и се очаква съвсем скоро защитникът да премине на „Герена“ като свободен агент. Миланов игра за последно със „синия“ екип през есента на 2015 година, след което подписа с кипърския клуб. 34-годишният играч получи тежка контузия и се оказа ненужен в тима на АПОЕЛ, като дори не бе картотекиран за втория дял на местното първенство. Футболистът обаче вече е добре и е готов да помогне на „сините“ да изградят боеспособен състав. Миланов вероятно ще се присъедини към „Левски“ директно в София, тъй като си утре с последната контрола срещу сръбския „Чукарички“. Днес пък „сините“ ще изиграят секретна двустранна игра по желание на треньора Георги Дерменджиев, научи „Монитор“. Наставникът ще раздели състава на две, като иска да изпробва различни схеми и да даде шанс за повече игрови минути на състезателите, които не са играли достатъчно до този момент. Вчера първа тренировка със своите нови съотборници направи Мартин Райнов, който буквално от летището облече „синия“ екип и даде първото си интервю като играч на 26-кратните шампиони. Доскорошният капитан на „Берое“ разкри, че още от самото начало, когато е разбрал, че „сините“ имат интерес, е поискал да дойде на „Герена“. „Със сигурност съм развълнуван, щастлив съм от трансфера си, защото „синята“ фланелка е огромна. Ще дам всичко от себе си, за да се докажа. Левскар съм и исках в „Левски“, заяви Райнов, като уточни, че много от детайлите по трансфера „Разговарях вече с наставника Георги Дерменджиев, той е интелигентен човек. Обясни ми какво ще изисква в процеса на работа. Ако треньорът прецени, съм готов да играя и в последната контрола на „Левски“. Благодаря на феновете и искам да им обещая, че ще се раздавам на 100% във всеки един мач\", сподели халфът. „Мартин Райнов е футболист, който е в разширения състав на България. Ще създаде една добра конкуренция в „Левски“ и ще повиши нивото на тима. Вече се усеща голяма разлика, промени се и мотивацията. Играчите започват да свикват“, коментира пък последните дни от лагера в Кипър Георги Дерменджиев.  ", "date": "2019.02.06", "title": "Миланов приключи с АПОЕЛ, чакат го на „Герена“"}
{"url": "https://www.monitor.bg:443/bg/a/view/angelkova-v-moskva-za-ruskite-turisti-ne-e-vajen-samo-letnijat-turizym-no-i-kulturnijat-156539", "text": "За руските потребители все по-важни са не само летните и морските почивки, но и културно-историческият и спортният туризъм. Това каза министърът на туризма у нас Николина Ангелкова по време на среща в Москва. Ресорният министър замина за Москва с голяма българска парламентарна делегация зад гърба си като вчера се срещна с зам.-министъра на икономическото развитие Сергей Галкин.   с представители на Съвета на федерацията (CФ), Групата за сътрудничество с България и на различни руски туроператори. „Българският туризъм е с голям потенциал, който може да развием с общи усилия така, че България да е предпочитана дестинация за руските туристи и федерацията да си върне мястото на един от водещите пазари за летен туризъм у нас“, заяви Ангелкова. По нейни думи сигурността и безопасността на чуждите гости са от изключително значение, а Русия е ключов стратегически партньор за българския бизнес „Продължаваме усилията за съвместни програми за детския отдих, който сме поставили на високо място в нашата рекламна и маркетингова политика“, коментира министърката. В момента, съвместно с руското министерство на образованието, се разработва наредба, която да отговори на потребностите на руските туристи и да популяризира още повече страната ни. \"Нашите съграждани обичат да почиват в България\", увери и първият зам.-председател на руската „Държавна Дума“ Иван Мелников. Според него взаимоотношенията между България и Русия са близки по дух и имат добри традиции. „Искаме съвместно да насърчаваме круизния туризъм и да работим така, че да имаме добра транспортна свързаност“, допълни Мелников. Ангелкова напомни, че от този месец ще има  , а през април ще се състои и Българо-руски инвестиционен форум във Велико Търново. По същото време страната ни ще бъде домакин на годишната среща на руските туроператори. „Това дава допълнителни възможности, тъй като представителите на туристическия бизнес на Русия ще видят на място палитрата от разнообразни възможности, които предлага страната ни за почивка на руските туристи, както и съвременната база и качеството на услугите в българските хотели\", завърши Ангелкова.", "date": "2019.02.06", "title": "Ангелкова в Москва: За руските туристи не е важен само летният туризъм, но и културният (ОБНОВЕНА)"}
{"url": "https://www.monitor.bg:443/bg/a/view/stefan-canev-s-ikar-za-prinos-kym-teatyra-156546", "text": "Големият драматург, поет и писател Стефан Цанев ще получи награда „Икар“ за изключителен принос към българския театър на 27 март, когато светът чества Международния ден на най-популярното сценично изкуство. Актьорът от Варненския театър Михаил Мутафов е удостоен с почетен „Икар“ за професионална чест и достойнство, а режисьорът проф. Елена Баева – за педагогическата си дейност. „Ако вземеш награда „Икар“, може един ден да станеш председател на Съюза на артистите“, пошегува се шефът на синдикалната организация, актьорът Христо Мутафчиев, позовавайки се на собствения си опит минути преди да бъдат обявени номинациите на САБ за 2019 г. За крилатата статуетка за водеща мъжка роля сега ще спорят младият Боян Арсов („Животът е сън“ в Червената къща), Бойко Кръстанов („Петел“ в Младежкия) и Владо Пенев („Бащата“ в Народния театър), чийто успешен сезон минава под знака на 60-годишнината му. В категорията за водеща женска роля се състезават Ана Пападопулу („Дивата патица“ в Народния), актрисата драматург Здрава Каменова („Дом за овце и сънища“, копродукция със студио „Я“ - Берлин, и театър „Ноймаркт“ - Цюрих) и Ива Тодорова („Приятно ми е, Ива“, моноспектакъл на Театър 199). Номинираните актьори в поддържащи роли са Герасим Георгиев-Геро (Санчо Панса в „За какво ви е Дон Кихот“ в Сатирата), Йордан Ръсин („Нова Библия“ в „Сфумато“) и Христо Петков („Наблюдателите“ в Народния). Актрисите, които се конкурират в аналогичната категория при дамите, са Анастасия Лютова („Килър Джо“ в МГТ „Зад канала“), Весела Бабинова („Поп-фолк хроники: Бели птици и куршуми“, пак там) и Ирини Жамбонас („Аз обичам, ти обичаш, тя обича“ в същия театър). В най-престижната категория – за режисура, конкуренти са работещият в Германия Иван Пантелеев с „НЕОдачници“ по Горки, Крис Шарков с „Дивата патица“ от Ибсен (и двата спектакъла са на академичната сцена) и Стайко Мурджев за „Петел“ от Майк Бартлет в Младежкия. Всички номинации може да видите на сайта на  .", "date": "2019.02.06", "title": "Стефан Цанев с „Икар“ за принос към театъра"}
{"url": "https://www.monitor.bg:443/bg/a/view/kola-s-2-godishno-dete-v-neja-potegli-sama-i-propadna-v-dere-156547", "text": "Автомобил, паркиран в близост до мола срещу Университетската болница „Канев“ в Русе, потегли на заден ход по скат и спря в храстите и дърветата на метри от жп линия. В колата е било двегодишно дете, а майка му в този момент е била извън нея. Инцидентът е станал днес към 12,30 часа, когато жената излязла за кратко от колата, за да посрещне свой близък от лечебното заведение. По всяка вероятност ръчната спирачка не е била задействана и в един момент автомобилът е потеглил по наклона. „Жената тичаше ужасена и започна да търси помощ. Не след дълго екипите пристигнаха, но детето вече беше изкарано навън от един мъж, който случайно бе на мястото, и майката“, разказа русенецът Роберт Спасов. Момченцето е нямало видими наранявания, но е откарано с линейка в болницата за преглед. Екипи на пожарната се включиха в изваждането на автомобила от дерето. Той бе обезопасен с въжета и изтеглен от кран. На мястото пристигна и директорът на противопожарната служба комисар Димитър Павлов, който изказа благодарност към гражданина, помогнал за изваждането на детето от колата. Предстои да се изяснят причините за инцидента. Временно движението на влаковете по жп линията бе спряно.", "date": "2019.02.06", "title": "Кола с 2-годишно дете полетя сама в дере (СНИМКИ)"}
{"url": "https://www.monitor.bg:443/bg/a/view/dfz-objavi-grafika-za-predstojashtite-plashtanija-za-kampanija-2018-156560", "text": "На Седмата национална среща на земеделските производители изпълнителният директор на ДФЗ-РА Живко Живков обяви индикативния график за предстоящите оторизации по схемите и мерките за директни плащания от Кампания 2018, които ще бъдат извършени през 2019 г. Очакванията са основните плащания да бъдат през март. Графикът за директните плащания е указателен и има за цел да ориентира предварително земеделските стопани за предстоящите плащания на субсидии. Периодите на изплащане зависят и от предоставянето на финалния слой „Площи, допустими за подпомагане” и на всички специализирани слоеве по отношение на прилаганите схеми и мерки за Кампания 2018. Важно е да се отбележи, че от началото на месец март стартира и приемът на заявления за подпомагане за Кампания 2019. ДФ „Земеделие“ ще създаде необходимата организация на работа, за да получат земеделските стопани субсидиите си в срокове, максимално близки до заложените в индикативния график. Живков припомни също, че до момента по подадените заявления за Кампания 2018 г. са разплатени над 820 млн. лева. От тях по схемите за животни са преведени 185 млн. лв. и над 634 млн. лева по Схемата за единно плащане на площ (СЕПП). Първите плащанията за настоящата кампания започнаха в края на октомври и бяха насочени към животновъдите - по схемите за преходна национална помощ, необвързана с производството.", "date": "2019.02.06", "title": "ДФЗ обяви графика за предстоящите плащания за кампания 2018"}
{"url": "https://www.monitor.bg:443/bg/a/view/blok-se-sruti-v-istanbul-156554", "text": "Шестетажна сграда се срути в Истанбул, написа местният в. Хюриет. Инцидентът е в района \"Малтепе\", който се намира в азиатската част на града на два континента. Над 20 души може да се намират под развалините на рухналия многоетажен блок. \"На партерния етаж в блока е имало ателие, в което са работели между 20 и 25 души. Взрив не е имало, зданието е започнало да се руши от само себе си\", казва районният кмет на квартал Джевизли Мемиш Дикилидаш. По думите му \"в блока е имало общо 24 апартамента\". Причината за рухването на жилищната сграда до момента не е известна. Телевизионният канал съобщи, че на мястото на инцидента са изпратени допълнителни спасителни екипи от съседни окръзи. Спасителните екипи разказваха за най-малко една жертва и поне трима ранени. Причините за разрушването все още не се съобщават.", "date": "2019.02.06", "title": "Блок се срути в Истанбул, има жертви (СНИМКИ)"}
{"url": "https://www.monitor.bg:443/bg/a/view/proverjavat-za-krajbi-na-voda-i-lipsa-na-vodomeri-v-strelcha-156552", "text": "Масови проверки дали всички домакинства и имоти в Стрелча имат водомери и дали има недобросъвестни потребители, които нелегално черпят вода, ще започне от 1 март дружество „„Водоснабдяване и канализация-С“  в средногорския град. Това съобщават от ведомството. При установяване на евентуални кражби от „ВиК-С”ЕООД  ще уведомят органите на МВР, след което титулярите по партидите на имотите, в които е установено нерегламентираното водоползване, ще бъдат осъдени да заплатят в полза на държавата от 500 до 1000 лв. На некоректните абонати също така ще бъде спряно  водоподаването на питейна вода към засегнатия имот и  начисляване санкция на титуляра в размер на потребление за една година назад, по 6 часа дневно при скорост на водата 1м./сек./за водно отклонение от 1/2 цол – 1051м.³, за 3/4цола-2255м.³/, плюс разходите по спиране на водоподаването. От дружеството се ангажират да пуснат водата в имота, едва когато бъдат заплатени всички задължения. От „В и К-С“- ЕООД в Стрелча дават възможност на гражданите да  направят проверка за наличие на незаконно водоприхващане в имотите  и при установяване наличието им, писмено да информират дружеството. В този случай ще заплатят само разходите за премахване на незаконното водно отклонение, а санкцията ще бъде неколко кратно по-малка.  ", "date": "2019.02.06", "title": "Проверяват за кражби на вода и липса на водомери в Стрелча"}
{"url": "https://www.monitor.bg:443/bg/a/view/vetrilo-ot-sajtove-bylva-fejkove-sreshtu-peevski-156551", "text": "Десетки сайтчета, подредени от Фабриката за фалшиви новини във ветрило за разпръскване на лъжи, денонощно бълват фейкове срещу депутата и издател на „Телеграф медиа“ Делян Пеевски. Целта на атаката е ясна – да се очерни изконния враг на подсъдимите олигарси, който чрез законодателните си инициативи и разследванията на изданията от групата си вади на светло далаверите на задкулисието. Затова не е важно дали „новината“ е в действителност нова или вече понамирисва на мухъл, от значение е само тя да се разпръсква ежедневно и със стахановски усърдност от сайтчетата на подсъдимите босове. Такъв е случая и с два материала, които „грейнаха“ в няколко от отбраните издания на Фабриката. В първият случай става въпрос за поредния След като стана ясно, че балонът „Магнитски“, който българския Мадоф надуваше в последната година и половина, издиша, на дневен ред се появи нов мехур – иск по т.нар закон „РИКО“ в САЩ. За искът първи съобщиха от сайта „Афера“, които твърдят, че са получили „документацията“ на своя мейл. Същото твърдение направи и първата братовчедка на олигарха Николай Банев – Люба Кулезич, като вметна наивно, че искът бил разпратен от българския революционен комитет. Очевидно не става въпрос за последователи на Апостола Васил Левски, а за ново НПО, клонинг на досегашното неуспешно сдружение „БОЕЦ“, което трябваше да обслужва интересите на банкера-беглец. Пред журналистката на повикване Люба Кулезич укриващия се в Сърбия Василев обяви, че „знаел за иска“, но пропусна да си признае, че той стой зад него. Явно сега в две други гайки от фабриката също го препечатаха. Това са скандално известния сайт за мокри поръчки на момчетата с бухалките Асен Йорданов и Атанас Чобанов „Бивол“ и интернет страницата, списвана от далеч по-нежния Ясен Дараков – bgvoice. Последният от години се върти около Фабриката в опит да си предложи услугите на тарторите й, а преглед на хартиения вариант на изданието му показва, че там често се подвизават автори на „Икономедиа“ - групата на олигарха Иво Прокопиев. Очевидно целта на препечатаните дописки за иска по „РИКО“ нямат за цел да информаират обществеността, а просто да разпръснат отново във виртуалното пространство тезите на забегналия подсъдим Цветан Василев. Сходна е ситуацията и при втория материал, който отново се появи в „Бивол“, само че не в самото издание, а като кратък статус във Фейсбук страницата им. (За врътките с Фейсбук и веригата от сайтове четете тук). Става въпрос за притопления фейк на „Медиапул“ от началото на седмица, в който изданието, създадено с благословията на Командира Изданието този път я рефрешна като я приши към новина, също нямаща нищо общо с депутата. Поводът, който използваха бе стартът на посещението на главния прокурор Сотир Цацаров и вътрешния министър Младен Маринов в Обединените арабски емирства, по време на което двамата ще обсъждат с колегите си в ОАЕ сътрудничеството в борбата с организираната престъпност и тероризма. Както може да се досети всеки нормално мислещ човек, между тяхната визита и депутата Пеевски няма нищо общо. А връзка между двете би могъл да направи само сериозно предизвикан от теории на конспирацията или олигархични опорки мозък. Кое от двете е надделяло при автора на материала за визитата в ОАЕ не знаем, но факт е, че в статията е пришит абзац, абсурдно навързващ темата на посещението с твърдение, че тютюневият холдинг „Булгартабак“ е основен износител на цигари за емирствата и с лъжливата теза, че Пеевски е свързан с холдинга. Теза опровергавана десетки пъти и лъсваща като клевета при елементарна проверка в регистрите на страната. Те ясно показват, че депутатът още през 2016 г. И тъй като екипът на „Медиапул“, подобно на всички граждани на страната, има свободен достъп до Търговския регистър, единственото, с което можем да си обясним това упорство в тиражирането на фалшиви новини е фиксацията на тартора на изданието Иво Прокопиев и бившата говорителка на Иван Костов – Стояна Георгиева, срещу Пеевски и срещу всеки, пробващ да наложи справедливост в страната. В тази си фиксация „Медиапул“, както и останалите болтчета от машината за клевети на олигархията нямат скрупули да намесват дори външни институции. Така, преди няколко години, в опит да подкрепи тезисите на тарторите си срещу прокуратурата, Георгиева обяви, че с писмо Европейската комисия е поискала оставката на обвинител №1. Информация, която се наложи лично ЕК да опровергава. Това обаче за „Бивол“ и друг ченгесарски сайт - „Фрогнюз“ на агента от ДС Огнян Стефанов не е проблем. А визитата в ОАЕ е поредния повод да си възкресят лъжите.", "date": "2019.02.06", "title": "Ветрило от сайтове бълва фейкове срещу Пеевски"}
{"url": "https://www.monitor.bg:443/bg/a/view/13-godishno-momche-se-natrovi-s-alkohol-speshni-medici-spasiha-jivota-mu-156536", "text": "13-годишно момче от Дупница се натрови с алкохол, докато гостува на баба си. Нелепият случай става в рилското село Смочево, където момчето отишло след обявяването на грипна ваканция в област Кюстендил. В последния ден от почивката шестокласникът слязъл до мазето на семейната къща и решил да се почерпи с каквото му попадне, първоначално пил ракия, а след което и вино. „Доколкото чухме, след като детето е пило ракия и вино, е тръгнало на гости при свой приятел в селото. Изведнъж обаче му става лошо и припада. Случайни минувачи са подали сигнал на тел. 112“, коментираха жители на Смочево. За инцидента потвърдиха и от ЦСМП – Кюстендил. „Ние получихме сигнал за припаднало дете на една от улиците в селото. Веднага на място пристигна екип на Спешен център – Рила. Лекарите са установили, че момчето е изпаднало в алкохолна кома и веднага са предприели реанимационни действия, благодарение на което е спасен живота на момчето“, коментира шефката на Спешен център – Кюстендил, д-р Албена Рапатинска. Шестокласникът е докаран с линейка до Кюстендилската болница, като след преглед се е установило, че не се налага да бъде настанен в здравното заведение.", "date": "2019.02.06", "title": "13-годишно момче се натрови с алкохол, спешни медици спасиха живота му"}
{"url": "https://www.monitor.bg:443/bg/a/view/karakachanov-1-mln-bylgari-sa-bez-voenna-podgotovka-pri-mobilizacija-156550", "text": "Приблизително 1 млн. българи, които подлежат на мобилизация, нямат военна подготовка. Това коментира вицепремиерът и военен министър Красимир Каракачанов по време на годишната конференция на началника на отбраната в София. Поводът за коментара му бе проекта за доброволна военна служба, за която Каракачанов настоява да се въведен. Той посочи, че така няма да се решат проблемите с некомплекта, но биха облекчили ситуацията в някои от формированията. Така биха подготвяли и хора от резерва. Каракачанов обърна внимание и на проблема с липсата на кадри и напомни, че за първа година постъпващите в армията са малко повече от напускащите. Според него не трябва да се съсредоточаваме върху големия процент кандидати за служба, които след това са отхвърляни заради здравни проблеми. „Тук нещо бъркаме, защото процентът е изключително голям, подобен няма нито в полицията, нито в пожарната, нито в други структури, коментира министърът. Каракачанов припомни, че в последните две години са направени усилия за увеличение на заплатите, а амбицията е скокът да продължи. Той се надява тази година да започнат окончателно и трите проекта за модернизация – за изтребителите, корабите и бойните машини. Министърът припомни, че НС даде мандат кабинетът да преговори със САЩ за нов изтребител. За съжаление обаче проектът за Сухопътните войски се бавел и са нужни допълнителни усилия, за да стартира до края на годината. По проекта за ВМС министърът очаква тази година да се стигне до подписване на договор. Трябва да развиваме възможностите на въоръжените ни сили по основната ни мисия - защитата на териториалната цялост, суверенитета и независимостта на България, коментира още Каракачанов по време на форума. Той изтъкна, че съюзническите ни ангажименти в НАТО са изключително важни и трябва да ги спазваме. Средата за сигурност пък не се е подобрила в сравнение с преходната година. По думите му освен традиционните предизвикателства като проблемите в Източното Черноморие и района на Близкия изток, има и други компоненти - Целесъобразно е извършването на нов стратегически преглед на отбраната, каза пък началникът на отбраната генерал Андрей Боцев.", "date": "2019.02.06", "title": "1 млн. българи са без военна подготовка при мобилизация"}
{"url": "https://www.monitor.bg:443/bg/a/view/stefan-vyldobrev-predstavja-nepoznati-na-goljam-ekran-156553", "text": "Стефан Вълдобрев е сред звездите, които любителите на седмото изкуство у нас ще разпознаят в най-новия филм „Непознати“. Той е с продължителност 34 минути, а начело от режисьорското столче застава Камелия Петрова. Сред останалите актьори, които участват в заглавието пък са Евгения Ангелова, Радена Вълканова, Ивайло Христов, Цвета Дойчева и Александър Хаджиангелов. гласи анонсът на „Непознати“. Филмът е по мотиви от разказа „Топлина на непозната“ на популярния писател Захари Карабашлиев. „Преди 2 години, двама млади хора -- Камелия и Георги Иванов, творци и мои приятели -- дойдоха с предложение. Искаха да направят късометражен филм по разказа ми „Топлина на непозната“, писан преди повече от 10 години. „Изберете някой друг“ опитах да ги разубедя. „В повечето разкази нещо се случва, а това е разказ за нещо, което не се. Съгласих се, с уговорката, че няма да опитват да правят „екранизация“ на историята, а ще я ползват като отправна точка на свой собствен, кино-разказ“, обясни Карабашлиев в социалните мрежи. Късометражната продукция ще направи дебюта си на голям екран още следващия петък (15 февруари) в кино „Одеон“, а пропускът за събитието ще струва 4 лв.", "date": "2019.02.06", "title": "Стефан Вълдобрев представя „Непознати“ на голям екран "}
{"url": "https://www.monitor.bg:443/bg/a/view/utre-otvarjat-ofertite-za-rehabilitacijata-na-17-km-pytishta-v-severna-bylgarija-156555", "text": "Утре се отварят офертите на участниците в обществената поръчка за избор на изпълнители при рехабилитацията на 17 км пътища в Северна България, съобщиха от АПИ. Със средства от програма Интеррег V-A Румъния-България 2014-2020 г. и държавния бюджет основно ще се ремонтират 7,7 км от второкласния път II-81 Берковица - Монтана (от км 86+289 до км 94+000) и 9,3 км от третокласния път III-118 Гулянци - Долна Митрополия (от км 14+786 до км 24+150). Индикативната стойност на поръчката е 10 361 134 лв. без ДДС. На третокласния път III-118 Гулянци - Долна Митрополия, в отсечката Долна Митрополия - Победа - Подем, ще бъде изцяло подменена пътната настилка, хоризонталната маркировка, пътните знаци и ограничителните системи. Ще бъде ремонтиран и мостът над р. Барата в град Долна Митрополия, който е с дължина 10 м. Индикативната стойност на ремонта е 5 928 230 лв. без ДДС. Основният ремонт на път II-81 Берковица - Монтана, в участъка Боровица - Благово, включва подмяна на пътната настилка, хоризонталната маркировка, ограничителните системи и пътните знаци. Габаритът на тесен участък от пътя, с дължина 35 м, ще бъде разширен и ще се ремонтира мостът над р. Бързия, който е 102 м. Индикативната стойност на строително-монтажните работи е 4 432 904 лв. без ДДС. Второкласният път II-81 София - Петрохан - Лом е основна комуникация на Северозападна и Югозападна България през билото на Стара планина. Той е най-пряката връзка за жителите от областите Монтана и Видин със София, както и с Дунав мост II и пристанище Лом. Подобряването на състоянието на път II-81 е сред приоритетите на Агенция „Пътна инфраструктура“ и в момента по Оперативна програма „Региони в растеж“ се рехабилитират още 43 км от пътя на територията на област София. С успешното завършване на обекта ще бъде обновен целият проход „Петрохан“, тъй като отсечката на територията на област Монтана беше ремонтирана през 2015 г. по програма „Транзитни пътища V“.", "date": "2019.02.06", "title": "Утре отварят офертите за рехабилитацията на 17 км пътища в Северна България"}
{"url": "https://www.monitor.bg:443/bg/a/view/sobstvenikyt-na-izbjagalata-boa-si-ja-pribra-vkyshti-156540", "text": "Собственикът на избягалата в търговски център на пъпа на Пловдив боа удушвачка от вида „Жълта анаконда” си я прибра вкъщи. Към 21 часа в сряда Иво Катрафилов успял да хване влечугото сам, след като всички си тръгнали и в търговския обект настанала тишина. С негов приятел я намерили увита в един ъгъл и я прибрали. „След като се изпразни сградата от полиция, гражданска защита и медии, към 20,30 – 21 часа много бързо я намерихме с един колега. В рамките на 30-40 минути открихме къде е животното. Цялата паника бе излишна. Можехме да я намерим много по-рано през деня, но прекалено много хора имаше и прекалено много нерви”, каза той. Змията с дължина 1,80 м и тегло около 5 кг, е избягала, защото е била преди смяна на кожата. Тогава влечугите са стресирани, а и средата за нея била нетипична. Иво я имал едва от 2 февруари, когато я закупил от свой приятел. Змията е била бучкана с метли от хората в магазина и това също много я стресирало. Успяла е да избяга от пластмасовата си кутия, защото е имало счупена щипка. Влечугото е натегнало кутията, щипката се е дочупила, боата е избила капака и е излязла. Била занесена от Иво в магазина му временно в търговския център, защото в дома си той правел ремонт. След случилото се от управата на търговския център са прекратили договора на Иво Катрафилов за магазина му и той има едномесечно предизвестие да напусне. По думите му в правилника на търговския център нямало забрани за животни, освен за кучета и котки. Боата има направена регистрация в РИОСВ – Пловдив през 2013 година в съответствие със Закона за биологичното разнообразие и CITES (Конвенция за международна търговия за защитени видове от дивата флора и фауна). От 2 февруари 2019 г. има нов собственик, който ще открие зоомагазин. Има 14-дневен срок за пререгистрация. Жълтата анаконда не е отровна змия и според експертите не е опасна за хората, съобщиха от РИОСВ Пловдив.", "date": "2019.02.06", "title": "Собственикът на избягалата боа си я прибра вкъщи"}
{"url": "https://www.monitor.bg:443/bg/a/view/donald-tusk-prati-v-ada-privyrjenicite-na-brekzit-156544", "text": "Чудя се какво ли специално място е отредено в ада за онези, които нямаха дори скица как да постигнат Брекзит. Това заяви председателят на Европейския съвет Доналд Туск след днешната си среща с ирландския премиер Лио Варадкар. Туск посочи, че очаква на утрешната си среща с британския премиер Тереза Мей да чуе реалистични предложения за изход от задънената улица, в която се намира процесът по оттеглянето на Великобритания от ЕС. Останаха 50 дни, отбеляза той. Винаги в сърцето си съм бил с хората, които предпочитат това да не се случва. Днес няма британска политическа сила, която да работи за оставане в ЕС, не може да се спори с фактите. Най-важното е да избегнем раздяла без сделка, добави Туск. ЕС бе ясен и не прави ново предложение на Лондон. Европейският съвет реши, че ЕС не е готов да предоговаря постигнатото споразумение. Главната цел за нас остава въпросът с ирландската граница и запазването на мирния процес, допълни Туск. Няма място за спекулации - ЕС е най-вече мирен проект и не поставяме мира под въпрос. Затова настояваме за предпазната мярка за ирландската граница, която осигурява мира в Северна Ирландия. Очаквам британски предложения, съвместими с тази цел и които имат подкрепа от ясно мнозинство в британския парамент, заяви Туск. Европейският съюз ще наложи \"твърда\" граница между Ирландия и Северна Ирландия или ще извади Дъблин от единния пазар в случай на Брекзит без споразумение, пише британският вестник \"Дейли експрес\", позовавайки се на високопоставени представители на Общността. Ирландия е била предупредена, че ще бъде изправена пред труден избор - въвеждане на \"твърда\" граница или ще бъде извадена от единния пазар в безпрецедентен ход на Брюксел, за да защити Общността, ако Великобритания и ЕС не се договорят за Брекзит. Изданието отбелязва, че е имало разгорещен дебат между ирландския премиер Лео Варадкар от една страна и от друга председателя на Европейската комисия Жан-Клод Юнкер и главния преговарящ за Брекзит Мишел Барние. Високопоставени европейски депутати настояват единният пазар да не бъде излаган на риск, дори и да означава поддържане на мира на остров Ирландия. Германският евродепутат Елмар Брок, приближен на канцлера Ангела Меркел, заявява, че ако Ирландия не защити границите си, ЕС ще трябва да предприеме протекционистки действия. \"Ние ще трябва да установим митническа граница с Ирландия\", предупреди Брок. Той подчерта, че ако Брюксел не изрази исканията си, \"ние скоро ще имаме американски хлорирани пилета в ЕС\". \"Защитата на вътрешния пазар е основата на нашия икономически успех в Германия. Ако унищожим единния пазар, с ЕС е свършено\", убеден е евродепутатът. Таен план Отлагат Брекзита за 24 май Брекзитът да се отложи за 24 май, а не за 29 март. Това предвижда таен план на премиера Тереза Мей, разкрива в. \"Телеграф\". Отсрочката от 8 седмици трябва да бъде представена тази седмица на поредната дипломатическа совалка на Тереза Мей в Брюксел. Британският кабинет се надява ЕС да се съгласи на тази отсрочка, ако споразумението на премиера Тереза Мей с ЕС бъде прието в парламента в Лондон. По този начин ще има достатъчно време да се изгладят спорните въпроси и да се избегне твърд Брекзит. Германският канцлер Ангела Меркел вече намекна, че има достатъчно време за постигане на споразумение между ЕС и Великобритания.", "date": "2019.02.06", "title": " Доналд Туск прати в ада  привържениците на Брекзит"}
{"url": "https://www.monitor.bg:443/bg/a/view/ek-blokira-slivaneto-na-jp-biznesa-na-siemens-i-alstom-156543", "text": "ЕК блокира планираното сливане на железопътния бизнес на германския концерн Siemens и френската група Alstom с мотива, че компаниите не са успели да разсеят \"сериозните\" притеснения, свързани с конкуренцията, предаде ДПА. Това сливане би довело до по-високи цени на сигнализиращите системи, които осигуряват безопасността на пътниците, както и на следващите поколения високоскоростни влакове, посочи еврокомисарят за конкуренцията Маргрете Вестагер. Комисията забранява сливането, тъй като компаниите не желаят да намерят решения, които да разсеят нашите сериозни притеснения за конкуренцията, допълни тя в изявление. Двете компании заявяваха, че сливането ще им позволи да се конкурират по-добре с чуждестранни компании, като например китайския производител в сектора CRRC. Комисията обаче установи, че китайските доставчици в момента \"не присъстват\" на ключовия европейски пазар за сигнализиращи системи и е \"малко вероятно\" в обозримо бъдеще да представляват заплаха за производството на високоскоростните влакове на двете компании. Siemens произвежда високоскоростните влакове ICE, а Alstom - влаковете TGV.", "date": "2019.02.06", "title": "ЕК блокира сливането на жп бизнеса на Siemens и Alstom"}
{"url": "https://www.monitor.bg:443/bg/a/view/padnalata-v-2-metrov-trap-jena-s-izkylchen-glezen-i-poduto-koljano-156532", "text": "Падналата преди дни в пълен с вода двуметров изкоп на една от улиците в раковското село Момино село 49-годишна Стефка Гарфалска все още не се чувства добре и е в болнични, които смята да удължи. Тя е с изкълчен глезен, подуто коляно и травми по бедрата, но за неин късмет, се е отървала от по-тежки поражения като по чудо. За случилото се алармира в социалните мрежи братът на Стефка журналистът Николай Чапански. В дупката, в която е паднала, имало противопожарен метален кран, а от другата страна на трапа имало бордюр. „Малкият дявол, че можеше главата да си удари в бордюра и по-лошо да стане”, се кръсти мъжът й Стоян. Нито той, нито самата Стефка възнамеряват да завеждат граждански иск срещу фирмата изпълнител, бе категоричен още мъжът на пострадалата. Според него нямало смисъл от такова гражданско дело, което щяло да се проточи с години. „Тя да се оправи, че много я боли и не издържа дълго време права, нито да ходи може както трябва. Е, да ходи може, но не много”, казва още съпругът. Част от улиците в Момино село са разкопани, защото кметството е успяло да се пребори за мащабен проект за финансиране подмяна на старите етернитови тръби на водопровода с нови. Работата тече на етапи, като целта е да не се разкопават наведнъж всички улици, каза кметът Никола Стоянов. Проектът за подмяна на водопровода на селото е за над един милион и половина лева и обхваща 10 километра пътна мрежа в населеното място. Продължителността му е 8 месеца, така че се очаква към края на това лято жителите на Момино село да имат по-чиста и качествена питейна вода. Причината Стефка да пострада била изкопаната улица, на която живее. Във фаталната вечер тя била на гости на комшийка на същата улица. Към 19 часа излязла от съседската къща, която е на ъгъла на разкопаната улица, за да се прибере в дома си. Нейната къща е по средата на улицата, на няма и 50 метра от мястото, където е паднала. Веднага след като излязла от комшийския двор, тръгнала близо до ръба на изкопа, но заради това, че било валяло и пръстта се била разкаляла, ръбът поддал и се срутил. С него в 2-метровия изкоп паднала и 49-годишната жена. Мястото било тъмно, а според Стефка и близките й от фирмата изпълнител не били обезопасили участъка. Според кмета на населеното място Никола Стоянов за лош късмет точно в онази вечер била изгоряла крушката на уличната лампа. Стефка не носела със себе си фенерче, за да вижда къде стъпва и станала белята. „От хората и медиите разбрах, че тя е паднала в един от изкопите. Говорили сме с жителите на селото, че за да имаме нов водопровод, то ще изтърпим малко неудобства”, каза кметът. Той призна, че е отнесъл критики защо ремонтът е почнал през зимните месеци, но обяснява, че тъй като проектът е продължителен, все е щяла да бъде застъпена зимата. „Ако бяхме почнали лятото, щяхме да приключим през зимата. Да, работи се при зимни условия, но фирмата напредва добре. Ето, вижте модерните тръби, с които се заменят старите водопроводни. Старите бяха изгнили и много често ставаха аварии, хората стоят без вода. Сега с новите тръби нещата ще са други. Работи се интензивно, въпреки зимното време”, казва Никола Стоянов. Той уточни, че улиците, на които се копае, са обезопасени с предупредителни ленти и хората това много добре го знаят. Когато Стефка паднала в трапа, започнала да вика за помощ. Чула я жената, на която пострадалата била на гости. Съседката й Пенка Миндалска й се притекла първа на помощ. Жената започнала да осветява пропастта с мобилния си телефон и да дърпа затъналата в калта Стефка, но не успяла да я измъкне. Започнала да тропа от врата на врата и да търси помощ от съседи, притекъл се един от работниците към кметството Никола Шопов, който с помощта на съпруга Стоян, за около половин час успели да я извадят от дълбокия изкоп. Веднага след това Стоян качил жена си на колата и я откарал на в Спешните кабинети на УМБАЛ „Св. Георги”. Стефка минала на рентген и се установило, че няма счупване. За да се изясни има ли вътрешни травми от падането, била прегледана и от хирург, който установил, че жената няма поражения по вътрешните органи.  ", "date": "2019.02.06", "title": "Падналата в 2-метров трап жена с изкълчен глезен и подуто коляно (СНИМКИ+ВИДЕО)"}
{"url": "https://www.monitor.bg:443/bg/a/view/api-sistemata-za-preduprejdenie-na-am-struma-oshte-ne-raboti-156535", "text": "Участъкът между Кресна и Сандански от АМ „Струма“, където вчера стана тежката верижна катастрофа, има изградена интелигентна транспортна система, което все още не работи. Това стана ясно от съобщение на Агенция „Пътна инфраструктура“ във връзка с публикации по темата. Системата ще продължи да се надгражда, тъй като е част от цялостния проект за интелигентна транспортна система за лотове - 3.1, 3.2 и 3.3 от АМ „Струма“. Тя ще има общ център за управление на трафика и той ще започне работа със завършването на лот 3.1 между Благоевград и Крупник, тъй като изграждането на центъра за управление е включено в лот 3.1 на АМ „Струма“, обясняват от пътната агенция. Тъй като изграждането на лот 3.3 от Кресна до Сандански е  , а лот 3.1 е в процес на изграждане АПИ е предприела стъпки за изграждането на временен контролен център за управление на трафика, който ще е в сградата на Областното пътно управление в Благоевград. Интелигентната транспортна система включва станции за броене и управление на трафика, видео наблюдение, информационни табла, измерване на теглото на превозните средства и метеорологично наблюдение. От агенцията съветват шофьорите при гъста мъгла и намалена видимост шофьорите трябва да карат с по-ниска скорост, съобразена с метеорологичните условия, да спазват по-голяма дистанция и да не предприемат резки маневри, изпреварвания или внезапно спиране. Изключително внимателното шофиране при много слаба видимост е един от сигурните начини шофьорите да избегнат верижни катастрофи, каквито стават при мъгла и слаба видимост. Агенция „Пътна инфраструктура“ прави това уточнение по повод опитите за пореден път да се хвърли вина за тежък пътен инцидент върху пътната инфраструктура и то на новоизградена отсечка, сигнализирана с пътни знаци и маркировка по всички правила на нормативната уредба. В тази връзка призоваваме представителите на неправителствени организации да се въздържат от отправянето на обвинения без конкретни доказателства преди да е завършила работата на разследващите компетентни органи.", "date": "2019.02.06", "title": "АПИ: Системата за предупреждение на АМ „Струма“ още не работи"}
{"url": "https://www.monitor.bg:443/bg/a/view/morskata-profesija-e-preobladavashto-myjka-jenite-se-prenebregvat-156531", "text": "Морската професия остава преобладаващо мъжка, като едва 2% от моряците по света са жени. В търговския флот има фирми, които негласно ги игнорират за сметка на кандидатствалите за работа мъже. Това коментира на международна конференция във Варна, посветена на управлението на т.нар. различия в морските професии, д-р Пинар Оздемир от Морския университет „Пири Рейс“ в Истанбул. Форумът се провежда в рамките на проект MENTORESS по програма „Еразъм+“, по който си сътрудничат морските академии на Турция, Румъния, Полша и България. Те са направили и проучване за дискриминация към дамите в морския бизнес. Според резултатите, за жените в търговския флот има разлики в заплащането, в сравнение с мъже на същите позиции. Докато във военноморския флот такава диференциация няма. В четирите държави се прави модернизация на висшето морско образование и повишаване равнището на заетост на жените в морските професии, както и повишаване на техния брой на ръководни позиции в морската индустрия, заяви зам.-началникът на ВВМУ „Н.Й.Вапцаров“ във Варна, кап.I ранг, проф. Калин Калинов. Той изтъкна, че университетите разработват съвместни обучителни програми, като акцентират върху подготовката на младежите за работа в смесени екипи. През последните години нещата у нас се променят и вече близо 60% от студентите във ВВМУ са жени, каза още Калинов, според който изненадващо, военният флот е много по-толерантен от търговския при назначаването на дамите на работа.  ", "date": "2019.02.06", "title": "Морската професия е преобладаващо мъжка, жените се пренебрегват"}
{"url": "https://www.monitor.bg:443/bg/a/view/papata-sblysykyt-mejdu-civilizaciite-ne-e-neizbejen-156548", "text": "Папа Франциск заяви на редовната си обща аудиенция, че се надява историческото му посещение на Арабския полуостров да спомогне да се разсее схващането, че цивилизационният сблъсък между християнството и исляма е неизбежен, предаде Ройтерс. \"Във време като нашето, когато е голямо изкушението да се стигне до сблъсък между християнската и ислямската цивилизация - и дори на религията да се гледа като на източник на конфликти, ние искахме да изпратим ново и категорично послание, че срещите не са невъзможни\", каза той. Франциск имаше предвид подписания от него и главния мюфтия на египетския университет и джамията \"Ал Азхар\" (една от най-авторитетните теологически и образователни институции в исляма) шейх Ахмед Тайеб. Папата заяви, че този документ, озаглавен \"За братството между хората\", е доказателство, че \"е възможно да има взаимно зачитане и диалог и че въпреки разликите в култура и традиции християнският и ислямският свят споделят и защитават сходни ценности\".  В подписания в понеделник документ се призовават \"всички засегнати да спрат да използват религията, за да насаждат омраза, насилие, екстремизъм и сляп фанатизъм, и да се въздържат да използват Божието име, за да оправдават актове на убийство, изгнание, тероризъм и потисничество\". Папата призова всеки да прочете документа, който по думите му дава насоки как отделните хора могат да работят за толерантност и съвместно съществуване. Вчера папата се завърна в Рим от посещение в Обединените арабски емирства, в чиято столица Абу Даби отслужи най-голямата публична меса, организирана някога на Арабския полуостров, люлката на исляма. Ултраконсервативните католици са против всякакъв диалог с исляма. Според някои от тях неговата крайна цел е да унищожи Запада. В самолета на връщане от Абу Даби репортер попита вчера Франциск за възможна негативна реакция към документа от католиците, \"които обвиняват папата, че позволява да бъде използван от мюсюлманите\". Франциск, който е прогресивен и консерваторите са го взели на прицел още от избирането му през 2013 г., отговори в шеговит тон: \"Не само мюсюлманите. Те ме обвиняват, че позволявам всеки да ме използва, дори журналистите. Това е част от работата\", заяви той. Франциск обаче добави, че \"от католическа гледна точка документът не се е отклонил и на милиметър\" от предписанията за междурелигиозния диалог, утвърдени на Втория ватикански събор от 1962-1965 г. \"Ако някой се чувства зле, разбирам. Това не е нещо обичайно. Но е стъпка напред\", каза той в самолета.", "date": "2019.02.06", "title": "Папата: Сблъсъкът между цивилизациите не е неизбежен"}
{"url": "https://www.monitor.bg:443/bg/a/view/radoslav-jankov-sedmi-v-sveta-156537", "text": "Радо Янков се завърна сред най-добрите 8 в света в паралелните дисциплини на сноуборда. Носителят на Световната купа за 2016-а зае 7-о място в паралелния слалом на световното първенство в Парк Сити (САЩ). На предишния шампионат на планетата през 2017-а в Сиера Невада (Исп) чепеларецът завърши четвърти в паралелния гигантски слалом и шести в паралелния слалом и това бяха най-добрите му класирания в кариерата. Този сезон след лечение на счупената кост в дясната ръка и нови проблеми с кръста, Радо показа, че контузиите не са го уплашили и отново е в елита. Условията, подобно на тези по време на паралелния гигантски слалом, бяха много лоши за състезание от такъв ранг. Силен снеговалеж, липса на видимост и непочистено трасе бяха проблемите, с които състезателите трябваше да преодолеят. В квалификациите Янков зае 9-о място. На 1/8-финала той спечели срещу словенеца Жан Козир, който беше дисквелифициран. На четвъртфинала националът ни водеше през цялото време на легендата Роналд Фишналер (Ит). Заради по-бързото синьо трасе италианецът обаче успя да измъкне победата с аванс от 0,33 сек. В големия финал Фишналер загуби след падане от Дмитри Логинов (Рус). Така 19-годишният руснак спечели второ поредно злато в Парк Сити след това от паралелния гигантски слалом. По-възрастният с 20 години от съперника си италианец призна, че краката му просто са отказали да го слушат. \"Преди началото на последното спускане бях малко притеснен, защото трасето ми се виждаше разбито от каране или просто прекалено неравно, бавно, сподели шампионът Логинов. - Но знаех, че трябва да направя най-доброто си спускане и съм щастлив от титлата.\" Бронзът остана за Щефан Баумайстер (Гер), който се наложи в малкия финал над друг руснак - Дмитрий Сарсембаев. За Баумайстер това също е втори медал, предишният също е бронз. При жените световната титла в същата дисциплина спечели Джули Цог (Швейц), победила с 0,85 от сек. Ана-Мари Данча (Укр). Трета стана Рамона Терезия Хофмайстер (Гер), изпреварила в малкия финал рускинята Мария Валова.", "date": "2019.02.06", "title": "Радослав Янков седми в света"}
{"url": "https://www.monitor.bg:443/bg/a/view/manchev-i-shishkov-syvetvat-kak-da-konsumirame-plodove-i-zelenchuci-prez-zimata-156528", "text": "Лидл България изисква от всички производители на плодове и зеленчуци, с които работи, да бъдат сертифицирани по световния стандарт за качество GLOBALG.A.P. и по този начин да гарантират, че доставяните от тях плодове и зеленчуци са продукт на безопасно и устойчиво земеделско производство. Всяка седмица Lidl предлага на своите клиенти и специални оферти за свежи плодове и зеленчуци на атрактивни цени. За да направят предложението към клиентите още по-пълноценно и полезно, шеф готвачите Иван Манчев и Таньо Шишков, ще предложат авторски рецепти с нови идеи как най-добре да приготвим зеленчуците и плодовете, за да са още по-вкусни през зимата. Всички рецепти могат да бъдат разгледани на https://gotvi.lidl.bg/, а на Фейсбук страницата на Lidl Bulgaria шеф Манчев и шеф Шишков ще дават и полезни съвети за правилната консумация и съхранение на плодовете и зеленчуците. GLOBALG.A.P. е гаранция за спазване на добрите световни практики в земеделието като строгият контрол, който стандартът изисква и налага включва проследяване и проверка на продукцията по множество направления. Сертифицирането покрива критерии като работа с качествени торове и семена, контрол на пестицидите, регулярни анализи на водите, почвата и продукцията, стриктен контрол на доставките до клиента, спазване на оптимална хигиена и проследимост в производствения процес и др. Световният стандарт GLOBALG.A.P. е само един от инструментите, които Лидл България прилага, за да контролира и гарантира качеството на плодовете и зеленчуците. Компанията извършва регулярен мониторинг чрез анализи в акредитирани лаборатории, одити на производствените бази на доставчици на продукти, както и сензорни анализи, а добре познатият Мениджър Свежест се грижи на място в магазина предлаганите плодове и зеленчуци да са винаги свежи и с добър външен вид.", "date": "2019.02.06", "title": "Манчев и Шишков съветват как да консумираме плодове и зеленчуци през зимата"}
{"url": "https://www.monitor.bg:443/bg/a/view/kristi-brinkli-shte-defilira-na-modnija-podium-s-dyshterja-si-156538", "text": "Световноизвестният супермодел Кристи Бринкли ще дефилира на подиума на Седмицата на модата в Ню Йорк заедно с дъщеря си Сейлър. Звездата и красивата й 20-годишна дъщеря ще закрият дефилето на дизайнера Ели Тахари. Моделиерът се спрял на звездната двойка поради \"непреходността\" на Кристи и съвременното излъчване на Сейлър. коментира пред в. \"Ню Йорк таймс\" Тахари. Сейлър е от четвъртия брак на 64-годишния модел от близкото минало с Питър Кук, с когото вече не са заедно. Бринкли възпитава още 33-годишната Алекса, която е от първия й съпруг Били Джоел, както и син - Джак, роден от втория й брак с Ричард Тобман.", "date": "2019.02.06", "title": "Кристи Бринкли ще дефилира на модния подиум с дъщеря си "}
{"url": "https://www.monitor.bg:443/bg/a/view/nacionalna-potrebitelna-kooperacija-na-slepite-veche-e-nacionalnopredstavitelna-156525", "text": "Национална потребителна кооперация на слепите в България вече е призната за представителна организация в Националния съвет за хората с увреждания. Това реши правителството на редовното си заседание. Тя е призната за срок от три години. Кооперацията осъществява трудова и професионална рехабилитация на своите членове, работи за развитието на единния кооперативен пазар и на пазара за социални услуги. Организацията има изцяло социален характер и съдейства за благосъстоянието и задоволяване интересите и потребностите на своите членове във връзка с тяхната интеграция и социализация в обществото. Дейностите на кооперацията са насочени към трудоустрояване, материално стимулиране, подпомагане в натура и предоставяне на социални услуги, специални грижи за самотните, болните, които са на легло, младите хора и семействата. Освен това осигурява на хората правна, методическа и техническа помощ.", "date": "2019.02.06", "title": "Кооперацията на слепите вече е националнопредставителна"}
{"url": "https://www.monitor.bg:443/bg/a/view/pushachite-na-marihuana-mnogo-plodoviti-156542", "text": "Учени от Харвардския университет установиха, че мъжете, които са пушили марихуана или само са я опитвали, са по плодовити и с по-качествена сперма, съобщава в \"Дейли мейл\". Екипът на д-р Хорхе Чаваро провел опити с 600 мъже, посетили клиника за изкуствено оплождане. Специалистите изследвали качеството на тяхната сперма и участниците трябвало да попълнят въпросници. В тях трябвало да заявят дали са употребявали марихуана. Хората, употребили в миналото канабис, се оказали с по-жизнена сперма и съответно по-плодовити. Учените обаче предупреждават да не се прави прави причинно-следствена връзка между употребата на канабис и по-голямата плодовитост. По думите на автора на изследването д-р Хорхе Чаваро нещата се обясняват с тестостерона. Мъжете с по-високи нива на този хормон обикновено са с по-добро качество на спермата. Едновременно с това тестостеронът ги тласка към рискови поведения, каквото е пушенето на канабис. От направените изследвания било установено, че пушачите на марихуана притежавали концентрация на сперматозоиди в размер на 62,7 милиона за милилитър. При хората, които никога не били употребявали леката дрога, това число се оказало 45,4 милиона.", "date": "2019.02.06", "title": "Пушачите на марихуана - по-плодовити"}
{"url": "https://www.monitor.bg:443/bg/a/view/adnoc-vlaga-1-4-mlrd-v-10-izkustveni-ostrova-kraja-oae-156534", "text": "Националната нефтена компания на Абу Даби (ADNOC) сключи договор на стойност 1,4 млрд. долара за изграждането на 10 изкуствени острова. Те ще ще бъдат разположени в зоната на газовата концесия \"Гаша\" край бреговете на ОАЕ, сочи съобщение на сайта на фирмата. В района са в реализация 3 големи проекта за добив на петрол, метан и газов кондензат - Nasr, Sarb и Mubarraz. В концесията 25% има италианската Eni, Wintershall държи 10%, австрийската OMV - 5%.", "date": "2019.02.06", "title": "ADNOC влага $1,4 млрд. в 10 изкуствени острова края ОАЕ"}
{"url": "https://www.monitor.bg:443/bg/a/view/karakachanov-i-vmro-gotovi-s-koncepcijata-za-getata-156533", "text": "Концепцията за решаване на проблема с несоциализираните ромски групи, която обещах, е готова. Това коменитра вицепрмиерът, военен министър и лидер на ВМРО Красимир Караканов в профила си във Фесйбук.  Той посочва, че целият текст е качен на сайта на ВМРО и включва пакет от мерки за премахване на гетата, справяне с циганската престъпност, обществено полезен труд, контрол над социалните помощи, спиране на детската раждаемост и още редица други механизми за реалната интеграция.  За тази цел от МВРО ще привлечем онази част от ромите, които са се реализирали пълноценно в обществото и представляват авторитети в своите области. Каракачанов посочва, че е време държавата да спре двойните стандарти, тъй като интеграция на ромите глътнала стотици милиони, а реално не се състоя. \"Точно обратното - голямата част от НПО-тата в страната задълбочиха проблема, като изградиха една общност от хора, на които внушиха, че имат само права без задължения и които не приемат законите на държавата като валидни за тях\", посочва Каракачанов. Именно за да се сложи край на този омагьосан кръг  предлагат и тази концепция. Каракачанов дори представя в синтезиран вариянт мерките, заложени в документа.  На първо място  е идеята за или несъответстващ на статута „социално слаб“. А при злоупотреба с парите от детски помощи, да се въведе отпускането на надбавки в натура. Наред с това се предвижда спиране на помощите и при отказ от образоване и придобиване на трудови навици и квалификация, както и при липсата на видим напредък по социализиране и интеграция. \"За мен е важно, за да бъде премахната професията „социално слаб“, да бъде сложен и таван на социалните плащания към един човек или домакинство на годишна база\", пише още Каракачанов.  Втората част от мерките са свръзани с образованието. Именно затова Тези под 16 г. да се завърнат в школата, а тези над 18 г, които нямат основно образование, за се задължат да го завършат. При отказ отново да се предвиди спиране на социалните помощи и образователно-трудова повинност. Третата част от мерките касаят ранната раждаемост в гетата. В тази връзка Каракачанов предлата по-строги мерки относно децата, които разждат деца. Така идеята е родителите им, както и самите те, да нямат достъп до социалната система на страната и да бъдат прилагани ефективно санкциите на действащото законодателство. При жени, които са оставили за отглеждане в дом повече от 2 деца, да се предложат безплатни мерки, които да ограничат възможността за последващи нежелани бременности. Същото да важи и за ромки с над 3 деца.  ВМРО искат и задължителни задължителни ваксинации при децата и при възрастните, а при отказ пак да се стга до отнемане на помощите. Използването на спешната помощ от неосигурените лица пък да се заплаща, когато сигналите не са спешни.  Четвъртата група мерки пък предвижда по места общините да направят спешни проверки и описи в гетта и  Ромите без адресна регистрация да нямат право да обитават територията на съответното населено място. Сред идеите и заселването на безимотните роми срещу ангажимента да закупят предоставените им имоти и да обработват земята. Тетата част от мерки касаят намаляването на престъпността. За целта държавата трябва пристъпи към разграждането на клановете и намаляване на влиянието на главатарите в гетата. Наред с това да се затегне и контрола по места за търговия с метали . В заключение Каракачанов пояснява, че чрез депутатите от \"Обединени патриоти\" ще поиска законоидателни поправки -  въвеждане на административни наказания „безвъзмезден труд в полза на обществото“ и „задържане под стража“ в структурите на МВР за извършени административни нарушени. Другото предложение е за и за създаването на доброволни отряди по места.  Предлага се и осветляване на дейността на НПО-та, които работят с ромската общност. За целта трябва да се въведе задължението да декларират източниците си на финансиране и да дадат отчет за харчовете по проектите за интеграция назад в годините. ", "date": "2019.02.06", "title": "Каракачанов и ВМРО готови с концепцията за гетата"}
{"url": "https://www.monitor.bg:443/bg/a/view/maraja-keri-stjaga-kufarite-za-evropa-156529", "text": "Поп звездата Марая Кери се стяга за пътуване в Европа. Певицата тръгва на европейско турне, а причината е популяризирането на албума й Caution. 48-годишната звезда ще изнесе само един концерт в Германия - в \"Баркликард арена\" в Хамбург на 2 юни. Планирани са още нейни изяви в \"Ройъл Албърт хол\" в Лондон между 25 и 27 май, Дъблин на 22 май, Париж, Олбор (Дания), Барселона, Бордо и Амстердам. Албумът Caution излезе на пазара миналия ноември и е 15-ия в актива на изпълнителката на We Belong Together.", "date": "2019.02.06", "title": " Марая Кери стяга куфарите за Европа"}
{"url": "https://www.monitor.bg:443/bg/a/view/vivacom-predlaga-oshte-smartfoni-poddyrjashti-4g-voice-156526", "text": "След като стартира услугата за мобилни разговори през 4G мрежата си още в средата на миналата година, VIVACOM продължава да разширява портфолиото си от смартфони, които я поддържат. Така дава възможност на повече клиенти да провеждат гласови обаждания с кристален звук и много по-високо качество. 4G Voice е услуга, базирана на технологията Voice over LTE (VoLTE). Едно от ключовите й предимства е, че позволява на потребителите едновременно да говорят по телефона и да сърфират в 4G. Телекомът включва още седем модела в различен ценови сегмент, които поддържат 4G Voice - Huawei Mate 20 Pro, Huawei Mate 20, Huawei Mate 20 Lite, Huawei Mate 10 Pro, Huawei P10 plus, Huawei P10 и Huawei Honor 8 Lite. Услугата вече се поддържа и от Samsung Galaxy S8, Samsung Galaxy S8+, Huawei P20 и Huawei P20 Pro. Не само новите им притежатели, но и потребители, които вече използват някое от тези устройства, ще могат да усетят предимствата на 4G Voice.", "date": "2019.02.06", "title": "VIVACOM предлага още смартфони, поддържащи 4G Voice"}
{"url": "https://www.monitor.bg:443/bg/a/view/bivshata-sypruga-na-chaning-tejtym-izdava-kniga-156530", "text": "Бившата съпруга на холивудския ас Чанинг Тейтъм – Джена Дюан, обяви, че ще издаде дебютната си книга. Томчето ще носи заглавието Gracefully You: How to Live Your Best Life Every Day и в него актрисата ще дава ценни съвети за щастлив живот. Неговата цел е да ни помогне да намерим щастието във всеки аспект от живота ни, въпреки всички предизвикателства. Книгата е пълна с истории от живота ми, със снимки, както и с предложения за дома, здравето и т.н.“, обяви в социалните мрежи звездата от „В ритъма на танца“. Gracefully You: How to Live Your Best Life Every Day ще се появи на пазара на 22 октомври под щампата на издателството Gallery Books. Именно там могат да се правят и предварителни поръчки за заглавието, което ще излезе на феновете 30 долара. Новината за книгата идва малко по-малко от година, след като Дюан и Тейтъм обявиха края на брака си. Те се венчаха през 2009 г. и заедно отглеждат 5-годишна дъщеричка. Оттогава слуховете сватосаха актьора с певицата Джеси Джей. Междувременно звездата се готви да изгрее на сцената на Бродуей с мюзикъл, вдъхновен от популярната поредица „Професия стриптизьор“. Премиерата на спектакъла е заложена за ноември.", "date": "2019.02.06", "title": "Бившата съпруга на Чанинг Тейтъм издава книга"}
{"url": "https://www.monitor.bg:443/bg/a/view/pink-poluchi-zvezda-na-aleja-na-slavata-156523", "text": "Певицата Пинк вече може да се похвали със звезда на прочутата Алея на славата в Холивуд. Тя довери, че за нея това е сбъдната мечта, която звучи сюрреалистично. \"Имам усещането, че мечтая и ако някой ме ощипе, ще го ударя с юмрук\", заяви пред насъбралите си фенове 39-годишната звезда, придружена от съпруга си и двете им деца. Пинк, чието истинско име е Алиша Мур, ще участва в надпреварата за наградите \"Грами\", които ще бъдат връчени в неделя. Тя се възползва от церемонията, за да се върне към дебюта си в музикалната индустрия и да благодари на баща си, който я окуражил да осъществи мечтата си въпреки трудностите. Човек трябва да вярва във възможностите си.\", допълни тя. Пинк е била номинирана 20 пъти за \"Грами\" и три пъти е печелила престижната награда. В неделя тя отново ще се съревновава за отличието в категорията най-добър вокален поп албум с диска си Beautiful Trauma. \"Всеки път, когато загубя надпреварата, получавам \"Грами\" от алуминиева хартия от съпруга си. Следователно с нетърпение очаквам да получа ново отличие \"Грами\" от алуминиева хартия\", отбеляза шеговита тя.", "date": "2019.02.06", "title": "Пинк получи звезда на Алея на славата"}
{"url": "https://www.monitor.bg:443/bg/a/view/neizvestni-oskubaha-lavandulova-gradina-156524", "text": "Неизвестни са окрали близо 2 декара лавандулов разсад от градина в землището на казанлъшкото село Долно Изворово. Собственикът на насажденията , който живее в близкото село Енина, установил липсата им рано заранта на 5 февруари при обход на имота си. Според обясненията му най-вероятно крадците са похитили засадените преди малко повече от месец резници на стойност над 2 300 лв след 19,00 часа на предния ден. Между 10 и 18 стотинки струва един резник в зависимост от сорта на лавандулата, това е първи случай на подобна кражба за годината, коментират местните производители  на етерично –маслени култури. Те припомня, че през 2018 и 2017 години масово роми са похищавали насажденията , за да ги препродават после на двойно по-ниска цена. Имало и случаи, при които обирането на градините е ставало по поръчка на неуспели да си осигурят необходимите им количества търговци на едро. Образувано е досъдебно производство за престъпление по чл.195 от НК, предвиждаш наказание затвор от 1 до 10 години.", "date": "2019.02.06", "title": "Неизвестни оскубаха лавандулова градина"}
{"url": "https://www.monitor.bg:443/bg/a/view/bsp-dava-dva-dni-srok-za-procedura-za-nova-cik-156517", "text": "БСП внесе в парламента искането си за смяна на състава на ЦИК и даде срок от два дни правната комисия в НС да проведе заседание и да изработи процедурните правила, по които това да стане. Социалистите искат НС да избере нови членове до 21 февруари и да стартира процедура по подмяната им. Според зам.-шефа на парламентарната група на червените Крум Зарков мандатът на сегашната ЦИК изтича на 21 март. По закона обаче новата ЦИК трябва да бъде избрана поне месец по-рано. По думите му е неприемливо управляващите да откажат да сменят състава на изборната комисия и изборите за евродепутати да се проведат от старата комисия. Депутатите от БСП дават два дни срок на правната комисия да разработи процедурните правила, по които да се извърши законния избор за нов състав на ЦИК. След като се изисква от българските граждани да спазват закона, нямаме право тук в НС да не се спазват, призова Зарков. Той иска да знае кой ще гарантира дали и другите мандатни длъжности ще бъдат сменяни така, както постановява законът.", "date": "2019.02.06", "title": "БСП дава два дни срок за процедура за нова ЦИК"}
{"url": "https://www.monitor.bg:443/bg/a/view/bbr-podpomaga-zemedelci-s-mostovi-kredit-sreshtu-subsidija-156512", "text": "Микрофинансиращата институция „Джобс“, част от финансовата група на Българската банка за развитие, въведе нов кредитен продукт за подпомагане на микро- и малкия бизнес - мостови кредит в размер до 300 000 лева срещу субсидия. Това е дългосрочен кредит за финансиране на одобрени инвестиционни разходи, съгласно сключен договор с Държавния фонд „Земеделие“. Задължително условие за получаването на финансирането е кандидатстващият да има сключен договор с фонда по одобрен проект за предоставяне на безвъзмездна финансова помощ, както и наличието на минимум 12 месеца бизнес история. Новата възможност за финансово подпомагане е насочена към всички, отговарящи на критериите, регистрирани земеделски производители – физически и юридически лица, еднолични търговци и кооперации, обработващи земеделска земя (собствена или под аренда). Сред безспорните ползи са широкият обхват на предназначение на кредита, бързата първоначална оценка, дългият максимален срок, възможността за дълъг гратисен период и оптимизиран погасителен план. Допълнително към инвестиционното финансиране кредитоискателят може да получи до 90% от дължимото ДДС върху одобрените разходи, съгласно сключения договор между него и ДФЗ под формата на кредитна линия.", "date": "2019.02.06", "title": "ББР подпомага земеделци с мостови кредит срещу субсидия"}
{"url": "https://www.monitor.bg:443/bg/a/view/nameriha-trup-na-ubit-s-kol-nad-partien-klub-156511", "text": "Труп на 60-годишен мъж, загинал следствие множество удари с кол по главата и тялото е бил намерен от съседи в общинско жилище на казанлъшкия булевард „Александър Батенберг“ №71 , на чийто първи етаж се намира градският клуб на ПП „Атака“. На мъртвото тяло на 60-годишния Моньо Калчев, който преживе работел като градинар в общинския гробищен парк се натъкнал негов познат, след като мъжът не се появил на работното си място и във вторник. Според патоанатомите смъртта е настъпила около полунощ в неделя, задържан е 17-годишен младеж, който живеел в същата сграда.Неофициално стана ясно, че роденият през 2002 година Карло К. съжителство с Моньо и двамата честичко се запивали. Най-вероятно при поредна разпивка между двамата е избухнал лют скандал и младежът е нанесъл фаталния удар върху главата на съседа си. „Зная за намерения труп, не познавам убития, преди време там беше настанена възрастна жена, но тя почина. Ползваме помещенията на първия етаж, нямаме нищо общо с другите наематели на този и съседния адрес…“, лаконично коментира общинският лидер на „Атака“ в Казанлък Драгомил Иванов, който узнал за зловещата находка от началника на РУ „Полиция“ Стойчо Крачолов. От общинската администрация, след като се позоваха на промените в законодателството за личните данни отказаха да съобщят от кога и на какво основание убитият и задържания за убийството са настанени в къщата. Пак лични данни било и дали са си плащали редовно наема. Образувано е досъдебно производство, случаят е банално-битов, няма никаква етническа драма, коментираха запознати с хода на разследването.", "date": "2019.02.06", "title": "Намериха труп на убит с кол над партиен клуб"}
{"url": "https://www.monitor.bg:443/bg/a/view/tachi-gotov-da-jertva-chast-ot-teritorijata-na-kosovo-v-imeto-na-dogovor-s-belgrad-156522", "text": "Лидерът на Косово Хашим Тачи е готов да пожертва част от територията за окончателно споразумение с Белград. Той е заявил това по време на посещението си във Вашингтон, пише косовският \"Газета експрес\". Ако малка корекция на границата е цената на окончателното споразумение, тогава това би следвало да е приемливо, заявил Тачи. Същевременно той е подчертал, че най-важните обекти в Северно Косово - северната част на град Косовска Митровица, водохранилището Газиводе с електростанцията и минният комбинат Трепча ще бъдат албански и това не се обсъжда. Тачи е изразил мнение, че Русия е готова да приеме едно споразумение, което достигнат двете страни. При това лидерът на Косово не скрил, че главна цел е официалното признаване на Прищина от Белград и присъединяването на Косово към ООН. Той също така благодарил на САЩ за всестранната подкрепа и уверил, че няма да приеме споразумение, което е неприемливо за Вашингтон.", "date": "2019.02.06", "title": "Тачи готов да жертва част от територията на Косово в името на договор с Белград"}
{"url": "https://www.monitor.bg:443/bg/a/view/nad-50-ot-psihiatrichnata-baza-e-v-kritichno-systojanie-156519", "text": "Над 10 млн. лв. са необходими за обновяване на психиатриите у нас. Това съобщи здравният министър Кирил Ананиев след правителственото заседание в сряда, на което запозна колегите си с анализ за състоянието на психиатричната помощ у нас и разчет за необходимите средства за ремонт и оборудване. Ананиев посочи, че в момента има 12 държавни психиатрични болници, 22 центъра и 11 отделения към лечебни заведения. По думите му 50% от базата е в окаяно състояние, а правителството е подкрепило предприемането на спешни мерки За подобряването на техническото им състояние. В Министерството на здравеопазването вече е създадена работна група, която има за задача да направи преглед на сградите и да предложи варианти за управлението им. Здравният министър обясни, че според анализа на ведомството някои психиатрии е по-добре да бъдат преместени, отколкото ремонтирани. Като пример даде психиатричното отделение в болницата в Търговище и Центъра за психично здраве в София. Тепърва обаче ще се изяснява къде може да бъдат преместени лечебните заведения. Ананиев съобщи още, че се работи и по визия какво трябва да представлява психиатричната помощ у нас в съответствие с някои европейски практики. „Позовавайки се на добрите европейски практики и отправените препоръки, работим по визията как точно трябва да изглежда и да функционира психиатричната помощ в страната, така че да е в услуга на хората, нуждаещи се от адекватно медицинско обслужване“, каза министърът. Относно недостига на кадри в областта на психиатрията Ананиев припомни, че е публикувана за обществено обсъждане Наредбата за специализациите в системата на здравеопазването. Приоритет в нея е идеята държавата да поеме специализациите по психиатрия. Министърът на здравеопазването коментира и заявения протест през уикенда в Бургас за запазване на кардиоболницата. Специализираната кардиологична болница „Аджибадем Сити Клиник” трябва да стане част от дейността на УМБАЛ-Бургас. \"Аз лично бих предпочел да изкупя апаратурата и техниката, която се използва от „Аджибадем Сити Клиник”. Това си е част от дейността към болницата и тя трябва да си остане към нея, като придобие това имущество“, каза Ананиев. По думите му хората, работещи в болницата, ще останат на същите си позиции, защото самото заведение няма да промени своята структура. „Няма никакво притеснение за персонала“, увери министърът.", "date": "2019.02.06", "title": "Ремонтират психиатриите с над 10  млн. лв. (ОБНОВЕНА)"}
{"url": "https://www.monitor.bg:443/bg/a/view/nato-podpisa-sys-skopie-156521", "text": "Посланиците на държавите от НАТО подписаха днес със Скопие протокола за присъединяване в присъствието на македонския външен министър Никола Димитров. Церемонията се състоя в заседателната зала на централата на пакта в Брюксел. С подписването на протокола започва последната фаза от приемането на Македония в НАТО. В този краен етап властите - обичайно парламентите на държавите от НАТО, трябва да дадат своето одобрение. Когато всички държави одобрят протокола, генералният секретар на НАТО отправя покана за присъединяване към новата страна. Република Северна Македония ще влезе в НАТО като 30-ата държава от организацията. В словото си генералният секретар на пакта Йенс Столтенберг заяви, че това е историческо събитие. Той отново отбеляза ролята на премиерите Алексис Ципрас и Зоран Заев за подписването на Преспанското споразумение. Това споразумение бе първата стъпка по пътя, довел ни тук днес. Пътят не бе лесен, допълни Столтенберг. Отдавна чакахме да се присъедините, обърна се той към Димитров. Уверен съм, че ратификацията ще приключи бързо и скоро ще ви приемем като пълноправен член. Очакваме през това време да продължите с реформите, добави той. Генералният секретар съобщи, че отсега нататък македонски наблюдатели ще участват в заседанията на НАТО. Решението влиза в сила от април. Министър Димитров в развълнувана реч открои подкрепата, която страната му е получила от България. Благодаря на премиера Бойко Борисов, който ни насърчи първо с двустранното споразумение за добросъседство, да вървим в тази посока, каза Димитров. Изпълняваме волята на нашите предци от 90-те години - главна стратегическа цел да ни бъде присъединяването към НАТО. За тази задача работиха поколения. Това не бе неизбежно, дори не бе много вероятно да се случи, но се случи, благодарение на премиерите Заев и Ципрас. Те проправиха пътя към историческото помирение и доказаха, че невъзможното е постижимо. НАТО за нас е семейство, сигурност, ценности - което се стреми да направи света по-добро място и мирен. Ще продължим с реформите във въоръжените сили, правораздавателната система, службите за сигурност. Готови сме и искаме да поемем отговорностите на членството в алианса, добави македонският министър.", "date": "2019.02.06", "title": "НАТО подписа със Скопие"}
{"url": "https://www.monitor.bg:443/bg/a/view/nov-skandal-pri-patriotite-koj-e-parcal-i-koj-otrocheto-156513", "text": "Пореден скандал се зароди сред коалиционните партньори  в „Обединените патриоти”, в лицето на НФСБ Валери Симеонов и лидера на \"Атака\" Волен Сидеров. Основният въпрос се оказа кой на кого дължи политическата си кариера. Причината този път е интервю Симеонов от преди седмица, в които заяви, че партийният вестник на Сидеров – „Атака”, е „парцал”. В отговор в последния си брой вестникът излезе със заглавие на първа страница: \"Валери, този \"парцал\" те изстреля от Бургас в парламента\", а авторите на статията авторите се подписват под псевдонима „Пасквилчици”. Според Валентин Касабов от НФСБ обаче твърдението, че Валери Симеонов дължи политическата си кариера на Волен Сидеров е абсурдно. „Да се твърди, че Валери Симеонов дължи политическата си кариера на „Атака“ е все едно кравата да суче от телето\", коментира случая той. Касабов припомни 2004 година, когато Волен Сидеров дошъл на работа в телевизия „СКАТ”, тогава собственост на Симеонов и именно с неговата подкрепа развил партия „Атака”. „Могат ли да направят партия без знанието на собственка, без парите на собственика, без помощта на телевизия СКАТ?”, запита Касабов и добави: „Парите бяха на Валери Симеонов и СКАТ. Така че \"Атака\" е отрочето на СКАТ и Валери Симеонов\". \"Няма да коментирам тази малотиражка\", каза пък по адрес на вестник „Атака” самият Валери Симеонов малко по-късно в кулоарите на НС. Николай Александров от \"Атака\" пък настоя, че не това е начинът на говорене и настоя, че Валери Симеонов преди всичко трябва да излезе и да каже какви принципи защитава. По думите му има идеи и програма, които трябва да се изпълняват, вместо да се търсят конфронтации.\"Вместо да коментират и обиждат, да си отворят стратегическия документ и всеки да се припознае къде може да действа. Всяка партия си гледа собствения гьол и да прави каквото има възможност\", настоя Александров.", "date": "2019.02.06", "title": "Нов скандал при патриотите: Кой е \"парцал\" и кой \"отрочето\""}
{"url": "https://www.monitor.bg:443/bg/a/view/brekzit-i-bez-sdelka-ek-shte-finansira-studentskija-obmen-156515", "text": "Студентите участници по програмата „Еразъм+“ ще продължат своя престой до края на обмена си дори в случай на Брекзит без сделка. Засегнатите ще са общо 14 000 европейски студенти и едва 2 пъти по-малко британски учащи, пръснати по Стария континент. Новото законодателство, което цели да защити интересите на младежите, постановява, че всички дейности по мобилност в рамките на сегашната програма „Еразъм+“, приети преди 30 март т.г., ще бъдат финансирани докато приключат. Условието обаче е те да са в рамките на 12 месеца. Това включва британските студенти, стажанти и персонал, участващи в различни сфери по страните, както и тези, които работят или учат на Острова. Според представители на Европейската комисия (ЕК) тъй като той вече е одобрен и приет. Законодателството се очаква да бъде прието по бърза и опростена процедура до края на март. Във вторник бяха внесени две изменения на предложението на ЕК, които подчертават, че нововъведението ще влезе в сила само в случай на Брекзит без споразумение. Гласуването ще се проведе на 20 февруари, а влизането на проекта в пленарна зала ще бъде през март. Важно е сроковете да се спазят и законодателният акт да бъде публикуван преди отделянето на Великобритания от ЕС.", "date": "2019.02.06", "title": "Брекзит: И без сделка, ЕК ще финансира студентския обмен"}
{"url": "https://www.monitor.bg:443/bg/a/view/bylgarin-specheli-oskar-za-reklama-s-eltyn-djon-156516", "text": "Българинът Камен Марков е сред големите победители на тазгодишните награди VES (Visual Effects Society Awards), прочули се със статута на „Оскар“-ите на визуалните ефекти. Сънародникът ни и екипът му бяха номинирани в две категории, като си тръгнаха от церемонията завчера с една статуетка. Тя е за голямата награда на вечерта в сферата, а именно – най-добри визуални ефекти в тв реклама (Outstanding Visual Effects in a Commercial). Приза си той заслужи заради коледния си промоклип на британската луксозна верига Jоhn Lewis - „Момчето и пианото”, където с участие се разписва и Елтън Джон. За първи път видеото бе излъчено през месец ноември, като още след първата си поява на екрана се превърна в истински хит. Камен, чиято адресна регистрация към момента го позиционира в Лондон, работи по рекламата като главен дизайнер и технически ръкодовител на екип от около 40 специалиста, част от водещата международна VFX компания MPC. Възможността да се включа в този мащабен проект е не само мой личен успех, но е и значимо признание за целия ни екип”, коментира Камен Марков дни преди церемонията. От техническа гледна точка „Момчето и пианото” е голямо предизвикателство. Използваният от Камен VFX подход е уникален, тъй като рядко се среща в създаването на реклами. Вместо това обикновено се използва в игрални филми. Чрез специален софтуер и голям набор от фотографски и филмови референции, Марков и екипът му успяват да пресъздадат етапи от житейското битие на Елтън Джон в прецизни детайли. В категорията за най-добро фотореалистично изпълнение на визуални ефекти в ТВ реклама, където българинът бе отново номиниран, триумфира промоклипът на Apple – Welcome Home („Добре дошъл у дома“). Световната асоциация за визуални ефекти раздава ежегодно холивудските отличия за най-забележителните постижения в сферата на VFX. Сред номинираните тази година бяха още филми като „Феноменалните 2”, „Изгубени в космоса”, „Бохемска рапсодия” и „Първият човек”. „Отмъстителите: Война без край” пък си тръгна с общо 4 статуетки в архива, сред които бе и тази за най-добри визуални ефекти в игрален филм. Сред анимациите бе отличена лентата „Спайдър-мен: В Спайди-вселената“.", "date": "2019.02.06", "title": "Българин спечели „Оскар“ за реклама с Елтън Джон"}
{"url": "https://www.monitor.bg:443/bg/a/view/osemgodishnijat-simo-ot-ruse-zapochva-lechenie-156509", "text": "Осемгодишният Симеон Стоянов от Русе започва лечение, след като бе събрана необходимата сума за първото вливане на стволови клетки. Симо и 5-годишното му братче Калоян, за които „Монитор“ разказа преди месец, страдат от тежкото генетично заболяване ранна малкомозъчна атаксия. Коко вече се лекува в клиника в Истанбул, където досега са му направени три вливания, а четвъртото ще бъде на 11 февруари. Недостигащите 2000 лева за започване на лечението и на Калоян са внесени по дарителската сметка от Лайънс клуб „Свети Иван Рилски“ в София, каза майката на момчетата Розалина Марчева. Така е събрана сумата от 8000 долара, колкото струва само едното вливане. Изпратено е запитване до клиниката LIV HOSPITAL за насрочване на дата на интервенцията и се очаква отговор. Терапията на братчетата е скъпа и непосилна за семейството им. Шестте вливания, колкото трябва да се направят на всяко дете, струват 48 000 долара. По дарителски сметки се събират средства за последните две вливания на Калоян и за лечението на Симеон. Коварното генно увреждане води до нарушения в говора и двигателните умения, съпроводено е с тремор на ръцете. От нарушената координация болните често падат и се удрят, което причинява допълнителни страдания. Интелектуалното развитие е запазено. От болестта страда и майката на двете момчета. Калоян Александров Стоянов Първа инвестиционна банка гр. Русе IBAN: BG69FINV91501317202042 BIC: FINVBGSF Пощенска банка – EUROBANK гр. Русе IBAN: BG02BPBI79214045281901 BIC: BPBIBGSF Може да дарите чрез ДМС кампанията или да изпратите SMS /на цена 1 лев/ с текст на латиница DMS KALOYAN на номер 17777 Симеон Александров Стоянов Първа инвестиционна банка гр. Русе IBAN: BG68FINV91501317246874 BIC: FINVBGSF Може да дарите чрез ДМС кампанията или да изпратите SMS /на цена 1 лев/ с текст на латиница DMS SIMEON на номер 17777 PayPal: rozalina1983@abv.bg -на името на майката Розалина Марчева", "date": "2019.02.06", "title": "Осемгодишният Симо от Русе започва лечение"}
{"url": "https://www.monitor.bg:443/bg/a/view/nov-specialen-zakon-shte-zashtitava-tyrgovskata-tajna-156510", "text": "Депутатите гласуваха на първо четене законопроекта за защита на търговската тайна, който въвежда по-добра правна закрила срещу незаконното ѝ придобиване, използване и разкриване. Действащото към момента законодателство в тази област, търговската тайна не се счита за интелектуална собственост и не е защитена като такава. Не съществуват и специални правила за присъждане на обезщетения за нарушаване на търговски тайни. БСП се въздържаха при гласуването и не дадоха подкрепата си за законопроекта. Тезата на опозицията разви от парламентарната трибуна народният представител Пенчо Милков, а едно от основните причини за позицията на политическата сила е, че законът не дава прецизна дефиниция за търговска тайна, което според тях може да доведе до противоречива съдебна практика. „Българските търговци имат нужда от защита и от гаранция, че техните достижения ще получат правна помощ“, защити предложенията Данаил Кирилов, депутат от ГЕРБ и председател на правната комисия. Със законопроекта управляващите се надяват предложените правни механизми да сведат до минимум рисковете от незаконно присвояването на ноу-хау и други ценни данни, представляващи търговска тайна, пред които са изправени предприятията и научноизследователските организации. Целта е подобряване на средата за развитие и използване на иновации и трансфер на знания в рамките на целия вътрешен пазар на ЕС. Вносителите изразяват и очакване законопроектът да доведе до нарастване на иновациите и печалбите за предприятията. ", "date": "2019.02.06", "title": "Нов специален закон ще защитава търговската тайна"}
{"url": "https://www.monitor.bg:443/bg/a/view/ninova-plashi-da-sydi-borisov-i-cvetanov-gerb-zapochnte-sys-sebe-si-156508", "text": "Докладът на правосъдното министерство за делата срещу България в съда в Страсбург отново бе причина за спор между управляващи и опозиция. Лидерът на БСП Корнелия Нинова даде да се разбере, че ако червените дойдат на власт, ще заведат дела срещу премиера Бойко Борисов и заместника му в ГЕРБ Цветан Цветанов заради всички обезщетения, които е трябвало да плати страната следствие на техни действия. В отговор от ГЕРБ препоръчаха на Нинова да започне със себе си  заради приватизацията на \"Техноимпекс\".   Искрите  в дебата запали изказването на Нинова, която от парламентарната трибуна обясни, че докладът не е просто формален акт, а показва дълбоки проблеми. Тя поясни, че овластените управляващи, в лицето на изпълнителната власт, отнемат права, а след това всички плащат. Тя цитира законови разпоредби, според които всеки нови отговорност при нанесена вреда, независимо дали умишлено или при изпълнение на служебните си задължения. И попита защо държавата не завежда регресни искове.  каза тя и допълни: \"Искаме да знаем кога ще има дело Бойко Борисов срещу Бойко Борисов. Или г-н Борисов, кога ще изпълните закона и кога ще заведете дело срещу Цветан Цветанов за 6 дела, по които сме осъдени за 120 000 евро\". Накрая заяви, че когато спечелят изборите и дойдат на власт, ще заведат искове срещу тези, които са нарушавали правата на човека.  Последва и отговор от ГЕРБ. Шефът на правната комисия Данаил Кирилов обвини социалистите, че внушават на обществото, че решенията на европейският съд не се изпълняват и попита от кого не се изпълняват. каза Кирилов. И продължи: „Когато вие осъдите Румен Овчаров за „Белене“ и процедурата, тогава питайте кога Борисов ще съди Цветанов“. Рамо дадоха и от \"Обединени патриоти\". Християн Митев разкритикува червените, че гражданите са видели тяхната политика на управление и няма повече да им дадат нужното доверие, че да управляват.  Последва втори рунд от размяна на реплики. Нинова поясни,ч е този, който трябва да заведе регресните искове е финансовото ведомство по указания на Министерски съвет и призова МС да разреши на финансовия министър да заведе искове срещу Борисов и Цветанов. \"Тези искове е бъдат заведени независимо срещу кого са и от кой период. Това е принципен въпрос\", зарече се соцлидерката.  В резултат от парламентарната трибуна Спас Гърневкси от ГЕЕБ попита БСП кой ще потърси отговорност за техните нарушения  и изреди - членовете на ЦК, които искали България да стане 16-та република, за фалита на държавата през 1989 г, за банковите милионери, за кражбата на \"Техноимпекс\". \"Малко морал трябва да има\", каза Гърневски и призова БСП да спрат с популизма и да не се правят на моралисти. Той припомни, че три пъти са се явявали на избори последните 10 години са получавали все \"червен картон\". каза още той визирайки Нинова.  Младият кадър на БСП Георги Божанков пък видя тролове не само онлайн, но и в пленарната зала и призова шефката на НС Цвета Караянчева да им отнема думата, когато види такива на трибуната, визирайки самият Гърневски.  Накрая точка в дебата сложи зам.-правосъдният министър Николай Проданов, който се оплака, че очаквал по-експертен дебат. Той поясни, че жалбите срещу България намаляват с високи темпове, а страната ни е едва на 15-то място по жалби, далече назад след други утвърдени демокрации.  В крайна сметка докладът на ведомство бе приет от НС с 80 гласа \"за\", 40 \"против\" и само 9 \"въздържали се\".", "date": "2019.02.06", "title": "Нинова плаши със съд Борисов и Цветанов, ГЕРБ: Започнете със себе си (ОБНОВЕНА)"}
{"url": "https://www.monitor.bg:443/bg/a/view/djenifyr-loryns-se-sgodi-156520", "text": "Носителката на „Оскар“ Дженифър Лорънс даде заявка, че ще излезе от графата на свободните дами, като се съгласи да се омъжи за приятеля си Кук Марони. Щастливата вест бе потвърдена от говорител на звездата от „Игрите на глада“ и „Наръчник на оптимиста“ пред E! News. За годежа се заговори, след като Лорънс бе засечена с пръстен с внушителен камък. \"Това беше наистина огромен камък. Те сякаш празнуваха и хората говореха за това. Пръстенът беше наистина забележителен. Тя носеше черна рокля на бели точки.\", разкри неназован източник пред Page Six. Предполага се, че връзката на влюбените датира още от миналата пролет, като те се запознали чрез близката приятелка на актрисата – Лора Симпсън. Романсът им бе потвърден официално миналото лято. Марони е изключително популярен в артсредите. Той работи в нюйоркската галерия Гладстоун, която представя артисти, сред които бащата на Лена Дънъм - Каръл Дънъм, както и Ричард Принс, Аниш Капур и бившия партньор на Бьорк - Матю Барни.", "date": "2019.02.06", "title": "Дженифър Лорънс се сгоди"}
{"url": "https://www.monitor.bg:443/bg/a/view/mitsubishi-eclipse-cross-restartira-s-dizelov-dvigatel-156484", "text": "Точно една година след представянето си, Mitsubishi Eclipse Cross вече надминава 80 000 продадени бройки, а японската компания продължава успешния ход на модела като от тази година го предлага и с нов турбодизелов двигател. Освен това Eclipse Cross е получил и някои подобрения, като нови 16-цолови алуминиеви джанти, които правят модела още по-атрактивен. Новият турбодизелов двигател е с работен обем от 2,2 литра и развива максимална мощност от 148 к.с. при 3750 об/мин. Мощният мотор е съчетан с новата 8-степенна автоматична скоростна кутия. Максималният въртящ момент от 388 Нм е наличен от 2000 об/мин. Дизеловото Mitsubishi Eclipse Cross 2.2 DiD е оборудвано със система за задвижване на четирите колела Super-All Wheel Control 4WD, която му осигурява значително предимство на настилки с ниско сцепления като сняг. Първите доставки в България се очакват през месец април тази година, а цената започва от 62 990 лева. Новото Mitsubishi Eclipse Cross беше представено в Европа, Япония и САЩ в началото на 2017 година и бързо се превърна в хит по целия свят, благодарение на умелото съчетание от функционалност и стил на купе. Яркият дизайн на Eclipse Cross се допълва от отличното му представяне на пътя и добре балансираните възможности. Кросоувърът бързо доби популярност и в България, заемайки челната позиция на най-продаван модел на марката през 2018 г. с 47,2% от общите продажби.", "date": "2019.02.06", "title": "Mitsubishi Eclipse Cross рестартира с дизелов мотор"}
{"url": "https://www.monitor.bg:443/bg/a/view/klimatik-izpolzva-toplina-za-ohlajdane-i-zahranvane-156518", "text": "Използвайки принципа на двигателя на Стърлинг, компанията SoundEnergy създава своя термален акустичен двигател, използващ слънчева или остатъчна промишлена топлина, която без нуждата от друг източник на енергия превръща в силно охлаждане. Тази напълно възобновяема технология може да се окаже много обещаваща. Системата THEAC няма никакви механични движещи се части, не използва охлаждащи агенти, не отделя СО2, няма никакви благородни метали или материали. Вместо това, системата разчита единствено на енергията от постъпващата топлина за охлаждане, използвайки газ аргон, който е напълно стабилен, има го в изобилие и не допринася за глобалното затопляне. Твърди се също, че шума издаван от технологията е колкото от работещ душ и е лесно мащабируема, като демонстрационното устройство на компанията от 25 kW, може да охлажда до температура от -25 ° C. Термоакустични ефекти са известни от векове, първоначално забелязани от стъкларите, които понякога, когато надували горещ стъклен балон в края на студена, тясна тръба, чували силен, монотонен звук. Експерименти през 1850 показали, че това е резултат от температурната разлика, и че силата и интензивността на звука варират в зависимост от дължината на тръбата и размера на балона. Около 1850, физикът Питер Рийке (Pieter Rijke) успява да докаже, че добавянето на нагрята жица в една четвърт от тръбата би усилило значително звука, действително придавайки допълнителна енергия на въздуха в тръбата, при точката с най-голям налягане. Последвали експерименти показали, че отнемането на енергия, посредством охлаждане на въздуха в точките с минимално налягане, би имало същия усилващ ефект върху термоакустичната вълна. Колкото и странно да звучи, това е система без движещи се части, която може да приема топлина и да отдава хлад. Системата може да използва топлина от всякакви източници, като излишната индустриална топлина или отделяната от двигателите на круизните кораби са първостепенни кандидати, но както при двигателя на Стърлинг, източникът на топлина не е от значение и може лесно да бъде доставена от Слънцето, при подходящи условия, използвайки вакуумни тръбни колектори. Системата може да се използва за всичко, което се нуждае от охлаждане, то прясна продукция, хладилни складове или за каквито и да било промишлени цели изискващи охлаждане. Излишната топлина, която не може да се превърне в студена, постъпва във водно-гликолов радиатор, където се разсейва. Този вид термоакустично охлаждане се разработва от средата на 70-те и 80-те години. Подобно термоакустично охлаждащо устройство, но с движеща се мембрана на високоговорител, е използвано за криогенно охлаждане в космическата совалка Discovery още през 1992 г. Въпреки това, досега никой не е успял да създаде успешен търговски продукт, който би могъл да се превърне в устройство, което да промени света. Но сега съществува реална възможност, усилията на SoundEnergy да отведат тази система до пазара. Компанията вече е направила първите си продажби, като един от клиентите е от гладния за технологии Дубай, и казва, че големите системи са на цена около 50.000 долара. С увеличаване на производството, се очаква цената да спадне и ще бъде възможно производството на жилищни и потребителски продукти на много по-ниски цени. Всяка система има очакван срок на експлоатация от около 20-30 години, което със сигурност е по-добре от настоящите климатични системи.", "date": "2019.02.06", "title": "Климатик използва топлина за охлаждане и захранване"}
{"url": "https://www.monitor.bg:443/bg/a/view/zaginalijat-v-katastrofata-e-profesionalen-shofior-156500", "text": "54-годишният Димитър Костадинов от санданското село Ново Делчево е загиналият във вчерашната верижна катастрофа, опитал се да предупреди останалите шофьори по автомагистрала „Струма” за опасността. Семеен  с две деца и доскоро е работил като професионален шофьор. Кметът на село Ново Делчево Валентин Апостолов, който е негов братовчед, разказа пред Дарик радио, че мъглата по магистралата е била „гъста като сирене” и водачът на един от преминаващите камиони не е успял да види Димитър навреме: \"Познавам Митака, роднина ми е, втори братовчеди сме. Добър човек, нито скандали е правил, няма никакви такива прояви. Последно работеше в Сандански, във фирма за алуминиева дограма, иначе е професионален шофьор. Преди да започне да работи с дограмите, работеше в спедиторска фирма. През уикендите задължително пиехме кафе заедно. Катастрофата е станала точно по средата между нашето село и Сандански. Мъглата е била много гъста. Говорих с едно момче от свидетелите, което каза, че е била гъста \"като сирене\". Не можели да виждат на два метра. Още един човек е имало с Димитър в колата, не знам кой е, но той е жив. Димитър е слязъл да спре рейсове, коли, но тирът го е премазал, не го е видял. Голяма трагедия!\", разказа още кметът на Ново Делчево Валентин Апостолов. Шестима пострадали при вчерашната тежка верижна катастрофа на магистрала „Струма” остават в болницата в Сандански, четирима вече са освободени. Движението в участъка с инцидента беше възстановено едва късно снощи. Повече от 20 автомобила се сблъскаха на новата отсечка от магистралата. За причина за катастрофата се смята гъстата мъгла в района рано сутринта. Един човек загина, а 14 бяха ранени, от тях 10 по-тежко. Най-сериозно е състоянието на 75-годишен мъж и 77-годишна жена – и двамата са с черепно-мозъчни травми, счупени ребра и фрактури на крайниците.", "date": "2019.02.06", "title": "Загиналият в катастрофата на „Струма” е професионален шофьор"}
{"url": "https://www.monitor.bg:443/bg/a/view/borisov-sybira-slujbite-i-ministri-v-gdbop-na-sreshta-za-gorivata-156503", "text": "Държавата следи вече онлайн движението на горивата от танкера до бензиностанцията. В петък в 9,30 часа премиерът Бойко Борисов свиква на среща в центъра за противодействие на контрабандата в ГДБОП службите и депутати, на която ще бъде показано видеонаблюдението на петрола. Това съобщи самият той в началото на правителственото заседание в сряда. „Всички служби, данъчни, митници, ГДБОП, гранична и морска администрация, прокурорите, депутатите от комисията за противодействие с контрабандата, ще им покажем изцяло онлайн наблюдение на всеки един процес от движението на даден танкер до продажбата в бензиностанция”, обясни Борисов и допълни, че всички следени канали ще се пазят на памет в сървър и по този начин след време ако някой иска да направи проверка, ще може да получи нужната информация. Министър-председателят настоява открито да бъде показан контролът на движение на суровината, „понеже много се упражняваха по темата горива“. На срещата ще бъдат изнесени и всички сигнали, постъпили в центъра за борба с контрабандата. „За да се елиминира човешкият фактор, всички сигнали са изведени в контрабандния център. По този начин ще покажем какво се прави, за да спрат тези басни, които се говорят. Ще оставя медиите да слушат и да гледат. Ще оставим точка за контакт, където ще може да се дават препоръки и сигнали по темата”, обобщи премиерът. Борисов подчерта също така, че както държавата е успяла да се сведе контрабандата на цигари от 34% до 5%, така сега с постоянно видеонаблюдение ще се контролира целият превоз на горивото. „Всеки квадратен метър ще се наблюдава“, отсече министър-председателят. Миналата седмица депутатите окончателно отложиха закона за горивата, като наредбата към него трябва да е готова не по-късно от 28 юни. Те отмениха задължението на бензиностанциите да внасят 20 хил. лв. банкова гаранция, за да се впишат в регистъра. Първо законът беше гласуван така, че трябваше да влезе в сила в края на този месец. После, след изразеното недоволство от малките търговци и превозвачи на горива и собственици на бензиностанции, действието му бе отложено.", "date": "2019.02.06", "title": "Следят онлайн търговията на горива (ОБНОВЕНА)"}
{"url": "https://www.monitor.bg:443/bg/a/view/viceprezidentyt-todor-kavaldjiev-e-pochinal-156502", "text": "След продължително боледуване вицепрезидентът /1997-2002 г./ Тодор Кавалджиев е починал, съобщиха от БЗНС. Кавалджиев е роден на 26 януари 1934 година в село Главан, в планината Странджа-Сакар, недалеч от турската граница. Още като ученик е арестуван, защото се опитва да възстанови Младежкия земеделски съюз. Прекарва повече от 11 години по комунистическите лагери и затвори. През 1989 година е един от възстановителите на БЗНС \"Никола Петков\". Избран е за народен представител във Великото народно събрание, а през 1996 година - за вицепрезидент на Петър Стоянов. \"Първи алармира за корупционни практики и за това, че бивши комунисти най-активно овладяват предприятия и мощности в процеса на приватизация, като често просто ги източват и унищожават. До последния си дъх беше пример за честност и почтеност. С всяко свое действие през целия си живот той служеше за пример за всички нас\", пишат още от БЗНС. Със звън на камбани от храма „Свети архангел Михаил“ почетоха в гълъбовското село Главан паметта на вицепрезидента Тодор Кавалджиев, съобщи кметът Живко Радичков. Тук живеят по-малката му сестра Кера и единият от синовете на починалия му брат Желязко. За последно бай Тодор, както го наричаха приживе главанчани си идвал на село през октомври м.г. и дори погостувал два-три дни. „Беше много добродушен, никога не се е големял, помагаше на селото колкото можеше докато беше на високия държавен пост. За него нямаше значение кой от коя партия е, а дали е човек. На хилядата един е като него, но малцина го оценяха…“, сподели още селският управник. Той припомни, че след като изтече мандата му се наложило да продаде маломерния си апартамент в Стара Загора, за да си купи още по-малък в София, за да не живее под наем със семейството си там. От община Гълъбово подготвят автобус, с който за поклонението на 8 февруари в храма „Свети Седмочисленици“ в София да заминат неговите близки и родственици. Тодор Кавалджиев е обявен за почетен гражданин на Гълъбово през 2000-та година заедно с народната певица Стефка Съботинова. Опелото ще се състои от 11 часа в столичната църква.", "date": "2019.02.06", "title": "Почина вицепрезидентът Тодор Кавалджиев (ОБНОВЕНА)"}
{"url": "https://www.monitor.bg:443/bg/a/view/potvyrdiha-uslovna-prisyda-na-panagurec-posegnal-na-uchitelka-156507", "text": "Пазарджишкият Окръжен съд потвърди условната присъда от 6 месеца спрямо Красимир Налбантов от Панагюрище, който, според прокуратурата, бил ударил детска учителка и я заплашил с убийство, след като разбрал, че 2-годишното му внуче е било малтретирано. Неприятната случка бе станала на 5 септември 2017 г. в детска градина „ Пролет“ в средногорския град, когато бабата и дядото на малкия Кристиян, както и родителите му сигнализираха медиите, че малчуганът е получил шамари по лицето и му е дърпано ухото от учителката Павлина Ерова. Когато отишли да го вземат в края на деня Кристиян имал синини по лицето и това афектирало дядо му, който потърсил сметка от дежурната учителка какво се е случило с момченцето. От ръководството на забавачката, както и набедената педагожка тогава отрекоха някой от персонала да е посягал на детето. По заповед на кмета на община Панагюрище Никола Белишки бе разпоредена проверка в детското заведение, а потърпевшата учителка потърси правата си в съда, тъй като твърдеше, че дядото на момченцето-Красимир Налбантов й бил посегнал. Районните магистрати в Панагюрище наказаха невъздържания мъж с условна присъда от 6 месеца при 3-годишен изпитателен срок и присъдиха да плати на пострадалата учителка 1000 лв. Окръжният съд в Пазарджик, след като разгледа жалбата на Павлина Ерова, потвърди присъдата и  увеличи размера на присъденото обезщетение на 2000 лв. Решението е окончателно.", "date": "2019.02.06", "title": "Потвърдиха условна присъда на панагюрец, посегнал на учителка"}
{"url": "https://www.monitor.bg:443/bg/a/view/tesla-smykva-cenata-na-naj-masovija-si-model-s-1-100-dolara-156505", "text": "Производителят на елетромобили Tesla намали цената на най-търсения си модел Model 3 с 1 100 долара. Причина за това е краят на скъпата програма за препращане на клиенти, обясни служителка в компанията в сряда, цитирана от сайта на CNBC. Спадът в стойността на модерното возило е втори за тази година след като шефът на компанията , продавани в САЩ, с 2 000 долара. Тогава целта беше да се компенсира намаляването на данъчните облекчения за собствениците на електромобили. След повторното намаляване показва справка в сайта на производителя. Програмата за препращане на клиенти приключи в началото на февруари, когато Мъск направи поредното си изявление в социалната мрежа Туитър, споделяйки на последователите си, че инициативата „добавя твърде много върху стойността на колите, особено на Model 3“. Доказателство е и фактът, че през четвъртото тримесечие продадените в САЩ коли бяха по-малко от очакваното. В момента компанията увеличава производството на седана Model 3 и намалява цената му, за да може да достигне до по-голям кръг от потребители. В края на януари пък стана ясно, че", "date": "2019.02.06", "title": "Tesla смъква още цената на най-масовия си модел"}
{"url": "https://www.monitor.bg:443/bg/a/view/s-programa-bylgarija-strana-na-zdraveto-shte-borim-spada-na-ruskite-turisti-156501", "text": "С програма „България - страна на здравето“ ще борим спада на руските туристи. За миналата година у нас са били близо 512 хил. туристи от РФ. Това стана ясно след първия ден на посещението министърът на туризма Николина Ангелкова в Москва. В руската столица тя проведе срещи с представители на Съвета на федерацията (CФ) и Групата за сътрудничество с България. Министърът е на официално посещение в руската столица, придружавана от българска парламентарна делегация. За мен като министър и за българското правителството е важно да осигурим сигурността и спокойствието на всеки турист. Това бяха и основните акценти на срещата на министър-председателя Бойко Борисов с президента Владимир Путин през миналата година в Москва, заяви министър Ангелкова. Тя подчерта голямото значение на руския пазар за устойчивото развитие на входящия туризъм в България и увери присъстващите, че ведомството полага постоянни усилия за стимулиране на туристическия поток от федерацията. Ангажиментите да работим за увеличаване на туристопотока ще бъдат изпълнени.  Един от акцентите бе и двугодишният план за сектор туризъм, който беше приет на заседанието на работната група през октомври 2018 г. На нея обсъждахме и възможността за обявяване на година на туризма на България в Русия и обратно, а за да насърчим туристопотока към страната ни, ще работим с руските региони, каза министър Ангелкова. По време на изложението Интурмаркет предвиждаме подписване на меморандум с Асоциацията на регионите в Русия. Водим преговори и финализираме споразумения с Алтайския край. Ще се радваме на Вашето сътрудничество представители от различни региони да посетят България, за да се запознат с културно-историческия туризъм, детския отдих. Има десетки градове в България и Русия, между които са създадени приятелски споразумения и в тази връзка предвиждаме редица инициативи. За миналата година имаме близо 512 хил. руски туристи, посетили България. През 2018 г. резултатите в сектора са рекордни откакто има статистика у нас - над 9,27 млн. чуждестранни визити за годината и 7,2 млрд. лв. приходи за първите 11 месеца на миналата година, каза още Ангелкова. Водим диалог и провеждаме редовни срещи с туроператори, работещи на пазар България. Министър Ангелкова благодари за подкрепата, която  институциите в Русия полагат за насърчаване на двустранните отношения и на туризма в частност. Той е изключително важен икономически сектор за България и има дълги традиции за добрите делови връзки между България и Русия. Работим за надграждане на постигнатите резултати и да формираме високо качество на предлаганите услуги, за да бъдем конкурентна и търсена дестинация, обобщи българският министър на туризма. Под ръководството на министър Ангелкова се състоя разговор с участие от руска страна на Василий Иконников, ръководител на Групата за сътрудничество между СФ и Народното събрание, Игор Фомин, зам.-председател на СФ по социалната политика и член на групата, Валерий Куликов, член на Комитета на СФ по отбрана и безопасност и член на групата, Елена Попова, член на Комитета на СФ по социална политика, Василий Желнов, началник на отдела за двустранно междупарламентарно сътрудничество на Управлението за международни връзки на СФ, Лилия Никитина, отговорен секретар на Групата за сътрудничество между СФ и Народното събрание. В работната среща от българска страна участваха зам.-председателят на Народното събрание Явор Нотев, Красимир Велчев, съпредседател на парламентарната група за приятелство България-Русия, депутатите Христо Проданов, Хайри Садъков, Полина Цанкова-Христова. Българските и руските депутати се обединиха около тезата, че постигнатите успехи в сътрудничеството в туризма между двете държави са сериозна основа за добрите делови връзки между двете държави. Те изразиха желанието си да сътрудничат за насърчаване на двустранните отношения в туризма. „Направихте много за привличането на руски туристи. Показателен е ръстът на приходите. Това безспорно е успех за България“, коментира  Игор Фомин. По-късно българската делегация и министър Ангелкова разговаряха и със зам.-председателя на Съвета на федерацията Иляс Умаханов. В срещата се включи и Игор Чернишенко, член на Комитета на СФ по федеративно устройство, регионална политика, местно самоуправление и въпросите на Севера. От българска страна втората среща бе водена от зам.-председателя на Народното събрание Явор Нотев. Иляс Умаханов изрази задоволство от усилията, които Министерството на туризма полага да популяризира дестинация България сред руските туристи. Явор Нотев съобщи, че в делегацията присъстват представители на всички парламентарни групи в българския парламент и че този избор на членове не е случаен. Важно е, че  икономическите теми стоят на вниманието на България и Русия, в туризма голяма част от постигнатото се дължи според него на доброто ръководство от страна на Министерството на туризма и лично на приноса на министър Ангелкова.", "date": "2019.02.06", "title": "С програма „България - страна на здравето“ ще борим спада на руските туристи "}
{"url": "https://www.monitor.bg:443/bg/a/view/firmite-iskat-otsrochka-za-novite-kasovi-aparati-156497", "text": "До април над 170 000 касови апарати трябва да бъдат сменени или софтуерът им да бъде подобрен. Търговци и представители на софтуерния бизнес са недоволни от промените, наложени от данъчните и искат отсрочка. „Промяната е доста съществена. За първи път наредбата предвижда изисквания не само към фискалните устройства, но и към софтуерите, които ги управляват”, коментира по бТВ Станислав Попдончев, главен финансов директор на Българската стопанска камара. Бизнесът не е готов, а и в голяма степен не е информиран и считаме, че тези срокове са изключително кратки и неизпълними, добави той. И според Ричард Алибегов, председател на Българска асоциация на заведенията (БАЗ), е нужна отсрочка за смяната на касовите апарати и още по-нужна е разяснителна кампания. Малкият и средният бизнес не си дава сметка, че това не е просто подмяна на апарата, а става въпрос за подмяна на софтуера, което отнема два-три месеца, смята Алибегов. „Проблемът не е единствено със срока и дали ние ще се справим в тези срокове. Ние считаме, че ни трябва допълнителен срок не само, за да се подготви бизнеса, но да се подготвят и самите контролни органи. Това каза адвокат Валентин Савов. По думите му има изключително много неясноти в наредбата, което пък позволява различно прилагане на текстовете от контролните органи.", "date": "2019.02.06", "title": "Фирмите искат отсрочка за новите касови апарати "}
{"url": "https://www.monitor.bg:443/bg/a/view/ot-edinija-v-drugija-djob-na-bg-burokracijata-156473", "text": "XVIII век. Бях даже убеден, че още древните елини са й дали началото. Зарових се наскоро в значението, защото досега ми се искаше да отбягвам темата. Последният път да се „отричам от дявола“ и да не искам да причиня нещо, макар и само словесно на служител зад гишето, беше само преди дни. Дамата „от другата страна“ беше бавна и донякъде забавна с лекотата, с която ми обясняваше процедурата. До момента, в които стана ясно, че за да взема нова здравна книжка на детето ми трябват три формуляра и още само шест подписа върху тях, които се полагат на два различни етажа в местната здравна каса. Та докато чаках да проверят дали всичко е ОК в тези сложни поне за мен бумащини, се зарових да търся произхода на думата „бюрокрация“. Оказа се някой си господин Дьо Гурне, да му се свети името, бил първоизточникът, на когото дължим възможността да теглим по една псувня под сурдинка, когато се наложи да отидем три пъти до една и съща служба. Отплеснах се, но Дьо Гурне бил този, който добавил към думата \"бюро\", означаваща както канцелария, така и писмена маса, окончание, получено от гръцкия глагол „управлявам“. Та бюрокрация следователно е управлението на чиновниците. Терминът е използван най-напред само по отношението на държавните служители, но постепенно се разширява, отпращайки към големите организации изобщо. Още от самото начало понятието има пренебрежително значение. Дьо Гурне говори за нарастващата власт на чиновниците като за „болест“, наречена „бюромания“. Френският романист Оноре дьо Балзак вижда в чиновниците „гигантска власт, упражнявана от пигмеи“. Подобни възгледи са се запазили и до днес: бюрокрацията често се свързва с дребнаво разтакаване, неефективност и прахосничество. Други автори обаче виждат бюрокрацията в съвсем различна светлина - като модел на грижливо, точно и ефективно управление. Според тях бюрокрацията е най-ефективната форма на организация, създадена от човечеството, защото всички задачи се регулират от строги правила на действие. Трудно ми е да повярвам, така че май съм от първите ... Междувременно вицепремиерът Томислав Дончев, отговарящ за чиновниците у нас, обяви гръмко, че първата вълна уволнени чантаджии ще бъде тази година (виж   на броя). Цифрата на чиновниците, които ще се наложи да се „вмъкнат“ в пазара на труда, са 1600 души. Броят ми звучи внушително на първо четене, но се оказа че са едва 1,17% от цялата армия бюрократи, които „обслужват“ обществения интерес. А статистиката на държавата показва, че други 1600 са се наместили на софрата, издържана от гражданите само през 2018 г. Така че нищо не се губи, само преминава от един вид в друг.", "date": "2019.02.06", "title": "От единия в другия джоб на БГ бюрокрацията"}
{"url": "https://www.monitor.bg:443/bg/a/view/tri-evro-vhod-za-venecija-ot-maj-do-kraja-na-godinata-156442", "text": "Ститиците хиляди мераклии за Венеция от май ще могат да й се радват срещу три евро. Толкова ще струва входният билет за старинния град, но само до края на тази година. Защото според взетото от общинския съвет решение от 2020 г. цената ще бъде променлива и ще зависи от сезона, като минималната ще бъде 5 евро, а максималната – 10 евро. Разбира се, от билет няма да се нуждаят постоянните жители на града, приходящите в него работници и служители, жителите на областта Венето, инвалидите и децата под шест години. Входната такса няма да се събира и от нощуващите в хотелите туристи, тъй като те напрактика я плащат от доста отдавна под формата на общински налог. Другата новост за посетителите на Венеция от заседанието на общинския съвет е неговото решение от 2022 г. влизането в града да става само чрез предварителна резервация в новоразкрита интернет-страница. За запазване на ден и час за визита на желаещите да посетят града ще бъдат предоставени и няколко специални телефонни номера. После достъпът във Венеция ще се осъществява през оборудваните за целта КПП-та чрез въвеждането в инсталираното за целта устройство на кода, получен при резервацията. Кметът на Венеция Луиджи Брунаро посочи пред журналисти, че предприетите мерки целят не само подобряването на качеството на живота на тормозените сега от туристите местни жители, но и подобряването на качеството на обслужване на стотиците хиляди гости от всички краища на света.", "date": "2019.02.06", "title": "Три евро вход за Венеция от май до края на годината"}
{"url": "https://www.monitor.bg:443/bg/a/view/desislava-atanasova-bsp-tyrsi-alibi-za-zaguba-na-izborite-156498", "text": "Промяната на състава на ЦИК няма да доведе до промяна в изборните резултати. Всички обвинения, че ГЕРБ търси начин за служебна победа, са некоректни. Това каза по bTV депутатът от ГЕРБ Десислава Атанасова по повод спора между управляващите и опозицията за ЦИК. Вчера левицата поиска смяна на комисия с аргумента, че мандатът на сегашната изтича на 21 март и дотогава трябва да бъде назначена нова. От ГЕРБ отговориха, че от БСП търсят провокация и искат да саботират изборите. „Тази ЦИК вече е с приключил мандат. Те се ослушват и не искат да отварят тази процедура, не искат изобщо тази тема да се разглежда. Ето защо ние поемаме инициативата, защото искаме да се спазва законът и правовият ред”, подчерта лидерът на социалистите Корнелия Нинова. „Ако искаме честни избори, би следвало да делeгираме доверие на сегашната ЦИК, която е провела множество избори досега, впрочем и такива, които ние не сме печелили”, отговори Данаил Кирилов от ГЕРБ.  По думите на Десислава Атанасова съставът на тази комисия е номиниран от БСП, нейният председател – също. Рецидив е БСП преди всеки вид избори да твърди, че ще има изборни манипулации. Дали това може да се тълкува като вече предизвестен неуспех за левицата и търсене на някой друг виновник, попита тя. Атанасова е категорична, че левицата „търси алиби за загуба”. „Явно след изборите на г-жа Нинова ще ѝ се наложи да обяснява защо са загубили за пореден път. Това е удобното алиби – ГЕРБ промениха правилата”, коментира депутатът от ГЕРБ. От БСП са отказали да изпратят представител на дискусията в студиото на bTV. Мотивите от страна на пресцентъра са били, че в една дискусия не могат да се чуят техните аргументи. Запитана за вчерашната верижна катастрофа на АМ \"Струма\" с 28 автомобила, дали ще потърсите ли отговорност дали този участък е достатъчно безопасен, Атанасова обясни, че става въпрос за метеорологични условия. Да се подхожда с внимание не само към този пътен участък. Надявам се, че този инцидент ще ни направи по-внимателни като шофьори, каза депутатът от ГЕРБ.", "date": "2019.02.06", "title": "Десислава Атанасова: БСП търси алиби за загуба на изборите"}
{"url": "https://www.monitor.bg:443/bg/a/view/ombudsmanyt-toplofikacija-sofija-vodi-hiljadi-dela-za-stotinki-156499", "text": "\"Топлофикация София\" води хиляди дела за задължения от стотинки, под 10 лв. Според омбудсманът Мая Манолова целта е една - да се съберат допълнителни суми от юрисконсулти. Трета година се развива съдебната сага между мен и \"Топлофикация София\". Зададохме въпроса колко са събраните от юристконсулти пари от столичани и за какво са похарчени. Това заяви по БНТ омбудсманът Мая Манолова. Тя цитира данни, според които са събрани 15 млн. лв. по този начин. Платени са огромни суми на адвокатски кантори от \"Топлофикация\". Омбудсманът сравни дружеството с ДАНС, тъй като три години не дава информация. Мая Манолова, омбудсман: Става въпрос за едно общинско дружество, което е собственост на столичани и което според мен би следвало прозрачно и публично да дава информация за всяка похарчена стотинка, а не да крие 15 млн. лв. как са похарчени. За удоволствието да бъдат осъдени, гражданите плащат два пъти - заплатата на юристконсултите, калкулирани в сметките и втори път по заведено дело, коментира омбудсманът Мая Манолова. Тя допълни, че има съмнения за \"чадър\" над \"Топлофикация София\" не само от Столичната община, но и от всички институции.", "date": "2019.02.06", "title": "Омбудсманът: \"Топлофикация София\" води хиляди дела за стотинки"}
{"url": "https://www.monitor.bg:443/bg/a/view/200-signala-za-bombi-podludiha-moskva-156514", "text": "Само за един ден в Москва и Московска област постъпиха около 200  сигнала за взривни устройства, заложени в обществени места. Анонимните съобщения буквално подлудиха жителите на мегаполиса и околните населени места. Заради бомбените заплахи във вторник бяха евакуирани повече от 55 000 души. Сигнали за взривни устройства постъпиха в редица училища, университети, болници, търговски и бизнес центрове, административни и офисни здания. В частност бяха получени сигнали за миниране на сградата Московското правителства, на търговския център „Воден“, небостъргача „Града на столиците“, на Руския държавен аграрен университет, на Художествено-промишлената академия и много други. Бомбените заплахи постъпили не по телефона, а под формата на електронни писма, като всички те били с почти еднакво съдържание. По данни на следствието, съобщенията били изпратени от компютри с IP-адреси, разположени в чужди държави, включително и в Украйна. Преди руската столица вълната от анонимни сигнали за заложени взривни устройства заля редица други региони на Русия. При направените проверки нито едно от съобщенията за „миниране“ не бяха потвърдени.", "date": "2019.02.06", "title": "200 сигнала за бомби подлудиха Москва "}
{"url": "https://www.monitor.bg:443/bg/a/view/exxon-mobil-i-qatar-petroleum-vlagat-10-mlrd-v-lng-terminal-v-teksas-156496", "text": "Exxon Mobil и Qatar Petroleum ще инвестират 10 млрд. долара за изграждане на терминала Golden Pass за износ на втечнен природен газ в щата Тексас, се казва в прессъобщение на американската корпорация. Строителството на съоръжението ще започне още в първото шестмесечие на годината и ще бъде пуснато в експлоатация през 2024 г. Целта на проекта е експортът на втечнен природен газ от южния американски щат да достигне 16 млн. т на година. Износът ще носи по 4,6 млрд. долара само от косвени данъци на федералната хазна и на щата Тексас. Двете компании планират да инвестират над 50 млрд. долара в следващите 5 години за строителството нови и модернизация на стари съоръжение за добив и преработка на природен газ по американското крайбрежие на Мексиканския залив.", "date": "2019.02.06", "title": "Exxon Mobil и Qatar Petroleum влагат $10 млрд. в LNG терминал в Тексас"}
{"url": "https://www.monitor.bg:443/bg/a/view/trympi-kim-zaedno-na-27-fevruari-vyv-vitenam-156495", "text": "Американският президент Доналд Тръмп ще осъществи повторна среща с президента на Северна Корея Ким Чен Ун на 27 и 28 февруари във Виетнам, за да продължат преговорите по ядреното разоръжаване на Пхенян. \"Като част от нашата дръзка нова дипломация продължаваме историческите си усилия за мир на Корейския полуостров\", заяви американският президент в годишната си реч \"За състоянието на съюза\". Още не е ясно в кой град ще се състои срещата. \"Заложниците ни се завърнаха у дома, ядрените изпитания престанаха и не е имало изстрелване на ракета от 15 месеца. Ако аз не бях избран за президент на САЩ, сега по мое мнение щяхме да сме в широкомащабна война със Северна Корея. Още много остава да се свърши, че отношенията ми с Ким са добри\", заяви Тръмп. Тръмп и Ким се срещнаха за пръв път в Сингапур през юни 2018 г. Това бе първата среща на действащ президент на САЩ с лидер на Северна Корея, припомня ДПА. Комунистически Виетнам поддържа сравнително добри отношения както със САЩ, така и с КНДР. Държавният секретар на САЩ Майк Помпейо посети азиатската страна през юли и прикани Северна Корея да последва примера му, като заяви, че Тръмп смята, че Пхенян може да повтори пътя на Ханой към нормализиране на отношенията с Вашингтон и да постигне благоденствие след собствената си война срещу САЩ.", "date": "2019.02.06", "title": "Тръмп и Ким заедно на 27 февруари във Витенам"}
{"url": "https://www.monitor.bg:443/bg/a/view/89-jertvi-na-gripa-v-rumynija-156527", "text": "Само за седмица още 33 души в Румъния станаха жертви на грипа. На 30 януари починалите, при които е бил потвърден грипен вирус, бяха 56, а днес те вече са 89, сочат данните на Националния център за наблюдение и контрол на заразните болести. Последните починали са мъж на 51 години от окръг Прахова, който не е имал друго заболяване. 91-годишна жена от Букурещ е другата жертва, като тя е имала съпътстващи заболявания. И двамата не са били ваксинирани против грип. Миналата сряда министърът на здравеопазването Сорина Пинтя обяви грипна епидемия в цялата страна, тъй като Румъния навлезе в трета последователна седмица с висока епидемична активност. През миналия сезон грипът взе над 120 жертви в северната ни съседка. За този сезон на 5 януари т.г. бе регистриран първият смъртен случай от грип.", "date": "2019.02.06", "title": "89 жертви на грипа в Румъния"}
{"url": "https://www.monitor.bg:443/bg/a/view/vadjat-tjaloto-na-sala-156494", "text": "Британските служби започнаха подводна операция за изваждане на тялото, открито в останките на самолета, който е превозвал аржентинския футболист Емилиано Сала над Ламанша. „Ще се опитаме да извадим тялото. Ако успеем, ще обмислим възможността за изваждането и на самите останки от самолета,\" заяви говорител на Отдела за разследване на авиационни произшествия. Лекият самолет, превозващ пилота Дейвид Иботсън и 28-годишния футболист към новия му отбор от Висшата лига Кардиф Сити, изчезна близо до британския остров Гърнзи на 21 януари. Самолетните останки бяха открити в неделя, като операцията по издирването бе финансирана от футболни звезди, в това число и Лионел Меси.", "date": "2019.02.06", "title": "Вадят тялото на Сала "}
{"url": "https://www.monitor.bg:443/bg/a/view/biznesmeni-krijat-danyci-s-tuzarski-chasovnici-156462", "text": "Счетоводители на бизнесмени измислят иновативни методи да крият големите лични харчове като фирмени. Вписват скъпи часовници за по 30 бона единична цена като актив на компаниите и така крият данъци научи „Монитор“. При проверки данъчните са се натъкнали на случай, при които фирмата е станала собственик на няколко уреда, записани във фактурите като „средство за измерване“. Инспекторите се усъмнили в разходите, защото дейността на дружеството се развива далеч от производството. Оказало се, че компанията е придобила часовници Rolex, след което ги е раздавала на бизнес партньори. Последното станало ясно след като данъчните поискали да им бъдат показани „измервателните уреди“. Фирмите декларират с дейността им, като скъпи часовници. Компании най-често извършват измами с преувеличаване на приходите си чрез осчетоводяване на фиктивни активи или такива, каквито нямат. Отделно ДДС-то е най-голямото перо в приходната част на бюджета - съставлява почти половината от всички приходи. Затова и измамите с ДДС значително превишават останалите данъчни измами. По данни на НАП страната ни губи между 750 и 800 млн. лева всяка година от измами с косвения данък, но според експерти тази сума е значително по-голяма. От данни на данъчната агенция става ясно, че от данък „уикенд“ се събират повече в хазната едва около 18 млн. лева повече годишно или около 1,5 млн. лева месечно. Промяната влезе в сила през 2016 г., но от приходите се оказва, че малко фирми го декларират. Всъщност т. нар. данък „уикенд“ е начисляване на ДДС и бе направен Преди всичко това е данък върху крайното потребление, като правилното функциониране на механизма му се осигурява чрез начисляването на данъка и ползване на данъчен кредит при покупката на стока/услуга, предназначена за независимата икономическа дейност на лицето. Този принцип се нарушава, когато е ползван данъчен кредит, а активът се употребява за лични нужди.", "date": "2019.02.06", "title": "Бизнесмени крият данъци с тузарски часовници"}
{"url": "https://www.monitor.bg:443/bg/a/view/dobrin-ivanov-klas-proslujeno-vreme-diskriminira-mladite-156467", "text": "Нулевите договори ще осигурят гъвкави форми на заетост, коментира пред \"Монитор\" изпълнителният директор на Асоциацията на индустриалния капитал. - Въвеждането на гъвкави форми на заетост ще бъде от полза не само за бизнеса, но и за служителите. В 21-ви век имаме нови форми на заетост и би трябвало да се въведат в законодателството така, че да отговарят на реалното търсене и предлагане на пазара на труда. Заради това колкото повече възможности определя законодателството за гъвкави форми на заетост, толкова по-добре. Това са тенденциите в западните страни. В тази посока са и предложенията на работодателите. От друга страна, въвеждането на нулеви договори за трудова заетост е в същата посока - осигуряване на гъвкави форми на заетост. Всъщност това не сме го измислили ние. Тази форма на заетост се обсъжда на европейско ниво - заложена е и в дискутирания по време на българското председателство европейски стълб за социални права. Представлява договор за разполагаемост, инспектират се постоянни часове заетост, както е в настоящия момент. Сега Кодексът на труда определя само трудов договор, който може да бъде сключен за определени часове. Може да е за 8 часа, за 6 часа, за 4 часа и т.н. Има възможност да се въведе сумирано изчисление на работното време и когато служителят няма работа, да има право да не се труди, а когато има повече работа - да полага повече часове от законно установеното работно време. Такъв вид договор обаче също има известни ограничения. Заради това, за да се въведе по-голяма свобода на работника и работодателя, ние предлагаме да се въведе този трудов договор. Така при сключването му да не се фиксират точен брой часове, а те ще бъдат изработвани и договаряни в процеса на работа. Това е нещо като рамков договор между двете страни. В хода на работата се определя колко труд е положил служителят и съответно какво трябва да е възнаграждението му. - Не, напротив. Мярката е във връзка със съвременните форми на заетост - дистанционна, надомна работа. Свързано е с професии като програмистите, чиято дейност не е свързана толкова с работно място и време. Този договор ще даде по-голяма гъвкавост и на служителя, и на бизнеса.  - Категорично трябва да отпадне клас прослужено време. Тезата на синдикатите, че това увеличава ежегодно работните заплати, е несъстоятелна. Този клас повишава работната заплата с 0,6-3% на година, а възнагражденията растат с по 10% всяка година. Така че те така или иначе се увеличават. Според нас обаче клас прослужено време създава дискриминация между млади и по-възрастни служители. Когато на едно работно място постъпи млад служител с по-висока компетенция, той получава по-ниско възнаграждение по Кодекса на труда от по-възрастния. - Точно така. Те са дискриминирани. Ощетени са и заетите в частния сектор спрямо тези в държавния. Причината е, че в администрацията клас прослужено време няма. Там още през 2011 година доплащанията за прослужено време бяха премахнати. Така че имаме дискриминация в две посоки. Не на последно място ние не искаме да отпадне този клас, като се намалят възнагражденията, а стойността на допълнителното възнаграждение, натрупано до момента, да бъде добавено към основното. Така служителите няма да бъдат ощетени. В този си вид класът за прослужено време съществува само у нас, в две азиатски и няколко южноамерикански страни. Единствената европейска страна с тази марка е България. Затова искаме да бъде премахнато това доплащане.", "date": "2019.02.06", "title": "Добрин Иванов: Клас прослужено време дискриминира младите"}
{"url": "https://www.monitor.bg:443/bg/a/view/vanja-grigorova-bez-doplashtaneto-rabotnikyt-shte-e-oshteten-s-okolo-180-lv-156463", "text": "Новият тип контракти няма да гарантира сигурно възнаграждение, това каза в интервю пред \"Монитор\" Ваня Григорова, която е икономически съветник на КТ \"Подкрепа\", по повод предложението на бизнеса за трудов договор с нулеви часове.  - Ако приемем, че получават средна работна заплата 1000 лв., стажът е 30 години, а процентът е минималният – 0,6. Това означава, че към заплатата им се добавят 18% или 180 лв. Следователно при отпадането му те ще взимат със 180 лв. по-малко, което пък ще се отрази на покупателната им способност. Работниците и без това бягат от страната, а България се обезлюдява. Национално представителните работодателски организации са основните отговорници за демографската ситуация, в която се намираме. - Социалните работници например се водят държавни служители, но са с трудови договори за разлика от държавните. Освен това те работят на минимална заплата, без да има механизъм, които да им гарантира увеличение. Знаете ли, имаме членове от синдиката в Бургас с по 2 висши образования, които се грижат за социално слаби, а в същото време те самите са такива. - Това означава, че дори със сключен трудов договор работникът няма да има никаква гарантирана заетост, съответно и никакво сигурно възнаграждение. При такъв тип контракти се работи на повикване, т.е. работодателят вика служителя само ако има работа. Така трудещият се е ангажиран с дадена фирма и не може да си търси друга заетост и няма гаранция, че ще може да си плаща сметките. - Тенденцията тръгна от Великобритания, а вече има много държави, които го прилагат. Именно защото влиянието върху хората е изключително негативно, ЕК от година и половина обсъжда директива за прозрачни и предвидими условия на труд. Изначалната й цел беше забрана на ползването на този тип договори. След натиск от страна на европейския бизнес обаче, тя се трансформира в това как да се намалят щетите и вредите, които носи след себе си този договор. - Според нас извънредният труд не бива да бъде увеличаван. Той, както и нощният труд, водят до физическо изтощение, до множество заболявания, стрес, семейни конфликти, дори и до разводи. Вместо държавата впоследствие да подпомага хора с увреждания, е редно да запази трудовия си потенциал. Твърденията, че служителите искали да полагат извънреден труд, не са верни – никой не иска да се изтощава повече от необходимото. Тези, които го правят, са хора, които са принудени да се трудят повече, за да оцеляват. - Те просто си пазят печалбите, това е нормално поведение. Не е нормално обаче правителството да не прави нищо, за да я повиши. Между другото както бизнесът се съгласяваше с нас, че добавката за нощен труд е обидно ниска, така сега предлага да отпадне нормативното й определяне. - Да, но не вярвам, че правителството ще го приеме. Според работодателите, ако тя отпадне, щяла да се определя от колективни трудови договори. Какво обаче правим там, където няма синдикат или чакаме работодателите да направят т. нар. директорски синдикат, за да могат да се договарят с него за още по-ниски добавки. - Зависи колко често полагат нощен труд. Сега за 8 часа получават по 2 лв., колкото да си платят билетчето. С нашето предложение ще взимат по около 20 лв.", "date": "2019.02.06", "title": "Ваня Григорова: Без доплащането работникът ще е ощетен с около 180 лв."}
{"url": "https://www.monitor.bg:443/bg/a/view/snoshti-ot-22-00-chasa-e-otvoren-pytja-po-am-struma-v-dvete-posoki-156490", "text": "   Снощи около 22 часа беше окончателно разчистен пътя на АМ „Струма“ край Сандански, съобщиха от пресцентъра на Областната дирекция на МВР-Благоевград.  Движението по международния път за Гърция е отворено в двете посоки.   Припомняме, че тежка катастрофа стана във  вторник сутринта на автомагистрала „Струма“ между Сандански и село Дамяница: „16 са пострадалите, а 1 мъж е загинал при тежката верижна катастрофа“, каза вчера около обед от мястото на инцидента старши комисар Николай Хаджиев, директор на Областна дирекция на МВР – Благоевград. 10 от пострадалите са настанени в болницата в Сандански, 1 в Петрич, другите в Благоевград.“     Загиналият е 55-годишният Димитър Костадинов от санданското село Ново Делчево. Той е пътувал към работното си място в Сандански.  Загиналият е бил извън автомобилът си, като се е опитвал да сигнализира на останалите шофьори, махайки с ръце, че е станала катастрофа. Мъжът е бил буквално пометен от товарен автомобил.   28 автомобила, между които бусове и камиони се нанизаха като на шиш на АМ „Струма“ малко след 07 часа сутринта.  При много гъста мъгла двама мъже от първите катастрофирали коли излезли да предупреждават идващите насреща автомобили. Единият от тях е бил буквално пометен от камион и е загинал на място.     Линейки от Сандански, Симитли, Благоевград и Дупница полетяха веднага към мястото на кататстрофата. Пожарникари  до обедните часове рязаха ламарини, за да извадят пострадалите от смачканите автомобили .  По разкази на очевидци на две от пострадалите жени са били смачкани краката. Гъркиня е една от пострадалите във верижното меле, тя беше реанимирана успешно от медиците на спешен център Петрич.   Очевидец разказа пред Нова тв как мелето е започнало от сблъсък на камион и кола, а впоследствие в тях са се нанизали десетки коли: \"Мъглата беше много гъста, движех се бавно, но нищо не се виждаше\". Поне 10-15 от леките автомобили са тежко ударени.    Сигналът за верижна катастрофа с неуточнен брой пострадали постъпва в Районния координационен център – Благоевград в 8.01 ч. Веднага са изпратени 7 линейки на ЦСМП-Благоевград. Впоследствие са изпратени още пет санитарни автомобила  от Благоевград и Кюстендил.    Днес сутринта 13 от пострадалите са останали на лечение в болниците, като трима са в тежко състояние.", "date": "2019.02.06", "title": "Снощи от 22:00 часа е отворен пътя по АМ „Струма“ в двете посоки"}
{"url": "https://www.monitor.bg:443/bg/a/view/vnimanie-mygla-na-am-hemus-156493", "text": "Видимостта по АМ \"Хемус\" в област София е ограничена до 20-30 метра заради мъгла. За това информира Агенция \"Пътна инфраструктура\" (АПИ). Видимостта е намалена до 30 метра и в района на Беклеме и Шипково, област Ловеч, както и Горно Белотинци, област Монтана. До 50 метра е видимостта в област Видин и в района на Котел (област Сливен), Криводол, Б. Слатина и Борован (област Враца), Кнежа и Вълчитрън (област Плевен) и по пътя Обзор - Слънчев бряг. До 100 метра е ограничена видимостта в района на Антоново и Омуртаг (област Търговище), Градина и Любеново (област Плевен), Летница, Априлци, Ябланица (област Ловеч), Вълчедръм (област Монтана), Босна и М. Търново (област Бургас). До 100 метра е ограничена видимостта и по някои пътища в област Русе. В област Добрич видимостта е до около 150 метра. Припомняме, заради гъста мъгла вчера възникна тежка верижна катастрофа по АМ \"Струма\" в района на Сандански. Един човек загина, а 13 души бяха ранени.", "date": "2019.02.06", "title": "Внимание: Мъгла на АМ Хемус"}
{"url": "https://www.monitor.bg:443/bg/a/view/glasjat-taen-plan-za-otlagane-na-brekzit-do-24-maj-156492", "text": "Брекзитът да се отложи за 24 май, а не за 29 март. Това предвижда таен план на премиера Тереза Мей, разкрива в. \"Телеграф\". Отсрочката от 8 седмици трябва да бъде представена тази седмица на поредната дипломатическа совалка на Тереза Мей в Брюксел. Британският кабинет се надява ЕС да се съгласи на тази отсрочка, ако споразумението на премиера Тереза Мей с ЕС бъде прието в парламента в Лондон. По този начин ще има достатъчно време да се изгладят спорните въпроси и да се избегне твърд Брекзит. Германският канцлер Ангела Меркел вече намекна, че има достатъчно време за постигане на споразумение между ЕС и Великобритания.", "date": "2019.02.06", "title": "Гласят таен план за отлагане на Брекзит до 24 май"}
{"url": "https://www.monitor.bg:443/bg/a/view/trymp-nie-imame-mechta-156491", "text": "Дневният ред, който ще представя тази вечер, не е републиканска програма или тезисите на демократите. Това е дневният ред на американския народ. Ние сме една нация и имаме своя мечта. Това заяви президентът на САЩ Доналд Тръмп в речта си за състоянието на съюза. Неговата реч на няколко пъти беше прекъсвана с възгласи \"САЩ, САЩ\". Тя продължи близо час и половина. \"Трябва да отхвърлим политиките на отмъщения и ответни удари и да прегърнем безграничния потенциал на сътрудничеството, компромиса и общото благо. Заедно можем да скъсаме с десетилетията на политически безизходици. Можем да преодолеем старите разделения, да излекуваме старите рани, да изградим нови коалиции, да изработим нови решения и да разгърнем невероятното обещание за бъдещето на Америка. Решението трябва да вземем ние\", заяви Тръмп в речта си - първата, която той произнася в условия на споделено управление, след като демократите поеха контрола над долната камара на Конгреса. Речта му идва след дълги седмици спорове между демократите и републиканците за стената, която Тръмп иска да построи при границата с Мексико. Президентът в крайна сметка отстъпи и сложи край на продължилата рекордните 35 дни частична парализа на държавната администрация, без да е получил финансиране за проекта си за борба с незаконната имиграция. Тръмп призова членовете на Конгреса да работят заедно по деликатната тема за имиграцията и увери, че само една стена по южната граница може да гарантира сигурността на САЩ. \"Ще построя тази стена. Стените работят и спасяват животи. Затова нека работим заедно за постигане на компромис и да сключим споразумение, което ще направи Америка наистина сигурна\", каза Тръмп. Той разкритикува разследването на специалния прокурор Робърт Мълър, част от която касае подозренията за съглашателство между Русия и предизборния екип на Тръмп по време на кампанията за президентските избори от 2016 г. \"В САЩ се извършва едно икономическо чудо и единствените неща, които могат да го спрат, са идиотските войни, политиката или смехотворните и партийни разследвания\", заяви Тръмп, който редовно определя разследването на МЪлър като \"лов на вещици\". \"Ако искаме мир и законност, не може да имаме войни и разследвания. Трябва да сме единни в нашата страна, за да победим враговете си в чужбина\", каза Тръмп. Той предупреди, че Китай повече няма да може \"да краде работните места и богатството на американците\" и настоя Пекин да сложи край на \"несправедливите си търговски практики\". \"Имам голямо уважение към президента Си (Цзинпин) и работим по ново търговско споразумение с Китай, но то трябва да включва реални структурни промени, за да се сложи край на несправедливите търговски практики, да се намали хроничният ни дефицит и да се защитят американските работни места\", заяви Тръмп, който започна търговска война с Китай, за да го накара да седне на масата за преговори. Доналд Тръмп и китайският му колега Си Цзинпин сключиха 90-дневно примирие на срещата си на върха в Буенос Айрес на 1 декември. Оттогава се водят преговори за промяна на търговския баланс в полза на САЩ, но и за спазването на интелектуалната собственост и спирането на принудителния трансфер на технологии. Тръмп обяви намерението си да сложи край на епидемията от ХИВ/СПИН в САЩ като заяви, че тази цел може да се постигне за 10 години. \"В бюджета си ще поискам от демократите и републиканците да поемат необходимия ангажимент да се премахне епидемията от ХИВ в САЩ до 10 години. Заедно ще победим СПИН-а в Америка и други страни\", заяви Тръмп. По официални данни през 2017 г. в САЩ около 38 000 души са заразени с ХИВ. През годините броят им спада, освен в някои общности като хомосексуалните, чернокожите и латиносите. Тръмп призова също за повече усилия за борба с раковите заболявания при децата и заяви, че иска да издигне в приоритет понижаването на разходите за здравеопазване и лекарства. Тръмп призова Конгреса да приеме закон за забрана на аборти \"в напреднала бременност\". Този израз обикновено се използва за последното тримесечие от бременността. Абортите са деликатна тема в САЩ от десетилетия. През 1973 г. Върховният съд постанови, че забраните на абортите са неконституционни, въпреки че в някои щати има ограничения за аборти в напреднала бременност. Тръмп отбеляза, че в САЩ има \"повече работещи жени от всякога досега и повече жени в Конгреса от всякога досега\". При тези думи конгресменки от Демократическата партия се изправиха и изръкопляскаха в рядка проява на подкрепа към речта на президента републиканец. Тръмп обяви, че ще се срещне с президента на Северна Корея Ким Чен-ун на 27 и 28 февруари във Виетнам, за да продължат преговорите по ядреното разоръжаване на Пхенян. \"Като част от нашата дръзка нова дипломация продължаваме историческите си усилия за мир на Корейския полуостров. Заложниците ни се завърнаха у дома, ядрените изпитания престанаха и не е имало изстрелване на ракета от 15 месеца. Ако аз не бях избран за президент на САЩ, сега по мое мнение щяхме да сме в широкомащабна война със Северна Корея. Още много остава да се свърши, че отношенията ми с Ким са добри\", заяви Тръмп. Тръмп и Ким се срещнаха за пръв път в Сингапур през юни м.г. Това бе първата среща на действащ президент на САЩ с лидер на КНДР. САЩ са съсредоточили усилията си към създаване на съвременна система за противоракетна отбрана, заяви Тръмп. \"През последните две години започнахме широкомащабно възстановяване на въоръжените сили на САЩ\", каза Тръмп и напомни, че бюджетът на Пентагона за 2018 г. е бил около 700 милиарда долара, а за тази година - около 716 милиарда долара. \"Един от елементите на засилване на военната си мощ САЩ разработват нова система за противоракетна отбрана\", заяви той и отбеляза, че неговата администрация \"никога няма да се извинява за отстояването на американските интереси\". САЩ са готови да проучат възможността за ново сключване на американско-руски Договор за ликвидиране на ракети със среден и малък обсег, в който да се включат още Китай и други държави, заяви Тръмп. \"Русия многократно нарушаваше условията\" на досегашния ракетен договор от 1987 г. \"Затова обявих, че САЩ официално се изтеглят от този договор. Може би можем да договорим друго споразумение, като включим в него Китай и други страни. А може би не. В такъв случай ние ще отделим много повече пари от всички други и ще внедряват много повече от тях\" в областта на отбраната, каза Тръмп. САЩ успяха да накарат другите членки на НАТО да увеличат разходите си за отбрана\", което позволява по-справедливо разпределение на финансовия товар в алианса, заяви Тръмп. \"Накарахме другите страни да плащат справедливия си дял (в бюджета на НАТО). В продължение на дълги години НАТО се отнасяше несправедливо към САЩ. Сега обаче постигнахме съюзниците от НАТО да увеличат военните си разходи със 100 милиарда долара\", каза Тръмп. Доналд Тръмп заяви, че се водят конструктивни разговори с талибаните в Афганистан, откъдето президентът на САЩ се надява да изтегли американските войски след повече от 17 години конфликт. \"Войските ни се биха с несравнима смелост (в Афганистан) и благодарение на храбростта им вече сме в състояние да намерим мирно решение на този дълъг и кървав конфликт. Моята администрацията води конструктивни разговори в Афганистан с редица афганистански групи, включително с талибаните. С напредването на тези преговори ще можем да намалим присъствието на войските си и да се съсредоточим върху борбата с тероризма. Не знаем дали ще постигнем споразумение, но знаем, че след две десетилетия война е настъпил моментът поне да се опитаме да постигнем мир\", каза Тръмп. Той заяви, че най-големите предизвикателства, пред които са изправени САЩ, се намират в Близкия изток и спомена също Сирия и изненадващото си решение да изтегли разположените там около 2000 американски войници. \"Като кандидат за президент обещах нов подход. Великите нации не водят безкрайни войни\", изтъкна той и заяви, че през последните две десетилетия военните разходи на САЩ в Близкия изток са достигнали 7 трилиона долара. \"Когато встъпих в длъжност групировката \"Ислямска държава\" контролираше над 50 000 кв. км в Ирак и Сирия. Днес сме освободили почти изцяло тази територия от тези кръвожадни убийци. Сега работим заедно със съюзниците си по унищожаването на остатъците от ИД и е време горещо да посрещнем у дома тези, които храбро воюваха в Сирия\", каза Тръмп. Тръмп разкритикува \"радикалния режим в Иран\" и обеща, че Техеран никога няма да се сдобие с ядрени оръжия. \"Те вършат лоши, лоши неща\", каза Тръмп и обвини правителството в Техеран, че е антисемитско. Миналата година Тръмп се изтегли от иранското ядрено споразумение и наложи на Техеран редица нови санкции, които по думите му са \"най-тежките, налагани някога на една страна\". САЩ възнамеряват да подкрепят народа на Венецуела в стремежа му към свобода, заяви Тръмп. \"Ние сме заедно с венецуелския народ в благородния му стремеж към свобода. Осъждаме жестокостта на режима (на президента Николас) Мадуро, чиято социалистическа политика превърна тази най-богата южноамериканска страна в страна, която изпадна в крайна бедност и отчаяние\", заяви Тръмп. \"Тук в САЩ ни тревожат новите призиви да приемем социализма в нашата страна. Америка е основана върху свободата и независимостта, а не върху държавни принуди, господство и контрол. Родени сме свободни и ще останем свободни. Днес потвърждаваме ангажимента си Америка никога да не стане социалистическа страна\", каза Тръмп. Президентът завърши речта си с призив към американците \"да изберат величието\", предаде Асошиейтед прес. Тръмп завърши 82-минутната си реч \"За състоянието на съюза\" с оптимистична нотка. \"Най-големите ни победи тепърва предстоят и тепърва започваме да мечтаем. Нека да не бъдем дефинирани от разногласията си\", призова Тръмп.", "date": "2019.02.06", "title": "Тръмп: Ние имаме мечта"}
{"url": "https://www.monitor.bg:443/bg/a/view/hvanaha-boata-ot-plovdiv-156489", "text": "Избягала от зоомагазин боа стресна пловдивчани в голям търговски комплекс в центъра на Пловдив. Сигналът беше подаден в 11.30 ч, а районът около помещението веднага беше отцепен от полицията. Малко преди 21 ч във вторник змията беше уловена от собственика си. Според очевидци, змията успяла да счупи терариума и се прехвърлила на окачения таван. В издирването на влечугото се включиха полицаи и пожарникари, които отцепиха района около зоомагазина. Малко пред 21 ч, змията беше заловена от собственика си. Иво Катрафилов-собственик на змията разказва, че я уловил с ръце, не е опасно животно. Не е толкова голяма, колкото я представиха в новините. Тя е около 2 м. Това е лично наше животно, което два дена инцидентно е тук, вкъщи имаме малко ремонти и от дефектна кутия, в обедната почивка се е измъкнала. Избягалата змия, регистрирана в регионалната екоинспекция, е жълта анаконда от семейството на боата. Според специалистите тя не е опасна за хората. Стефан Шилев-директор на РИОСВ-Пловдив коментира, че тя е регистрирана през 2013 г. на друг собственик, човекът който я притежава, декларира, че преди три дена я е получил и тъй като има 14-дневен срок за пререгистрация това щял да го направи в законовоопределения срок. Управителният съвет на търговския център е взел решение договорът със собственика на змията да бъде прекратен.", "date": "2019.02.06", "title": "Хванаха боата от Пловдив"}
