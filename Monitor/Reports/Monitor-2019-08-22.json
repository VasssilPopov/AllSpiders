{"url": "https://www.monitor.bg/bg/a/view/bekym-se-pravi-na-mafiot-v-toskana-173569", "text": "Виктория, Дейвид, Харпър Севенъ, Бруклин, Ромео и Круз Бекъм отдъхват вече почти цял месец в Италия. Като начало на лятната си ваканция семейството на световно прочутия футболен ас и на не по-малко известната звезда на поп-групата „Спйс гърл“ избра приказната област Тоскана. Там според жълтите издания на Апенините преди всичко Виктория и Дейвид са се радвали както на красивите пейзажи, така и на прекрасните местни червени елексири и вкусни телешки пържоли „Фиорентина“. А да засвидетелства обичта си към Италия, явно здраво подпийнал, Дейвид се е снимал като истински сицилиански мафиот – с типичния за хората на коза ностра каскет „копола“ и със захапана клечка за зъби. Компания му прави синът Ромео, който обаче е навлякъл фланелката на любимия на семейството италиански футболен отбор „Милан“. Според медиите в Рим и Милано и според публикуваните от семейството в мрежата Инстаграм фотографии, след Тоскана то се е установила за две седмици в баровския курорт на областта Пуля – Борго Енацея, уважен неотдавна от „Монитор“ с подобаващо място. Там прочутата фамилия е наела просторна вила с голям частен плувен басейн, като момчетата практикуват всеки ден по бреговата ивица морски спортове, а мама Виктория, татко Дейвид и малката Харпър Севън карат колело в красивите поля на Тока на Ботуша.", "date": "2019.08.22", "title": "Бекъм се прави на мафиот в Тоскана "}
{"url": "https://www.monitor.bg/bg/a/view/srednata-cena-na-elektroenergijata-u-nas-e-48-59-evro-za-uni-avgust-173621", "text": "Средната цена на електроенергията у нас е 48.59 евро за периода юни-август. За сравнение, в Румъния тя е 49.86 евро, а в Унгария – 50.14 евро. Така отговори министърът на енергетиката Теменужка Петкова на обвиненията на БСП, че цените на електроенергията в страната за този период са най-високите в Европа. Тя напомни, че именно по време на управлението на правителството на Борисов е създадена Българската независима енергийна борса и либерализацията на енергийния пазар е навлязла в решителната си фаза. По време на конференция Петкова припомни, че при поемането на ресора през ноември 2014 г. ситуацията е била тежка – дефицитът в „Национална електрическа компания“ ЕАД надхвърлял 800 млн. лв., а междуфирмената задлъжнялост е била застрашителна. „Явно колегите от БСП имат доста къса памет“, каза още ресорният министър. По отношение на твърденията, че държавните дружества са излезли „в почивка“, което е дало възможност на други мощности да се включат на пазара, Петкова припомни, че става въпрос не за почивки, а за планови годишни ремонти. По нейни думи те се оповестяват година по-рано и са пряко свързани с техническата възможност на мощностите да работят нормално. Енергийният министър призова и припомни, че тя лично е направила това за цените на борсата на 3 юли, когато в рамките на няколко часа цената отбеляза рекорд. По отношение на обвиненията от страна на БСП, че „компании, свързани с определен концесионер, дължат на държавата стотици милиони за предоставени въглищни концесии“, енергийният министър заяви, че всички въглищни концесии са предоставени с решения на Министерския съвет в периода 2002 – 2007 г. вкл. През 2014 г. имаше натрупани около 4 млн. лв. задължения по един концесионен договор, но през май 2015 г. успяхме да ги съберем на база на договор за цесия. и прозрачна и в нея може да заяви интерес за участие всеки, който прецени, коментира още Петкова. „Изказванията, че произвеждаме електроенергия, която продаваме евтино в Гърция, противоречат на принципите на Европейската комисия за общ пазар“, отговори на други обвинения енергийният министър.", "date": "2019.08.22", "title": "Средната цена на електроенергията у нас е 48.59 евро за юни-август"}
{"url": "https://www.monitor.bg/bg/a/view/miladinov-na-krachka-ot-medalite-na-svetovnoto-po-pluvane-za-unoshi-173626", "text": "Българският плувец Йосиф Миладинов остана на четвърто място във финала на 100 метра бътерфлай на световното първенство за юноши в Будапеща. 16-годишният нашенец се класира за битката за медалите с второ най-добро време, но малко не му достигна да се качи на почетната стълбичка. Миладинов отново даде време под 52 секунди – 51,96 сек., като това му отреди четвъртото място в крайното подреждане. Това е второто най-добро класиране за юношеското и мъжкото ни плуване на световно първенство, след третото на Антъни Иванов на 200 м бътерфлай от Индианаполис 2017 г.  Трети завърши Егор Павлов от Русия с 51,90, осигурявайки си бронзов медал. Среброто отиде при Федерико Бурдисо от Италия (51,83), а златото бе за друг руснак - Андрей Минаков, изплувал дистанцията за 51,25 секунди.", "date": "2019.08.22", "title": " Миладинов на крачка от медалите на световното по плуване за юноши"}
{"url": "https://www.monitor.bg/bg/a/view/vjatyryt-zasili-pojara-v-gorata-kraj-vetren-173625", "text": "Силният и бързо сменящ посоката си вятър е разпалил още повече пламъците в гората край септемврийското градче Ветрен. В борбата с огъня са се включили 56 пожарникари от цялата област и 32 горски с 4 коли и 13 джипа. Вече са обхванати около 200 декара гора, в  това число ниска дъбова гора, храсти и пасища. Това съобщиха от пазарджишката Областна дирекция на МВР. В гасенето са се включили и петима доброволци от Ветрен. Гасителните действия се затрудняват от силния и бързо сменящ посоката си вятър, сухото време и силно пресечения терен. Работата по локализирането на пожара, тръгнал от сметището на Ветрен, продължава, след като заради горящи отпадъци пламъците се прехвърлиха през сухи треви и стърнища към близката широколистна гора.    ", "date": "2019.08.22", "title": "Вятърът засили пожара в гората край Ветрен"}
{"url": "https://www.monitor.bg/bg/a/view/grisho-zapochva-s-italianec-na-us-open-173627", "text": "Григор Димитров ще се изправи срещу Андреас Сепи от Италия в първия кръг на US Open. Това ще бъде първи сблъсък между двамата. Миналата година Димитров отпадна на старта, където отстъпи пред Стан Вавринка. При победа, във втория кръг Димитров ще се изправи срещу Борна Чорич (Хърватия) или тенисист от квалификациите. Потенциален съперник на Димитров в третия кръг пък е Милош Раонич от Канада. Българинът е в осмината на Кей Нишикори, четвъртината на Роджър Федерер и половината на Новак Джокович. Най-доброто постижение на българина в Ню Йорк е достигане до осминафиналите. Интересен сблъсък още в първия кръг отреди жребият при жените. Една срещу друга ще се изправят бившите №1 в света и непримирими съпернички Серена Уилямс и Мария Шарапова.", "date": "2019.08.22", "title": "Гришо започва с италианец на US Open"}
{"url": "https://www.monitor.bg/bg/a/view/minuta-s-elektricheska-trotinetka-za-30-st-173622", "text": "Десетминутна разходка с електрическа тротинетка в София излиза 4,50 лева. Шестдесет секунди по пътищата на столичани струват 30 ст. на двуколесното возило, а първоначалното наемане - 1,50 лева. На тези цени американска компания вчера пусна за ползване 150 е-тротинетки по улиците. За сравнение в столицата на Гърция возенето е по-скъпо. В Атина тротинетката за минута струва 0,16 евро за минута и 1 евро за отключване. Но на север, в румънския Букурещ, е по-евтино - 0,25 лв. за минута и 1,20 лв. за отключване, а цената в Будапеща е същата като в България. В Париж и Виена цената на минута е 15 цента и 1 евро за отключване. Освен американската компания електрически тротинетки ще предлага и българска компания от тази есен, около 100 броя. От Столичната община се надяват все повече хора да слязат от автомобилите си в града. Кметът на София Йорданка Фандъкова даде старт на новата услуга на едно от местата за наемаме на тротинетки на ул. „Париж“. Тя обясни, че към момента в столицата има на града. „Общо 200 сме предвидили за паркиране на велосипеди, тротинетки и мотопеди”, каза градоначалникът. По думите й изграждането на паркоместа е наистина важно, за да не се допусне хаос с паркирането на тротинетки в града. „Виждаме, че все повече хора използват този вид транспорт, и затова една от мерките за по-чист въздух е насърчаването и използването на алтернативни начини на придвижване“, каза още Фандъкова. Новата услуга ще даде възможност и за доходи на \"зареждачите\". Американската компания предлага на столичани да зареждат тротинетките през нощта, а на сутринта да ги връщат на отредените за паркиране места. В замяна на това което да зависи от това колко хора са наели електрическите возила през деня. Българската компания също има подобна опция, в замяна на която обаче зареждачите трупат точки, които след това могат да използват в мобилното приложение и да бъдат ползвани услугите на по-малка цена. Е-тротинетките обаче имат и проблемни страни. Те могат да се ползват главно през благоприятния сезон - от април до октомври. Също така, за да бъдат сведени до минимум нарушенията и съответно инцидентите по столичните пътища, трябва да има ясни правила, които столичани и посетители да спазват. Затова освен с регламентиране на паркирането от „Московска“ 33 ще се заемат и с безопасността при движение чрез промени в Закона за движение по пътищата. „Работим заедно с Държавна агенция „Безопасност на движението по пътищата“ с цел тротинетките да намерят място в закона“, заяви кметът Фандъкова.", "date": "2019.08.22", "title": " Минута с електрическа тротинетка за 30 ст."}
{"url": "https://www.monitor.bg/bg/a/view/operiraha-uspeshno-stefan-danailov-173624", "text": "Операцията на Стефан Данаилов е преминала успешно, съобщиха от болница „Бургасмед“. Операцията бе извършена от съвместен екип от лекари от УМБАЛ „Софиямед“ и МБАЛ „Бургасмед“, ръководен от проф. д-р Андрей Йотов д.м.н. – Началник клиника по Ортопедия и травматология към УМБАЛ Софиямед, д-р Владимир Иванов – Началник отделение по Ортопедия и травматология към УМБАЛ „Софиямед“, д-р Анатоли Пацов – Началник отделение по Oртопедия и травматология на МБАЛ „Бургасмед“, д-р Людмил Върляков – Началник ОАИЛ към УМБАЛ „Софиямед“ и д-р Златко Янев – Началник ОАИЛ към МБАЛ „Бургасмед“.  Операцията премина стандартно без инциденти от хирургично и анестезиологично естество, посочиха от болницата.  „Постави се изкуствена става по предварително определения план. Пациентът е стабилен за ранния следоперативен период. Изведен е в интензивно отделение за следоперативно наблюдение и мониторинг“, допълниха от там.", "date": "2019.08.22", "title": "Оперираха успешно Стефан Данаилов"}
{"url": "https://www.monitor.bg/bg/a/view/10-ot-maribor-otchajaha-ludogorec-173628", "text": "Шампионът \"Лудогорец\" не успя да победи \"Марибор\" в първия мач между двата тима от плейофите на Лига Европа и срещата завърши 0:0.  “Орлите” бяха значително по-активният тим на терена през целия мач, като почти всички играчи се изредиха да стрелят към вратата на словенците. Българите отправиха над 25 удара по посока на вратата на Кенан Пирич, но голяма част от тях бяха неточни. Когато пък се налагаше словенският вратар бе на мястото си, а веднъж и гредата му помогна след изстрел на Марселиньо. Гостите от своя страна не стигнаха до нито една чиста ситуация пред Пламен Илиев, а освен всичко друго играчите на Дарко Миланич играха над половин час с човек по-малко, тъй като Дино Хотич получи два бързи жълти картона. ", "date": "2019.08.22", "title": "10 от \"Марибор\" отчаяха \"Лудогорец\""}
{"url": "https://www.monitor.bg/bg/a/view/vseki-vtori-kyrlej-po-moreto-zarazen-173618", "text": "Всеки втори кърлеж по морето е заразен с опасна инфекция, която се предава много лесно на хората след ухапване. Това стана ясно от данни на Националния център за заразни и паразитни болести и на регионалните здравни инспекции. „Въпреки че ухапванията в началото на лятото бяха около три пъти повече от миналата година, заболяванията, които се предават от кърлежи и които се диагностицират в центъра, са с 30% по-малко“, каза неговият директор проф. Тодор Кантарджиев, национален консултант по микробиология. Той добави, че и случаите на лаймска болест също са намалели. „Всичко това се дължи на факта, че Националният център по заразни и паразитни болести широко препоръчваше взимането на еднократна доза антибиотик при свалянето на кърлеж“, поясни проф. Кантарджиев и заяви, че кърлежите пренасят и други болести, придружени с неразположение и температура, като ерлихиоза и анаплазмоза. По думите му те се пипват най-често в градските градинки. 16 случая на лаймска борелиоза, популярна повече като лаймска болест, са регистрирани в страната през последната седмица, показва справка на Националния център за заразни и паразитни болести. Заразяването е чрез ухапване от кърлеж. Всички случаи са потвърдени и лабораторно. 250 са случаите на инфекцията у нас от началото на годината към средата на август. Спрямо миналата година те са със 108 по-малко. Осем са случаите на марсилска треска след ухапване от кърлеж за седмица. От началото на годината те са общо 101. За същия период през миналата година те са били с 63 повече. Трима са се разболели от началото на годината от кримска конго-хеморагична треска. алармират лекари. Най-разпространени са ентеровирусите, които предизвикват температура, повръщане, диария, треска и болки в ставите. Разновидностите им на морето в момента са една дузина, а освен тях върлуват туберкулоза, шарка, хепатит, салмонелоза, кърлежопреносими болести, както и полово предизвикани зарази. Всяка седмица във Варна се регистрират по 10 - 15 случая на колиентерити и по 50 - 60 на ентероколити, близо 40 са случаите от последната седмица на заболелите от варицела, сочат данните на РЗИ - Варна. Броят на регистрираните чревни инфекции е завишен на 68 случая срещу 55 от предходната седмица, като има 3 салмонели, 53 ентероколита, 10 колиентерита и 2 ротавирусни ентерита. Регистрираните остри респираторни заболявания са 77 и са се увеличили двойно в сравнение с предходната седмица, когато случаите са били 30. Има и 45 случая на усложнения от грип и ОРЗ - 23 бронхита и 22 пневмонии. През кабинета за анонимно и безплатно консултиране за СПИН са изследвани 8 души. Регистрирани са 2 случая на лаймска болест, извършени са 66 епидемиологични проучвания на болни с остри заразни болести. Всяко лято данните на Националния център по обществено здраве и анализи сочат, че най-много почиващи, жертва на срамните зарази - хламидии и сифилис, по морето са във Варна. Апелът на здравните специалисти във Варна към туристите е да подбират много внимателно партньорите си. Преобладаващата част от тях, които си позволяват флирт по време на ваканцията на морето, може да разберат неприятната истина едва след седмици или месеци по-късно. Осем заразени след ухапвания от кърлежи са регистрирани в Бургаско през последните два месеца, съобщиха от регионалната РЗИ. За юли от заболяванията, пренасяни с кърлежи, са регистрирани 3 случая на марсилска болест и 1 случай на лаймска болест. За август до момента са регистрирани 5 случая на марсилска болест, сочи статистиката. \"В РЗИ – Бургас, се прави видово определяне на кърлежи и изследване за заразеност на кърлежи, които са вектори на лаймска болест. През юли и август в РЗИ – Бургас, са преминали 14 лица, като терените, посочени като места, които са посещавали ухапаните пациенти, са най-често тревни площи и гористи местности, а на плажа са единични случаи. с фирми за обработки. Предвид жизнения цикъл на развитие на кърлежите, климатични особености, обследване и мониторинг на терените са изготвени графици за обработки\", каза директорът на РЗИ - Бургас, д-р Георги Паздеров. В морските курорти и населените места край тях най-честите заболявания, предавани чрез кърлежи са лаймска болест, марсилска болест, ку-треска, кримска конго-хеморагична треска. Три случая на лаймска борелиоза и 3 случая на марсилска треска са регистрирани в Добрич само за юли, показва справка на РЗИ. И двете болести се получават след ухапване от кърлеж. През юли беше и бумът на комари по морето. Туристи се жалваха, че дори през дрехите насекомите ги хапят и дори репеленти не помагат. Според потърпевшите комарите това лято били мутанти и имали имунитет към препаратите. Къмпингари разкриха, че единственото спасение бил оцетът – вместо в салатата се мажели с него. Общините нямат практика да пръскат срещу комари, затова концесионери и собственици на заведения и хотели сами се оправяха. От време на време малки мушички тормозеха плажуващите. Те се появяват обикновено след дъжд и хапят неприятно. Добромир Радушев В плитчините на родното море дебнат други опасности, за които също трябва да се внимава. Една от тях идва от малка рибка, зарита в пясъка. От убожданията на отровния шип на морския дракон всяко лято страдат поне по дузина курортисти, които попадат във варненската токсикология. Морският дракон е най-отровната риба в нашето море и прилича на попче. Шипът, с който убожда, съдържа токсин, от който най-слабата реакция е повишаване на температурата и оток. В повечето случаи обаче мястото отича и се губи чувствителност. Ако човек е алергичен, токсичното вещество парализира периферната нервна система, поясняват токсиколози, като допълват, че раните от морски дракон зарастват много бавно. Опасно е още и морското куче, което е вид акула и също жили с отровен шип. Ако нападне, острите израстъци могат да пробият водолазен костюм, казват препатили. В резултат на убождане в организма на пострадалия може да започнат възпалителни процеси, отоци и повишаване на температурата. Контактът във водата с медузите аурелия и корнерот също е опасен поради жилещите клетки в техните пипала. При ужилване се получават рани като от изгаряния и това е особено опасно за очите. Друг опасен обитател на Черно море е скатът, наричан още морска котка. Според стари морски вълци той не напада първи, но ако бъде раздразнен, например при опит да бъде хванат за опашката, ще нанесе с костния си шип удар, който може да бъде крайно болезнен. Известни са случаи, в които морската котка е пробивала ботуши на рибари, които са имали глупостта да я притесняват. Морският скорпион (морски таралеж) също има отровни шипове и бодилчета. Край морето гъмжи и от ята комари, като напоследък във Варна яко жилят т. нар. тигрови комари, които са много бързи, а след интервенцията им се получава подуване и болезнен сърбеж. Няма опасност от разнасяне на зарази чрез комари, успокоява директорът на общинското предприятие ДДД д-р Антоанета Тончева. Тя признава, че в града има установени популации на тигрови и на маларийни комари, но засега не съществува риск от разпространяване на малария или западнонилска треска. В началото на сезона беше заснето влечуго, но досега няма регистрирани инциденти от подобни срещи. В социалните мрежи се появиха и снимки на змии в клоните на дървета край плажа в Аспарухово.", "date": "2019.08.22", "title": "Всеки втори кърлеж по морето заразен (ТЕМАТА)"}
{"url": "https://www.monitor.bg:443/bg/a/view/aleksandyr-nanov-bioproizvoditel-holandija-pogylna-malinite-ot-samokov-173246", "text": "Българският сорт „Люлин“ е най-благодатен за отглеждане. Изисква само механична обработка и дава плодове до късно. Това сподели Александър Нанов. Той е земеделски производител от Самоков. Занимава се само с отглеждане на биомалини. Насажденията са от преди пет години и през 2019 г е изтекъл преходният период, така че сертификатът, който има за розовите плодове, е изцяло за органична продукция. Той продава реколтата си на Фермерския пазар пред Министерство на земеделието в София и на хладилници. Въпреки кризата от последните три-четири години, той споделя, че се справя много добре. Помага му основно майка му, а съпругата му, когато може, тъй като има друга работа.  Дори би могъл да се издържа като земеделски производител само от малините, прави доволен равносметка Александър. Тази зима му се е наложило да работи три месеца, докато започне сезонът. Насажденията са върху 23,6 дка. Отглежда два сорта. Ранният е „Микера“, а летният е българският „Люлин“. В сравнение с „Микера“, „Люлин“ е по-лесен за отглеждане, разказа младият земеделец. „Люлин“ се коси до долу рано на пролет или есен. После избива. След това само трябва да се проплеви, а преди напояването е добре да се вържат насажденията. Микера, ранният сорт, се нуждае от конструкция, после трябва да се чисти. През пролетта издънките се превързват, защото излизат млади издънки, които ако ги оставиш, заглушават малините и плодовете не могат да се изхранят. Затова всяка година се чупят или режат. Тази година той ги е чупил два пъти. В края на юли обаче ранният сорт е продължавал да плододава. Понеже продукцията е био за тон от декар не може да се говори, но по предварителни прогнози Александър Нанов предвижда, че ще прибере по 500 кг от дка. Доволен съм на малко, като млад земеделец, усмихва се той.   Като цяло от продажбите на фермерските пазари се формират приходите, с които плаща на работната ръка, която наема. Освен това от тях веднага вземат парите. Големите количества малини продават на хладилници. Там обаче винаги има „извиване на ръце“ по отношение на цените при изкупуването, освен това плащанията се бавят, е общото мнение на производителите на малини. Миналата година розовите плодове на Александър Нанов са се продавали в Холандия.     Най- голямата заплаха за малиновата реколта е Дрозофила Сузуки, която унищожава неумолимо насажденията. Александър Нанов цитира Елена Цолова от ССА, според която дори препаратите вече не й действат.  Според нея е добре малините да се третират с ябълков оцет. Професор по растениевъдство пък е окачествил дрозофилата като много агресивен вредител. От овощарската вар, за която се смята, че помага, малините побеляват и след това трябва да се третират с лимонтузо и вода.", "date": "2019.08.22", "title": "Александър Нанов, биопроизводител: Холандия погълна малините от Самоков"}
{"url": "https://www.monitor.bg:443/bg/a/view/500-kg-kypini-ot-dka-berat-v-dolna-ban-ja-173245", "text": "Прекосявате Долна баня, градчето пълно с минерални води и мястото, откъдето извира Марица, и поемате за Самоков. След километър - два ще попаднете на малинови и къпинови  плантации. На пътя ще видите импровизиран щанд. На него са изложени кутии и малки щайги, пълни със сочни малини и тъмнолилави къпини. Не се смущавайте, ако на щанда не стои никой. След малко от плантациите ще изскочи младеж, ще прескочи пъргаво вадата с бистра вода, която напоява насажденията. Той е с тъмни очила, с тениска, покрита с цветовете на малините и къпините, и с ръце в същите цветове. Ухилен ще ви попита какво искате и ще ви продаде от плодовете, които току-що са набрани. След това отново ще се втурне към къпините, където заедно с другите работници ще продължи да бере.   Младежът се казва Стоян Иванов и е собственик на тези насаждения. Той е само на 28 г., но очевидно е много наясно с полската работа. Признава, че работи земеделие от 12-годишен. С опита от детството си досега вече обработва 70 дка малини, декар и половина къпини, всички под наем. На собствениците на земите плаща по 50 лв. Въпреки че се грижи за насажденията отдавна, едва през 2019 г. се е регистрирал като земеделски производител, защото преди това е бил в съдружие с негов роднина.   Очевидно е, че няма много време да говори, защото отговаря кратко и пристъпва от крак на крак насред натежалите от плод къпини. Обяснява, че за да се справи с реколтата, плаща на работници, които идват от 100 км. Пътуват всеки ден, а той им плаща бензина. Сега, в началото на август са само четирима души, но когато сезонът напредне, стигат до 20 души. Личи си, че е истински земеделец, а не от събратята си с „куфарче“, защото не се оплаква нито от субсидии, нито от това, че трудно се намира работна ръка. Който търси, намира, просто обяснява Стоян. Прибира от декар по около 500 кг малини и всички ги продава на хладилници. Всичко успява да пласира. Хладилници има в  Ихтиман, София, Пловдив, Пазарджик, споделя той. За прясна консумация излага, когато берат на полето, но когато имат много работа, нямам време да се занимавам, уточнява той.    Къпините, които отглежда, са на 4 г. От малините има десетгодишни насаждения, други са на 6, трети на 4 години. Всички са от българския сорт „Люлин“. Той е най-устойчив, започва да плододава в началото на август и стига до края на септември, обясни Стоян предпочитанията си към най-известния български сорт. Той допълни, че засега няма идея да преработва, защото инвестицията не е ясно дали ще се изплати.     Успявам да се издържам от земеделие, категорично е той. Като работиш цяло лято, после два месеца почиваш и пак, набързо обясни земеделския цикъл той. Но при земеделието никога нищо не е сигурно, застрахова се младежът. Той допълни, че освен малините и къпините има ниви с картофи и овес. Също така и трактори. Тази година е засял 140 дка овес. Продава го на хората от селото, които имат козички. Цената е 35 ст. за кг.   Тази година е насадил само 40 дка с картофи, докато предишни е стигал до 70 -80 дка картофи. От пататите прави семепроизводство, имал е четири сорта. Сади ги по-високо на над 450 м надморска ширина. Причината е, че там няма вируси и са чисти нивите, обясни той. Сортовете са били Сорая, Ривиера, Санте и  Агата. И с тях не е имал никакъв проблем да ги продаде. На колеги, които са разчитали на добър посевен материал. Тази година е засадил по-малко, защото не е успял да си набави достатъчно елитни семена за посев. На въпроса възнамерява ли да учи, Стоян Иванов ухилен отговаря вече запътен към къпиновите плантации, махайки за довиждане: Е, как, аз вече взех бакалавърска степен „Развитие на агробизнеса“ в Пловдив, сега магистратурата ще ми е агрономство.            ", "date": "2019.08.22", "title": "500 кг къпини от дка берат в Долна Баня"}
{"url": "https://www.monitor.bg:443/bg/a/view/mlad-varnenec-spasi-dve-deca-zapleli-se-v-ribarski-mreji-173612", "text": "Инцидент с две деца на вълнолома в „Аспарухово“ завърши благополучно, благодарение на намесата на млад мъж, който ги спасил. Според разказ на очевидеца Емил Георгиев, децата се оплели в незаконно поставени рибарски мрежи и започнали да се давят. „Бяхме с жена ми на Аспаруховския вълнолом, където станахме свидетели на истинска драма. Две малки деца, видимо на около 8-9 години, скачаха във водата от „камбаните“, когато течението ги завлече навътре. Имаше много хора, но никой не се отзова на виковете им за помощ. Тогава млад мъж се хвърли да ги спасява, но едно от децата се заплете в  рибарска мрежа на 150 метра от камъните“, разказва той, цитиран от сайта novavarna.net. Младият мъж освободил заплетеното дете и го извлачил до брега, където други хора му оказали първа помощ. След това се върнал да извади и второто дете. Някой се обадил на Бърза помощ, защото на мястото на инцидентна пристигнала линейка и медицинския екип помогнал на децата и техния спасител - Цветалин Ганчев. И други очевидци смятат, че незаконно поставената рибарска мрежа, е можела да ги убие. Според хората от плажа, заплетеното в мрежата дете, е откарано в болница. Другото момче се разминало само с уплаха. Младият им спасител, който останал без сили от битката с морето, бил извлечен на брега от няколко души. „Днес можеше да е поредния черен ден за Варна - две деца и един млад мъж можеше да се удавят, заради тези пишман рибари! Нека това стигне до съответните органи!”, коментира пред Нова Варна свидетелят на инцидента, Емил Георгиев. Спасителят на децата с риск за собствения си живот Цветалин, се оказа на 22 години, семеен от Варна и баща на малко бебе. „Когато детето потъна под водата, аз вече плувах към него. Гмурнах се и го разплетох от мрежата. Детето беше в съзнание, но беше паникьосано и не беше адекватно. Прекара може би около 2 минути под вода. След като го извадих на камъните, там други хора го поеха и му направиха изкуство дишане. Аз се върнах, за да извадя второто дете, защото през това време, в което спасявах първото, то вече беше на 500 – 600 метра навътре”, разказва още смелият млад мъж. Признава, че течението било много силно и адски го е изморило. „Когато успях да избутам и второто дете на брега, аз самият се почувствах зле от умората и напрежението. Тогава двама души влязоха във водата пред камъните, за да ме повдигнат и да ме измъкнат. Там млада жена на име Гергана ми направи сърдечен масаж, защото изгубих съзнание за няколко секунди”, разказва още смелият варненец.  ", "date": "2019.08.22", "title": "Млад варненец спаси две деца, заплели се в рибарски мрежи "}
{"url": "https://www.monitor.bg:443/bg/a/view/smetishte-podpali-120-dka-gora-kraj-vetren-173611", "text": "Горящи отпадъци на сметището на град Ветрен в община Септември са подпалили гора край населеното място, като по предварителни данни горят около 120 декара иглолистни и широколистни дървета. Сигнал за разразилия се пожар е получен днес около 13.30ч. Огънят е тръгнал от сметището на градчето, а оттам по сухи треви и храсти се прехвърлил в близката гора и обхванал близо 120 декара от нея. На място незабавно са изпратени всички дежурни смени от огнеборци при Районните служби „ПБЗН“ в Пазарджик, Белово, противопожарния участък в Септември, както и допълнителни екипи от районните служби във Велинград, Пещера и Панагюрище. Пожарникарите са на място с четири противопожарни автомобила и пет джипа, като в гасителните действия активно участват и лесничеи от Горското стопанство в Пазарджик. Предприети са действия за ограничаване на пожара.", "date": "2019.08.22", "title": "Сметище подпали 120 дка гора край Ветрен"}
{"url": "https://www.monitor.bg:443/bg/a/view/kzp-globi-zavedenie-po-chernomorieto-zaradi-taksi-za-toaletnata-173619", "text": "Комисията за защита на потребителите (КЗП) ще глоби заведение на плажа в Крапец заради изискване на заплащане от клиентите за ползване на тоалетната. По време на проверката на регулаторния орган стана ясно, че таксата от 1 лв. за зареждане на телефона е обявена от заведението на видно за клиентите място. Тази за тоалетната обаче нарушава наредбата за категоризация и затова ще бъде съставен акт в размер от 1 000 лв. Дадени са предписания за отстраняване на несъответствието като инспекторите ще извършат последваща проверка. От Комисията напомниха, че начисляването на такси от типа „празен стол“, „празна чиния“, „желание на клиента“ и др. са в реда на нещата, но само ако дадената услуга. Това може да стане чрез ценоразпис, в менюто, на информационна табела в обекта или чрез друг подходящ способ.", "date": "2019.08.22", "title": "КЗП глоби заведение по Черноморието заради такси за тоалетната "}
{"url": "https://www.monitor.bg:443/bg/a/view/prandi-sybra-otbora-15-se-gotvjat-za-evropejskoto-173616", "text": "Волейболните национали започнаха подготовка за европейското първенство, което ще се проведе от 12 до 29 септември в 4 различни държави. Селекционерът Силвано Пранди събра състава, който изигра олимпийската квалификация във Варна. В столичната зала „Христо Ботев“ се явиха всички 15 волейболисти, включително и посрещачът Тодор Скримов, който получи контузия в глезена в решителния мач срещу Бразилия (2:3). В началото той ще тренира на облекчен режим. Нашите ще играят мачовете си от европейското във френския град Монпелие. Първият им двубой е срещу Гърция на 12 септември, а останалите съперници в група „А“ са Румъния, Португалия, Франция и Италия. Селекционерът на „петлите“ Лоран Тили също ще разчита на всичките си звезди. Единствената промяна в сравнение с олимпийския квалификационен турнир в Гданск, е присъствието на либерото Никола Росар. От групата отпада неговият братовчед - посрещачът Тибо Росар. Женският ни национален отбор пък започва именно срещу Франция утре участието си на европейското в Анкара. Двубоят е от 14.30 часа и ще бъде предаван пряко по БНТ 3. Момичетата на треньора Иван Петков направиха днес сутринта първата си тренировка в официалната зала, където ще се играят мачовете от група „А“. В нея освен нашите и французойките, са и съставите на домакините, Сърбия, Финландия и Гърция. Треньорът на Франция Емил Русо е селектирал млади състезателки, като само 4 от 14-те му избранички са над 25 г., а три са още в тийнейджърска възраст. В същото време националният ни тим за девойки под 18 г. записа втори успех на Балканиадата в Босна и Херцеговина. Младите \"лъвици\", водени от Стоян Гунчев, надиграха Албания с 3:0 (5, 10, 13) в среща от предварителна група „А“ в град Лукавац. На старта те се справиха със състава на домакините, а снощи излязоха срещу Северна Македония в битка за първото място в групата. В балканския турнир участват десет отбора, разделени в три предварителни групи.", "date": "2019.08.22", "title": "Пранди събра отбора, 15 се готвят за европейското"}
{"url": "https://www.monitor.bg:443/bg/a/view/brazilija-prizna-che-ne-moje-da-se-spravi-s-pojarite-v-amazonija-173614", "text": "Бразилският президент Жаир Болсонаро заяви днес, че правителството не разполага с достатъчно ресурси да се справи с горските пожари в Амазония, след като сателитни снимки показаха рекорден брой огнища тази година, предаде Ройтерс. В изявление, излъчено наживо във Фейсбук, президентът каза, че правителството разследва обстоятелствата около пожарите. Той подчерта, че никога не е твърдял, че неправителствени организации са подпалили пожарите в Амазония, а само е изразил подозренията си. Горските пожари в Амазония от началото на годината са се увеличили с 83 процента в сравнение със същия период на 2018 г., сочат данни на бразилската агенция за космически изследвания. Агенцията е регистрирала 72 843 пожара - най-много, откакто през 2013 г. започна се води статистика. Повече от 9500 огнища са установени от сателитите само от миналия четвъртък насам. Бразилският президент вчера разгневи екоактивистите с необоснованите си твърдения, че НПО са подпалили горите в Амазония, за да го злепоставят, след като спря финансирането им. Изявлениeто му предизвика възмущение в социалните мрежи и се превърна в една от най-споделяните теми вчера.", "date": "2019.08.22", "title": "Бразилия призна, че не може да се справи с пожарите в Амазония"}
{"url": "https://www.monitor.bg:443/bg/a/view/zaloviha-shofior-sled-opit-za-bludstvo-s-12-godishna-v-petrich-173610", "text": "Районна прокуратура – Петрич е внесла за разглеждане в съда обвинителен акт срещу Р.Г. (на 38 години) за блудство. Това съобщиха от прокуратурата. На 7 май обвиняемият бил в гр. Петрич по работа със служебен автомобил. В района на кръстовището на ул. „Свобода“ и ул. „Папульо“ той забелязал минаващо момиче (на 12 години) и през прозореца на колата го извикал да се приближи, като попитал за местонахождението на магазин „Рай“. Малолетната обяснила на Г. как да стигне до въпросния търговски обект, след което всеки продължил по пътя си. На друго кръстовище обаче той спрял автомобила и клекнал до него. В момент, когато момичето преминавало покрай него, той го спрял и попитал дали може да се качи при него в автомобила и да му покаже къде се намира магазина. Обещал й, че ще я върне обратно на същото място. Детето решило да му помогне и доверявайки му се, седнало на предната дясна седалка на автомобила до шофьора. Започнало за пореден път да му обяснява посоката към магазина. На свой ред обвиняемият попитал ученичката за възрастта й, направил й комплимент за външността. Междувременно тя видяла своята приятелка през отворения прозорец на вратата на автомобила, извикала я и й казала да я изчака. Помолила обвиняемия да спре, за да слезе, но той продължил. Докато шофирал, Р.Г. опипал момичето, с което целял да възбуди полово желание без съвкупление. Детето се уплашило от действията му и възползвайки се от факта, че мъжът шофира бавно, успяло да отвори врата и слязло от автомобила в движение. Веднага се затичало по тротоара към сградата на „Овергаз“ при приятелката си. След като се прибрала ученичката разказала на родителите си за случилото се, като баща й депозирал жалба в РУ Петрич. В хода на производството по делото от видеозаписи в района бил установен автомобилът и проведен разпит с управителя на дружеството - собственик на превозното средство. Действителният ползвател на МПС във въпросния ден бил установен. За изясняване на всички факти и обстоятелства било извършено разпознаване от малолетната на извършителя на деянието Р.Г.", "date": "2019.08.22", "title": "Заловиха шофьор след блудство с 12-годишна в Петрич"}
{"url": "https://www.monitor.bg:443/bg/a/view/stormzi-se-razdeli-s-prijatelkata-si-173615", "text": "Певецът Стормзи отново влезе в графата „именити ергени“. Хитмейкърът се раздели с приятелката си - манекенката и телевизионна водеща Мая Джама, съобщи в. The Sun. Причината – двамата са взели решение да се посветят единствено на кариерите си. Джама вече е стегнала куфарите и се е изнесла от общия им дом в Лондон. Стормзи, или както майка му го е кръстила Майкъл Ебанейзър Куаджо Омари Овуо-джуниър, засега остава в жилището. Връзката на звездната двойка продължи повече от четири години. През 2018-а красавицата заяви, че връзката й със Стормзи е успешна, защото се развиват в сходни индустрии и интересите им са подобни.", "date": "2019.08.22", "title": "Стормзи се раздели с приятелката си"}
{"url": "https://www.monitor.bg:443/bg/a/view/smyrtonosni-mylnii-v-polskite-tatri-173620", "text": "Няколко души загинаха, а над 10 бяха ранени днес от мълния при внезапна буря в полските Татри, предадоха световните агенции, като се позоваха на полската телевизия ТВН 24. От планинската спасителна служба съобщиха, че спасителни екипи са се отправили към района на връх Гевонт, където група туристи, включително деца, са били поразени от мълния. Според службата около 10 души са пострадали от мълнии в района на Гевонт, а няколко души са били убити от мълния на различни места в Татрите. След подадения малко след 14 ч. сигнал във въздушната служба за спешна медицинска помощ четири хеликоптера са отлетели към мястото на произшествието. Телевизионни кадри показват как спасителите тичат към хеликоптерите в дъждовно и мъгливо време. Според полски медии мълния е ударила 15-метровия метален кръст, издигнат на връх Гевонт, в момент, когато там е имало голяма група туристи. Гевонт се намира близо до планинския курорт Закопане.", "date": "2019.08.22", "title": "Смъртоносни мълнии в полските Татри"}
{"url": "https://www.monitor.bg:443/bg/a/view/pajak-vdigna-vyv-varna-djipa-na-gibona-173605", "text": "Волейболната легенда и бивш наставник на лъвовете Пламен Константинов стана поредната жертва на собствената си разсеяност, след като във Варна „паяк“ вдигна джипа му. Това става в неделя, когато Гибона отива с високопроходимото си луксозно „Волво“ до басейн „Приморски“, където отмарят волейболните ни национали. Оставил колата на аварийки пред входа на пешеходната алея и в кръстовището на изхода от Морска гара и булевард „Приморски“ с намерение да се върне бързо. Забавил се обаче твърде много, защото бдителни варненци алармирали за спрялото на нерегламентирано място скъпарско возило, без да знаят, че е на волейболния им любимец. Екипите по репатриране си свършили бързо работата и дори обрали овациите на пешеходците при вдигането на Волвото. Те обаче били озадачени, когато в базата им на общинския наказателен паркинг за репатрирани автомобили под Аспарухов мост се появила легендарната снажна фигура на Пламен Константинов, който декларирал, че идва да си получи репатрирания автомобил. „Беше малко притеснен от ситуацията, но се държа мъжки и нито за миг не показа, че търси или иска някаква привилегия. Призна си чистосърдечно вината, плати си чинно и си тръгна без драма“, коментираха варненци, които са били там по същия повод. Бил твърде висок за техните размери, с маратонки, къси гащета и червена тениска с надпис „Локомотив“, вероятно на  отбора от Новосибирск, с който спечели като треньор бронзовите медали в шампионата на Русия. Според тях, Константинов казал, че спрял за малко, за да види отмарящите на басейна момчета от националния отбор, но се разговорили и не усетил как минало доста време. Напълно забравил и за джипа си и едва на излизане видял, че той липсва. Постовият полицай пък го насочил към службата по репатриране. Волейболната легенда е роден на 14 юни 1973 г., висок е 202 см. и тежи 93 кг. Играе като посрещач (краен нападател), понастоящем е треньор. По-малък брат на известния оперен певец Юлиян Константинов и син на волейболните национали Георги Константинов – Гибона и Ева Дойчева. Учи в спортно училище и започва кариерата си в „Левски“ (София) през 1986 г. Дълги години играе в Гърция -  в „ПАОК“ (Солун), „Арис“ (Солун), „Орестиада“, „Ираклис“ (Солун), „Олимпиакос“ (Пирея), „Панатинайкос“, както и във френския „Тур“, заедно със съотборника си от националния отбор Владимир Николов. След това играе за италианския „Монтекиари“, преди да подпише за 1+1 година с полския клуб „Ястржебски“ (Вигел). Пламен Константинов се превръща в най-скъпия волейболист на България, след като преминава от „Ястржебски“ в руския „Газпром“ за 600 000 евро. Последно се състезава за гръцкия „Ираклис“ през сезон 2008/2009 г. Определян е два пъти за най-добър волейболист на Гърция. Печелил е 6 национални шампионата с „Арис“, „Ираклис“, „Олимпиакос“, „Панатинайкос“, „Славия“ и „Левски“. Бивш капитан на българския национален отбор по волейбол (2005 – 2009 година). Участва на ОИ '96, както и на игрите през 2008 г., има 3 участия на Световни първенства, 6 на Европейски и 11 в Световната лига. На 22 юли 2009 г. се отказва от националния отбор, след като не е включен в отбора за световните квалификации и европейското първенство в Турция. След това взема решение да сложи край на кариерата си като състезател. 2010 – 2011 г. е старши треньор на „Зираатбанк“ (Анкара) и печели суперкупата на Турция и второто място в шампионата. Отборът му е отстранен от ЦСКА в европейските клубни турнири след златен гейм. 2011 – 2012 г. e старши треньор на „Газпром-Югра“ (Сургут, Русия). От 2012 г. поема състава на „Губерния“ (Новгород, Русия), който е в суперлигата едва за втори сезон. През сезона печели 13 поредни победи и стига до 4 място. През 2013 – 2014 г. „Губерния“ участва в турнира за Купата на Европейската конфедерация, където стига до финал, загубен със златен гейм. На 8 юли 2014 г. приема позицията на селекционер на мъжкия национален отбор по волейбол на България. С него постига 9-то място на Световното първенство през 2018 г. Изпълнява функциите до края на първенството, когато изтича договорът му. Оценен е от Българската федерация по волейбол като най-добрият треньор на отбора до момента. През 2016 г. Константинов поема руския „Локомотив“ (Новосибирск), с който печели бронзовите медали в шампионата на Русия.  ", "date": "2019.08.22", "title": "„Паяк“ вдигна във Варна джипа на Гибона"}
{"url": "https://www.monitor.bg:443/bg/a/view/pshenicata-e-naj-dobra-ot-30-g-nasam-173244", "text": "Тази година българинът ще яде най-вкусния хляб от последните ти десетилетки. Страната очаква уникална зърнена реколта тази година. Тя може да се окаже най-добрата като качество през последните 30 години, прогнозира пред вестник „Телеграф“  климатологът проф. Георги Рачев. Очаква се урожаят да е около 6 милиона тона пшеница. С отлично качество се очаква да бъде 20% от реколтата, а половината от пшеницата ще бъде с годни хлебопекарни качества. „Това не се е случвало отдавна, т.е. половината от добива може да се използва пряко за хляб. За насъщния не знам дали България използваме и половин милион тона. Тази година сигурно ще изнесем отново над 4,5 милиона тона пшеница“, казва още професорът. Очаква се да приберем и около половин милион тона ечемик. Специалистите очакват добра реколта и от царевица - около 2,5 милиона тона. Заради отличните метеорологични условия се чака висока масленост на слънчогледа. „От 7 милиона и половина декара може да приберем 2 милиона тона слънчоглед, а това е 5% от световния добив“, уточнява специалистът.    ", "date": "2019.08.22", "title": "Пшеницата е най-добра от 30 г. насам "}
{"url": "https://www.monitor.bg:443/bg/a/view/nap-novo-otlagane-na-srokovete-po-naredba-n-18-njama-da-ima-173604", "text": "Ново отлагане на сроковете по Наредба Н-18 няма да има, стана ясно след среща на Националната агенция по приходите (НАП) и производители, внедрители и ползватели на софтуер за продажби, провела се днес. Заместник изпълнителният директор на приходната агенция Пламен Димитров подчерта, че в оставащото време до края на януари 2020 г., респективно до края на март, търговците трябва да направят всичко необходимо, за да се декларират пред НАП, а разработчиците трябва да подготвят и внедрят СУПТО в бизнеса, съобразно новите правила и изисквания за касовите апарати. По време на срещата за пореден път се уточни, че като Microsoft, SAP и Oracle да се превръщат в софтуер за управление на продажбите. В списъка на НАП за такъв софтуер вече са налице възможности, базирани на чуждестранни софтуерни решения. По време на общественото обсъждане ще бъдат коментирани и предложени за промяна текстове от наредбата с цел по-лесното й разбиране и прилагане. Освен това, от агенцията ще Очаква се в следващите седмици да продължат срещите с различни професионални и браншови организации, както и с разработчиците на софтуер за продажби.", "date": "2019.08.22", "title": "НАП: Ново отлагане на сроковете по Наредба Н-18 няма да има "}
{"url": "https://www.monitor.bg:443/bg/a/view/dupchat-grafa-za-novite-kolcheta-173600", "text": "Днес започва дупченото на столичната улица „Граф Игнатиев“ за поставянето на новите ограничители, които ще разделят пешеходците от трамвайното трасе. Разделите ще представляват 60 сантиметрови колчета и ще заменят сегашните, които станаха известни като перки на акула. Първоначално ще бъде поставена бетонова основа, на която ще се закрепят и колчетата, обясниха от „Московска“ 33 пред „Монитор“. Самите перки пък няма да бъдат премахнати веднага, а постепенно, за да не остава улицата без ограничители. Поставяне на разделители е по искане на „Пътна полиция“. До подмяната на перките се стигна след като няколко души пострадаха при спъване в тях. Това ще е втората смяна на ограничителите по улицата. Първите съоръжения бяха подменени през декември миналата година, заради големината им. От общината тогава се мотивираха, че заради размера им много хора ги използват за сядане. Колчета бяха избрани пред габърчета от общинския експертен съвет по устройство на територията още през април. Кметът на София Йорданка Фандъкова коментира, че забавянето на подмяната им се дължи на факта, че е трябвало първите партиди от новите ограничители да се произведат. Тя обясни, че колчетата са купени от общината, но работата няма да се плаща от нея, а от изпълнителя. При последния инцидент с перките 62-годишен мъж, въоръжен с щанга тип „кози крак“ откърти ограничителите и ги хвърли върху трамвайните релси. По неофициална информация жена, която е била с него, се спънала в перките. Мъжът се ядосал, откъртил три от тях - две захвърлил върху трамвайните релси, а третата хвърлил пред магазин наблизо. Пред полицаите мъжът обяснил постъпката си като „гражданско неподчинение“. Разгневеният съпруг, бе задържан за 24 часа и заяви, че съжалява за постъпката си, но все пак е доволен, че е постигнал търсения резултат - да се предотвратят бъдещи инциденти.", "date": "2019.08.22", "title": "Дупчат „Графа“ за новите колчета вместо перките"}
{"url": "https://www.monitor.bg:443/bg/a/view/evroproverka-na-sejshelite-i-shvejcarija-zaradi-kiberatakata-u-nas-173609", "text": "Българските и няколко партньорски служби провеждат съвместни действия по разследването на кибератаката срещу летища и медии у нас, в Европа и Канада, съобщи зам.-директорът на ГДБОП старши комисар Стоян Темелакиев. Той отказа да съобщи кои са засегнатите европейски държави. „За европейски държави няма да говоря с имена, защото в момента вървят координирани действия по разследването между нас и няколко партньорски служби“, заяви Темелакиев. „Продължаваме със съвместните действия с Европол и правоохранителните органи на държавите, чието интернет пространство е използвано, и предстоят последващи действия“, допълни главен инспектор Михаил Драгоданов, началник на сектор „Противоправно съдържание в интернет“ в отдел „Кибепрестъпност“ на ГДБОП. На 21 август т.г. на имейл адреси на гражданските летища в България и на някои медии, сред които БНТ и „24 часа“, бяха получени за поставени взривни устройства. „Незабавно, след като бяхме уведомени, започнахме проверка в координация с Европол и партньорските служби. От извършената проверка стана ясно, че съобщенията са генерирани през провайдъри извън територията на България – един от Швейцария и един от Сейшелските острови. Целта им е да внесат смут и страх в обществото, както и да затруднят работата на обществени структури и организации. По време на проверката стана ясно още, че предния ден – 20 август, подобни електронни заплашителни съобщения са получени и в други европейски столици, както и във Ванкувър, Канада, където подобни мейли от същия интернет доставчик са получени на летището във Ванкувър и на някои медии в Канада“, обясни Темелакиев. Той беше категоричен, че търсеният ефект от тези, които генерират подобни съобщения, не е бил постигнат. „Организацията по моя оценка беше изключително добра – и страх у хората. Летищата и медиите функционираха нормално, като там, където се наложи, бяха взети първоначални неотложни мерки с цел проверка дали заплахата отговаря на истината. Категорично това не отговаря на истината. Не бяха открити никакви взривни устройства, както и не се наложи повишаване на степента на заплаха и степента на готовност“, каза още ст. комисар Темелакиев. „Това, което към момента стана ясно, е, че са използвани интернет ресурси, обществено достъпни от всеки един нормален потребител, ресурси, които позволяват анонимизация на изпращача на тези съобщения. Напълно възможно е и деца да са направили това деяние под формата на шега, по-нататък разследването ще покаже какъв е резултатът“, обясни гл. инспектор Драгоданов. Все още от който са превеждани съобщенията, но категорично е превеждано с „Гугъл транслейт“. „Много често на територията на България се получават съобщения със заплахи, основно по телефона. От началото на годината до този момент са регистрирани 52 такива обаждания, като в голямата им част те се извършват от малолетни, непълнолетни и от хора с доказани психични отклонения“, каза Темелакиев.", "date": "2019.08.22", "title": "Европроверка на Сейшелите и Швейцария заради кибератаката у нас"}
{"url": "https://www.monitor.bg:443/bg/a/view/svetovnoto-dj-duo-fabricio-parizi-i-ahmet-kalych-raztrisa-sofija-173601", "text": "Две от най-актуалните имена на съвременната световна хаус сцена – Фабрицио Паризи и Ахмет Калъч, отново ще обединят сили за незабравимо парти в София. На 21 септември те ще накарат столичния клуб Music Jam да подскача в ритума на бийта с партито си Two of a kind. За дийп хаус саунда им публиката ще подгрее DJ Doni. След много аплодисменти и суперлативи от клубните сцени на Западна Европа, Ахмед и Фабрицио се завръщат с много нова музика, и тотално различно шоу. Билетите са вече в продажба като първите 100 са на промоционална цена от 10 лв, след което ще станат по 15, а в деня на шоуто 20 лв. Има и ограничено количество ВИП пропуски, които дават право на резервация на маса – те струват 30 лв.", "date": "2019.08.22", "title": "Световното DJ дуо Фабрицио Паризи и Ахмет Калъч разтриса София"}
{"url": "https://www.monitor.bg:443/bg/a/view/hubchev-pregovarja-lichno-s-ajntraht-za-izraelskija-nacional-taleb-tauata-173602", "text": "„Левски“ води сериозна битка за подписа на израелския национал Талеб Тауата. Левият защитник на „Айнтрахт“ (Франкфурт) е искан освен от „сините“ и от „Макаби“ (Тел Авив), „Макаби“ (Хайфа) и „Леванте“. Предимството на „Левски“ в случая е Петър Хубчев, който е бивш играч на „Айнтрахт“ и си е осигурил предимство в преговорите. Специалистът води лично разговорите по трансфера, а според mako.co.il. 27-годишният футболист е готов да направи сериозен финансов компромис, за да подпише със „сините“, след като от „Герена“ са обещали на играча титулярно място. Желанието на футболиста е да намери нов отбор, със сериозни амбиции, но най-вече с възможност да възроди своята кариера. Освен това Тауата е поискал няколко дни от „Левски“, след което да обяви дали приема предложението на „сините“. Авторитетният вестник „Маарив“ се позовава на източници, близки до играча, според които той се е заел сериозно и едва след това ще отговори приема ли сделката. Той вече се е свързал с няколко мениджъри, за да разбере каква обстановка може да очаква при „сините“. Левият бранител вече е имал разговор и с наставника Петър Хубчев. В същото време сините“ разчитат на скорошна развръзка по трансфера на Станислав Костов във „Фрозиноне“, така че да могат да използват свежите пари в касата по уговарянето на договора с Тауата. В близките дни шефовете на клуба от Серия „Б“ ще вземат окончателно решение дали ще вземат голмайстора на „сините“. Мждувременно бразилската звезда на „Левски“ Паулиньо заяви, че настоящият сезон може да се окаже паметен за феновете на „сините“ и те да бъдат зарадвани с титлата. „Това е Ще работим мач след мач за постигането ѝ и ще се опитаме да спечелим възможно най-много точки, за да можем след края на първенството да се поздравим с титлата. Няма да е никак лесно, но първенството ще е горещо и оспорвано до последния ден. Не отстъпваме на ЦСКА и „Лудогорец“ и можем да ги победим. Сега предстои труден мач у дома с „Локомотив“ (Пд), който сме длъжни да вземем“, сподели бразилският ас, който бе определен за номер едно на изминалия кръг. В продажба от днес пък са билетите за домакинския мач срещу „смърфовете“ в събота от 20.30 ч. на „Герена“. Главен съдия на мача ще бъде Ивайло Стоянов.", "date": "2019.08.22", "title": "Хубчев преговаря лично с „Айнтрахт“ за израелския национал Талеб Тауата"}
{"url": "https://www.monitor.bg:443/bg/a/view/i-makron-dade-30-dni-na-djonsyn-173603", "text": "Френският президент Еманюел Макрон каза днес, че до 30 дни може да се намери решение за ирландската граница (т.нар. предпазен механизъм), за да се постигне организирано излизане на Обединеното кралство от ЕС, предаде Франс прес. \"В рамките на това, което беше договорено, трябва да се свърши работа\", каза той на среща с британския премиер Борис Джонсън в Елисейския дворец, два дни преди срещата на високо равнище на Г-7. \"Аз, както и канцлерката Меркел, съм убеден, че колективният ни интелект, нашето желание да градим, трябва да ни позволи да намерим нещо умно в рамките на 30 дни, ако има добра воля от двете страни, и искам да вярвам в това\", добави президентът пред журналисти. Той подчерта, че \"бъдещето на Обединеното кралство може да е само в Европа\". Предпазният механизъм е оспорвана разпоредба за Ирландия в споразумението за Брекзит, договорено между Лондон и Брюксел, която бе отхвърлена от британския парламент. Тя предвижда, че при липса на по-добро решение в края на преходния период и за да се избегне връщането на граница между британската провинция Северна Ирландия и република Ирландия, цялото Обединено кралство остава в \"единна митническа територия\" с ЕС. Борис Джонсън каза, че тази разпоредба вреди на \"суверенитета на британската държава\" и пречи на воденето на търговска политика, независима от правилата на ЕС. \"Техническите решения са на разположение\", увери британският премиер пред френския президент и добави, че Обединеното кралство не желае \"на никаква цена да поставя гранични контроли по границата\". \"Искам споразумение\", отсече Джонсън. \"Мисля, че можем да постигнем споразумение \"в рамките на 30 дни, и то добро споразумение\". Джонсън каза, че е \"насърчен\" от вчерашната си среща с канцлера Ангела Меркел.", "date": "2019.08.22", "title": "И Макрон даде 30 дни на Джонсън "}
{"url": "https://www.monitor.bg:443/bg/a/view/bijachyt-na-ceco-vasilev-pita-a-otgovor-ne-chaka-pak-peevski-im-e-vinoven-173606", "text": "Биячът на журналисти Георги Георгиев – иначе казано, лидер на „Боец“, се отприщи да задава въпроси. Представяме си го, гордо изпъчен, с бяла тога и лавров венец, като някой римски оратор. Някак не се връзват тези одежди с психологията на човек, който раздава шамари на журналисти, които му задават въпроси. Затова смъкваме тогата и го оставяме по шорти, да се боксира с представителите на медиите, чиято работа, според него, е да копипействат умните му мисли. Умни, умни, колко пък да са умни... Има и такива медии, в които биячът (боецът) на Цецо Василев е като у дома си. Разпищолил се е във „Фрогнюз“ и пита ли, пита. Защото на биячите на журналисти това им е работата – да питат. Домакинът Агент Академик (с цивилно име Огнян Стефанов) изненадващо въпреки че преди години сам пострада от побойници, които го потрошиха. Лошото при копипействането е, че никой не чете написаното. Уж за ченгеджийници пита Гошо Георгиев, пък във „Фрогнюз“ копипействат „ченгеджйиници“. Хайде да се пробват да прочетат какво са написали, преди да стигнат до края, където е най-съществената част – за Пеевски. Защото какво е един ден на „Фрогнюз“ без Пеевски? Спонсорът Цецо Василев може да се обиди, а кинтите са си кинти. Спре ли спонсорството, спират да се упражняват като журналисти и те. Или „качица смелост“, ако цитираме копипействаното му послание във „Фрогнюз“. Каквато и да е причината боецът на Цецо Василев да споменава под път и над път името на издателя на „Телеграф медиа“, питането никак не му се удава. Може би защото насреща му няма журналисти, които да го шамаросват, за да види как е. Така току-виж някой го заподозре в лобизъм , защото е очевидна любовта, която питае към следователя Бойко Атанасов. Ето го и признанието, за което си струва да му се задават въпроси: „Преди дни влязох в МВР-Видин и за няколко минути събрах 6 подписа на полицаи и следователи в подписката в подкрепа на гражданската кандидатура на следовател Бойко Атанасов за главен прокурор. Подписаха се имената си, но не излизат с лицата си...“ Каква работа има биячът на Цецо Василев да развърта подписки в полицейските управления, е отделен въпрос. Но със сигурност ще има широко поле за изява и в местата за лишаване от свобода, особено след като банкерът беглец се озове зад решетките за фалита на КТБ. И този ден ще дойде. И пак ще питаме. Защото юмруците на Гошо Георгиев не ни плашат.", "date": "2019.08.22", "title": "Биячът на Цецо Василев пита, а отговор не чака. Пак Пеевски им е виновен"}
{"url": "https://www.monitor.bg:443/bg/a/view/sestri-stoevi-otpadnaha-na-svetovnoto-po-badminton-173607", "text": "Габриела и Стефани Стоеви отпаднаха в третия кръг на световното първенство по бадминтон в Базел, Швейцария. Българките, които са поставени под номер 10, загубиха с 19:21, 16:21 срещу петите в схемата Грейсия Поли и Априяни Рахаю (Индонезия). Европейските шампионки сестри Стоеви играха силно, но не успяха да се противопоставят успешно на бронзовите медалистки от миналия световен шампионат и загубиха след точно 60 минути. Това бе първо участие за Габриела и Стефани след решението им да продължат да се състезават за България.", "date": "2019.08.22", "title": "Сестри Стоеви отпаднаха на световното по бадминтон"}
{"url": "https://www.monitor.bg:443/bg/a/view/pijan-bez-knijka-opita-da-izbegne-proverka-i-predizvika-katastrofa-173591", "text": "24-годишен неправоспособен и пиян шофьор с лек автомобил БМВ с великотърновска регистрация опитал да избегне полицейска проверка, предизвика меле във Варна, при което пострада дете.  Инцидентът е регистриран около 9,10 часа тази сутрин, когато автопатрулен екип забелязал колата, която криволичела по ул. „Кап. Райчо Николов“ във Варна, съобщиха от полицията. Предприет бил опит за извършване на полицейска проверка, като са подадени звуков и светлинен сигнал да спре, но водачът ускорява в посока на новия бул. „В. Левски”. На локалното платно до автогарата, БМВ-то блъска изчакващ на знак „Стоп” лек автомобил „Опел Корса“, който от своя страна удря друго превозно средство пред него. Според очевидци, публикували историята във фейсбук групата „Виждам те КАТ – ВАРНА”, в ударения автомобил са пътували с две жени и три деца. При катастрофата е пострадало 10-годишно момче, което се е оплакало от болки в главата и е откарано от екип на ЦСМП-Варна в болница. Там детето е прегледано, като дежурният екип е установил лека травма - хематом на главата. След превръзка пациентът е насочен за домашно лечение. При предприетата проверка на водача на лекия автомобил БМВ се оказва, че е от шуменското село Пет могили. Той е управлявал колата след употреба на алкохол, като дрегерът е отчел 1,69 промила. Установено е също, че той  е неправоспособен и кара без книжка. Работата по разследването на случая продължава. ", "date": "2019.08.22", "title": "Пиян без книжка катастрофира при опит за бягство"}
{"url": "https://www.monitor.bg:443/bg/a/view/inspektori-nameriha-7-praseta-skriti-v-mestnost-kraj-varna-173597", "text": "Въпреки, че отглеждането на селскостопански животни на територията на Варна е забранено от години, инспектори от Областната дирекция по безопасност на храните са открили 7 нерегистрирани прасета, укрити от собственика им в местността „Ментешето“. Това съобщи областният управител Стоян Пасев, според  който животните са открити по сигнал. Подобна информация е подавана и за още няколко населени места. Основно напрежение има в някои села около Долни чифлик, Дългопол и край село Тутраканци, обясни още Пасев, който издаде заповед, в която разпорежда всички стопани, които отглеждат свине в така наречените „задни дворове“, да заколят доброволно животните. В началото на чумата броят на животните в стопанствата от типа „заден двор“ са били 2 350. До днес близо 90 % от нерегистрираните домашни прасета вече трябва да са във фризерите. „Всеки ден служители на Областната дирекция по безопасност на храните обикалят населените места в областта с представители на общините. Представители на Министерството на земеделието и храните се срещнаха с жители на община Долни чифлик и село Тутраканци, община Провадия. Te разясняваха на хората защо трябва да ликвидират в най-кратки срокове прасетата, които отглеждат. До петък е срокът, в който инспекторите от ОДБХ трябва да предоставят на заседанието на епизоотичната комисия във Варна данните за прасетата, които са ликвидирани. На 26 август всички протоколи от проверките в областта трябва да са в Министерството на земеделието и храните.  ", "date": "2019.08.22", "title": "Инспектори намериха 7 прасета, скрити в местност край Варна"}
{"url": "https://www.monitor.bg:443/bg/a/view/pishman-banditi-napadnaha-magazin-s-detski-pistoleti-173593", "text": "Пишман бандити нападнаха магазин във Варна с детски пистолети. На 20-и август, около 3.40 часа сутринта двамата мъже нахлули в денонощен магазин в район \"Приморски\" в морската столица.  Заплашили продавача с бутафорни пистолети, поискали оборота, но се уплашили и си тръгнали с празни ръце. Сигнал за инцидента пък е подаден чак на другия ден и то следобед.  Полицията изяснява случая, образувано е досъдебно производство срещу неизвестни извършители.", "date": "2019.08.22", "title": "Пишман бандити нападнаха магазин с детски пистолети"}
{"url": "https://www.monitor.bg:443/bg/a/view/djerard-bytlyr-mina-po-chervenija-kilim-za-angel-has-fallen-173592", "text": "Холивудската звезда с шотландски корени Джерард Бътлър се разходи по червения килим за галапремиерата на новия си филм Angel Has Fallen, който засне в България през пролетта на миналата година. Събитието се състоя в Regency Village Theatre в Уестууд във вторник вечерта, а сред изненадите на вечерта бе количеството екшън сцени, на които се е подложил 82-годишният Морган Фрийман заради заглавието, режисирано от Рик Роман Во. „На моята възраст, лесно се пречупвам“, каза от червения килим звездата. Междувременно към Angel Has Fallen събра позитивни коментари именно заради решението на Бътлър и компания да се фокусират не само върху високоадреналинните сцени, но и върху разгадаването на вътрешните демони на агент Майк Банинг. Още преди официалната премиера на заглавието, звездата на поредицата, в която влизат още „Код: Олимп“ и „Код: Лондон“, даде заявка, че при успех на Angel Has Fallen той би се върнал да заснеме и четвърти филм. Това потвърди и продуцентът Алън Сигел. „Докато хората обичат Майк Банинг и обичат начина, по който правим тези филми, ще продължим да правим още“, каза той по време на премиерата.", "date": "2019.08.22", "title": "Джерард Бътлър мина по червения килим за Angel Has Fallen"}
{"url": "https://www.monitor.bg:443/bg/a/view/fabrini-ne-bjah-napylno-shtastliv-v-cska-173595", "text": "Бившият футболист на ЦСКА Диего Фабрини бе представен официално от „Динамо“ (Букурещ). Той премина медицински изследвания вчера, след което финализира своя трансфер. 29-годишният футболист напусна Румъния в края на миналия сезон, за да подпише с ЦСКА, но след само два месеца на „Българска Армия“, разтрогна договора си с „червените“. Фабрини подписа контракт за един сезон с „Динамо“ с опция за неговото продължаване с още една година, като „армейците запазват солиден процент при негова бъдеща продажба. Самият халф сподели пред румънските медии, че е избрал да се завърне в „Динамо“ заради своя комфорт и този на своето семейство. Полузащитникът коментира, че не бил напълно щастлив при „червените”, въпреки че не е имал проблеми със съотборниците и адаптацията в София. „Беше приятно изживяване, с добър отбор. Разбирах се добре със съотборниците си, но като човек мисля за комфорта си - моя и на моето семейство. Нямах проблеми с адаптацията в ЦСКА, просто не бях щастлив на 100%”, сподели Фабрини. В същото време билетите за първото дерби през сезона между ЦСКА и „Левски“ бяха пуснати в продажба вчера. „Червените“ са домакини на 1 септември, а талоните са с цена между 10 и 15 лв.", "date": "2019.08.22", "title": "Фабрини: Не бях напълно щастлив в ЦСКА"}
{"url": "https://www.monitor.bg:443/bg/a/view/despodov-otkaza-da-premine-v-krotone-173588", "text": "Националът Кирил Десподов бойкотира преотстъпването си в „Кротоне“, въпреки че „Каляри“ постигна договорка с тима за отдаването под наем на полузащитника. Според „L'Unione Sarda“ бившият играч на ЦСКА категорично е отказал да премине във втородивизионния клуб. Договорката между двата клуба пък е за едногодишен наем без опция за откупуване. Родният национал обаче не иска да заиграе в „Кротоне“, а вместо това намерението му е да остане в „Каляри“ и да се бори за титулярно място. На този етап това изглежда почти непосилна задача, тъй като наставникът Роландо Маран въобще не го включва в плановете си за предстоящата кампания и независимо от нелошите изяви на българина в предсезонната подготовка, Десподов е твърда резерва и дори не попада в групата на специалиста. Сега ръководството на „Каляри“ трябва да вземе решение как да процедира с разбунтувалия се играч и дали да му наложи някакво наказание.", "date": "2019.08.22", "title": "Десподов отказа да премине в „Кротоне“"}
{"url": "https://www.monitor.bg:443/bg/a/view/prijanka-chopra-stava-supergeroj-173576", "text": "Боливудската звезда Приянка Чопра ще сложи костюм на супергерой. Съпругата на музиканта Ник Джонас грабна роля в предстоящия филм на Netflix - We Can Be Heroes (в превод „Ние можем да сме герои“) . Според Deadline, снимачният сет вече е разпънат в Тексас, а останалите попълнения в  актьорския състав са Крисчън Слейтър, Я Я Джозелин, Акира Акбар и Педро Паскал. Със сценария и режисурата се е заел Робърт Родригез. Сюжетът на We Can Be Heroes ще се завърти около група супергерои, които защитават децата на Земята, след като техните родители са отвлечени от извънземни нашественици. Феновете се надяват филмът да носи духа на хитовата поредица „Деца шпиони“, чийто създател е Родригез.", "date": "2019.08.22", "title": "Приянка Чопра става супергерой"}
{"url": "https://www.monitor.bg:443/bg/a/view/grigor-dimitrov-zagrjava-s-dominik-tijm-za-us-open-173590", "text": "Първата ни ракета при мъжете Григор Димитров се подготвя усилено за Откритото първенство на САЩ по тенис. Гришо направи интензивна тренировка със световния номер 4 Доминик Тийм в Ню Йорк. Българинът загуби доста позиции в ранглистата напоследък, но не губи интереса на феновете и след заниманието обърна внимание на запалянковците край корта. Димитров раздаде множество автографи и зарадва феновете с позитивното си отношение. И Григор, и Доминик Тийм ще научат довечера жребия си за първия кръг на US Open. Най-добрият ни тенисист очаква деветото си участие в основната схема в Ню Йорк, като до момента има 8 победи и 8 загуби. Настоящата му позиция - номер 78 в света е най-ниската, от която първата ни ракета е започвал участие, а освен това е в серия от 7 загуби в последните си 8 двубоя. Българинът не е преминавал 4-и кръг на US Open в кариерата си при мъжете, като достигна осминафиналите през 2014 и 2016 година. В последното издание на турнира от Големия шлем в САЩ Гришо отпадна още в първия кръг след поражение от Стан Вавринка. Световният номер 1 Новак Джокович ще опита да защити титлата си и да стигне до четвърти трофей в Ню Йорк, но Рафаел Надал и Роджър Федерер са на линия, за да му попречат. Докато тенис елитът мери сили в САЩ, Анди Мъри ще се пусне в турнира от сериите \"Чалънджър\", организиран от академията на Рафаел Надал в Майорка. Шотландецът ще играе на толкова ниско ниво за първи път от 14 години насам. Трикратният шампион от Големия шлем планира и три участия на ATP турнири – в Жухай и Пекин през септември и в Антверпен през октомври.", "date": "2019.08.22", "title": "Григор Димитров тренира с номер 4 в света за US Open"}
{"url": "https://www.monitor.bg:443/bg/a/view/tesla-otloji-kachvaneto-na-cenite-zaradi-softuerni-podobrenija-173598", "text": "Tesla реши да отложи поскъпването на електромобилите си с функция за автопилот заради системни подобрения, предават световните агенции. Феновете на технологичния гигант все още могат да поръчат преди шефът на компанията Илън Мъск да вдигне цената. Причина за забавянето е подобрение на системния софтуер до версия 10, с което шофьорите ще могат да се възползват от т. нар. „умно призоваване“. Идеята е с приложението на Tesla. Така няма да губим време, за да си търсим автомобила на паркинга, нито ще се налага да паркираме по-близо до магазина, за да си спестим обикалянето с тежките торби след пазаруване. Илън Мъск вече няколко пъти даде фалшиви сигнали, че софтуерният ъпгрейд ще е готов до 2-3 седмици, един от които датира още от ноември 2018 г. С подобрението като в момента компанията все още провежда тестове, с които сравнява какво правят шофьорите в дадена ситуация и как електромобилът реагира на същата случка. Умните коли на Tesla вече ще могат и да ни четат съобщения от чатовете, за да не се налага шофьорите сами да поглеждат към екрана.", "date": "2019.08.22", "title": "Tesla отложи качването на цените заради софтуерни подобрения"}
{"url": "https://www.monitor.bg:443/bg/a/view/turisti-s-parashut-kacnaha-na-dyrvo-na-kavaci-173599", "text": "Двама туристи по чудо се разминаха без сериозни наранявания след инцидент с парашут дърпан от моторница на плажа на къмпинг „Каваци”, съобщи bTV. Заради силния вятър въжето на парашута се скъсало и той се насочил към сушата. Полетът на туристите приключил върху дърво в близката горичка, където били намерени минути по-късно. Говорителят на полицията в Бургас подчерта, че няма тежко пострадали при случилото се. Неотдавна подобен случай имаше и на Централния плаж в Созопол. За щастие, и тогава не се стигна до жертви или сериозно пострадали.", "date": "2019.08.22", "title": "Туристи с парашут кацнаха на дърво на \"Каваци\""}
{"url": "https://www.monitor.bg:443/bg/a/view/ostaviha-negramoten-shofior-bez-knijka-pregazil-motorist-v-aresta-173581", "text": "Неграмотният 56-годишен Димитър Иванов, който е обвинен за причиняване на смърт по непредпазливост при катастрофа, остава в ареста, реши Апелативният съд в Пловдив. Катастрофата стана в тъмната част на деня на 10 август т.г. на пътя от Пловдив към Асеновград, в района на Комбината за цветни метали. Димитър е карал без книжка микробус, когато преминава през тялото на паднал на шосето моторист. Прегазеният мъж издъхнал, а Димитър избягал от мястото на пътното произшествие. Апелативните магистрати прецениха, че от събраните до момента доказателства може да се направи обосновано предположение, че Димитър Иванов е извършил това, в което е обвинен, на база свидетелски показания на очевидци, експертна медицинска справка и откритите следи по управлявания от него автомобил при извършения оглед, сочещи, че е прегазено човешко тяло. Относно липсата на свидетелство за правоуправление на обвиняемия съдът прие, че освен доказателствата, сочещи, че притежаваното от него не съответства на образците, издавани в Република Турция. В подкрепа на обоснованото предположение е и фактът, че обвиняемият е неграмотен, не може да чете и пише, освен това има проблеми със слуха, което е обективна пречка да се придобие по законен път шофьорска книжка, в която и да е държава. Апелативните съдии приеха, че е налице опасност от извършване на престъпление, а опасността от укриване не само съществува, но е реализирана, тъй като Димитър Иванов е напуснал местопроизшествието. За престъпленията, в които е обвинен, най-тежкото наказание, предвидено в закона, е лишаване от свобода от 3 до 15 години. Определението на Апелативния съд е окончателно, съобщиха от пресслужбата на Съдебната палата в Пловдив.", "date": "2019.08.22", "title": "Оставиха неграмотен шофьор без книжка, прегазил моторист, в ареста"}
{"url": "https://www.monitor.bg:443/bg/a/view/moreto-izjade-bezcennija-pjasyk-na-sicilija-173567", "text": "Ако на о. Сардиния плажовете са заплашени от изчезване от лакомите за пясъка им летовници от близо и далеч, то на златистите брегови ивици на о. Сицилия се е наточило яко морето. Според местните еколози поне от две десетилетия то поглъща лакомо всяка година по 5 квадратни километра плажове, край повечето от които са се разположили обичани и от италианците, и от чужденците, курортни селища. Като например Сан Вито Ло Капо, Мардзамема, Шака, Таормина, Ераклеа Миноа, Капо Д’Орландо и още десетки, където след половин век може да не остане пясък дори и за една хавлия. Що се отнася до причините за пагубната за красивите сицилиански плажове тенденция, то за учените глави – природозащитници на първо място е естествената ерозия на бреговата ивица. За съжаление напоследък тази ерозия се оказва по-бърза от обичайното къде заради повишаващото се постоянно макар и с малко ниво на морската вода, къде заради честите яростни бури и големи вълнения, предизвикани от климатичните промени и глобалното затопляне. Съответно екосистемата не успява да навакса загубеното и според природозащитниците съществува реалната перспектива съвсем в обозримото бъдеще, тоест в рамките на двайсетина години, всеки трети плаж на острова да изчезне безследно в морските бездни. Разбира се, местните власти са разтревожени от пагубната от острова тенденция и вземат спешно мерки за борба с ерозията. Неотдавна областният парламент на Сицилия прие с тази цел нарочен нормативен акт, наречен „Брегови пакт“, който предвижда 100 млн. евро за работа по спасяването на плажовете на острова. Еколозите обаче са обезпокоени от факта, че той все още не се прилага на дело поради чиновническа мудност и прогнозират, че когато това се случело, щяло да бъде късно и за природата, и за хората.", "date": "2019.08.22", "title": "Морето изяде безценния пясък на Сицилия"}
{"url": "https://www.monitor.bg:443/bg/a/view/turisti-ot-40-nacionalnosti-sa-obikolili-pesha-varna-173579", "text": "Повече от 850 чужденци от над 40 националности са се включили в безплатните пешеходни обиколки на централната градска част на Варна, съобщават от Туристическия информационен център (ТИЦ). Най-много са били любопитните туристи от Франция, Германия, Великобритания и Полша. Туровете се организират за шеста поредна година от Община Варна, в партньорство със Съюза на екскурзоводите в България. Те представят културно-историческото наследство на града, а лицензирани екскурзоводи разказват интересни факти, свързани с миналото на Варна и България. В групите с английски език средно участват по 25-30 туристи. Интересът и към разходките с водач на български език е много голям - групите често надхвърлят 40 души, обясниха от ТИЦ.Туровете на английски се провеждат по график всеки вторник, сряда, петък и събота, в периода от май до края на септември, от 10,30 часа, със сборен пункт пред Туристическия информационен център. За българската аудитория разходките са предвидени за всеки първи и последен четвъртък на месеца до края на ноември, а за празничните дни се организират допълнително тематични обиколки. Датите и подробна информация за маршрута на обиколките могат да бъдат намерени на сайта VISIT.Varna.bg", "date": "2019.08.22", "title": "Туристи от 40 националности са обиколили пеша Варна "}
{"url": "https://www.monitor.bg:443/bg/a/view/nabiha-pastor-v-razlog-173584", "text": "Съседи набиха пасторa  на протестантската църква в Разлог  Минчо Минчев, заради забележка, която той отправил на свои съседи за силна музика, звучала посред нощ.    Той се отървал с посинено лице и отоци, а петгодишното му дете като по чудо не пострадало, след като е бил счупен прозорецa над леглото му.    Около 03:00 часа часа сутринта във вторник на ул. „Марица“ в циганския  квартал „Нов път“ в Разлог  местният пастор Минчо Минчев не издържал и през прозореца направил забележка да прекратят силната музика, която идвала от съседите му.  Отговорът дошъл веднага с хвърлени камъни по прозорците му. Стъклата падали до главата на петгодишното му дете, което спяло в същата стая. Излизайки да види какво става, Минчев е посрещнат с юмруци от съседите си. Пасторът е бил ударен с бокс в лицето. Буквално е бил пребит от няколко мургавелковци.    „Дойде полицията, но само ги предупреди и не задържаха никого. Освен че бяха пияни, мисля, че бяха и дрогирани‘, разказва пасторът. После агресията на комшиите му продължила и му счупили още един прозорец. Запалиха резачка, нахлуха в двора ни и започнаха да отправят заплахи, разказа за инцидента пострадалият пастор Минчо Минчев.   Вероятно става въпрос за конфликт между цигани т.н. протестанти, които от поне 20 години са „субсидирани“ чрез определени грандове, разказват възмутени граждани на Сандански, които живеят в близост до циганския квартал „Нов път“.", "date": "2019.08.22", "title": "Набиха пастор в Разлог за забележка срещу силна музика "}
{"url": "https://www.monitor.bg:443/bg/a/view/nad-4-000-dushi-kraj-moreto-sa-obhvanati-ot-antispin-kampanii-173582", "text": "Над 4000 души са обхванати в 3 антиспин кампании, проведени през годината във Варна, отчитат от общинската дирекция „Превенции“. В кампаниите са участвали 185 доброволци, както и 81 специалисти - училищни лекари и медицински сестри, социални работници, педагози, възпитатели. 787 ученици от варненски гимназии са се включили в интерактивни обучителни сесии по превенция на ХИВ/СПИН и СПИ. В системата за подготовка на обучители по метода „Връстници обучават връстници“, през 2019 г. са подготвени нови 90 доброволци. Предстои експерти от дирекция „Превенции“ да участват в Националната академия за доброволци и иновативни практики в изграждането и реализирането на местната политика по превенция на рисковото поведение, ХИВ/СПИН и сексуално предавани инфекции. По време на форума ще бъде представен опита на Варна в създаването и поддържането на партньорски мрежи с институции и организации, ангажирани с младите хора. Девет нови случая с носители на вируса на ХИВ са регистрирани във Варна, съобщиха РЗИ в морския град. За сравнение, географското разпространение в страната показва, че по-голямата част от новоинфектираните с ХИВ са предимно в големите градове, като в София са 64 души, в област Пловдив – 15, Пазарджик –  9, Монтана и Русе - по 6, Велико Търново – 5, Кюстендил – 4, по 3 в областите: Бургас, Разград, Сливен, Смолян и Хасково, по 2 в Софийска област, Враца и Ямбол и единични случаи в останалите области. На 15 август т г. стартира националната лятна АНТИСПИН кампания, която ще продължи до 15 септември. РЗИ – Варна ще се включи с редица инициативи в кампанията. Сред тях са Седмица на отворените врати, раздаване на информационни материали, безплатно и анонимно изследване и лекции.", "date": "2019.08.22", "title": "Над 4 000 души край морето са обхванати от антиспин кампании "}
{"url": "https://www.monitor.bg:443/bg/a/view/za-denja-na-syedinenieto-puskat-paren-vlak-mejdu-septemvri-i-velingrad-173586", "text": "В Деня на Съединението 6 септември БДЖ организира атракционно пътуване по теснолинейката между Септември и Велинград , съобщиха от жп превозвача. В празничния ден пътническата композиция ще бъде теглена от парен локомотив №609.76 - доставен у нас точно преди 70 години и е произведен в заводите Chrzanow, Полша. Атракционният влак ще замине от гара Септември в 10:35 ч., като при пристигането си във Велинград ще бъде организирано посрещaне от местната община. В обратното направление композицията с ретро локомотива ще потегли от гара Велинград в 16:15 ч. Продажбата на билети и резервацията на запазени места за пътуване с атракционните влакове започва от утре. Ретро влакът ще бъде украсен от сдружението „За теснолинейката”, които ще се погрижат и за доброто настроение на пътниците. Композицията ще се движи в състав от шест пътнически вагона. Цената на билета за влака с парния локомотив № 609.76 между Септември и Велинград ще бъде 25.50 лв. за пътуване в двете посоки (с включени запазени места). Децата до 7-годишна възраст ще пътуват безплатно без да ползват отделно седящо място, като при закупуване на билети е необходим документ, удостоверяващ тяхната възраст. Националният железопътен превозвач напомня, че децата на възраст до 10 години задължително пътуват с придружител.", "date": "2019.08.22", "title": "За деня на Съединението пускат парен влак между Септември и Велинград"}
{"url": "https://www.monitor.bg:443/bg/a/view/izmyknaha-kanaldjija-i-13-migranti-ot-edna-kola-173587", "text": "13 нелегални мигранти и каналджия са заловени, натъпкани в автомобил „Форд“ край село Изворово. Арестуваният им водач е мъж на 26-години от Любимец. Минути преди полунощ служители на ГПУ „Ново село“ към Гранична полиция Смолян са спрели за проверка в землището на с.Изворово лек автомобил „Форд“. В колата са намерени 13 мъже на възраст от 18г до 35г, които се представили за афганистанци. Мъжете били без документи за самоличност, отведени са в ГПУ „Ново село“. Самоличността на задържаните се установява. Издирват се и останалите участници в престъпната група за трафик на хора.  ", "date": "2019.08.22", "title": "Измъкнаха каналджия и 13 мигранти от една кола"}
{"url": "https://www.monitor.bg:443/bg/a/view/vynshno-njama-postradali-bylgari-pri-pojarite-na-gran-kanarija-173580", "text": "Няма пострадали български граждани при горските пожари на испанския остров Гран Канария (Канарски острови), съобщиха от външно министерство. По информация на българското посолство в Мадрид всички 10 000 евакуирани вече могат да се завърнат по домовете си. Властите на острова уверяват, че основните огнища на пожарите са загасени. Канарските острови са популярна дестинация за българските туристи. По информация на летище София в рамките на летния сезон тази година от София до о. Тенерифе са изпълнени 8 директни чартърни полета, с които са превозени 1040 пътници.", "date": "2019.08.22", "title": "Външно: Няма пострадали българи при пожарите на Гран Канария"}
{"url": "https://www.monitor.bg:443/bg/a/view/minu-stajkov-ostava-v-aresta-nael-advokata-na-mishel-platini-173583", "text": "Спецапелативният съд отказа да пусне от ареста бизнесмена Миню Стайков. Той иска да бъде освободен, за да се лекува. След психиатрично изследване на Стайков станало ясно, че той се влошава, каза адвокатката му. Той поиска специална експертиза, която да установи дали той може са продължи да стои там, защото е задържан повече от година. Това довело до симптоми на депресия и мисли на безнадеждност. Съдът обаче й отказа. Прокуратурата твърди, че Стайков правел опити да натиска свидетели да не говорят по разследването. Той пък обясни, че го изнудвали за цигари, за да кажат истината, че е зле здравословно. Искам да бъда освободен, защото ми трябва рехабилитация. И тъй като става дума за счетоводство и експертизи, които са направени, няма с какво да попреча, каза Стайков. В съдебната зала стана ясно, че разследването срещу него е удължено с още два месеца - до средата на септември. В същото време, вчера на Стайков били предявени по-прецизни обвинения, имало и нови разпити. Стайков ползва за защитник адвоката на Мишел Платини - Винсент Солари. Той обаче не се яви в съдебната зала днес. Решението на съда, според който Стайков може да извърши ново престъпление, е окончателно.", "date": "2019.08.22", "title": "Миню Стайков остава в ареста, наел адвоката на Мишел Платини"}
{"url": "https://www.monitor.bg:443/bg/a/view/pravoto-na-usednalost-pazi-bylgarite-sled-brekzit-173585", "text": "Правата на българите във Великобритания, установили се в страната преди датата на Брекзит, ще бъдат гарантирани по т.нар. \"схема за уседналост\". Те продължават да имат достъп до социално-осигурителната система и до здравеопазването, каза Васил Асенов - ръководител на службата по трудови и социални въпроси в посолството на България в Лондон. Той уточни, че е необходимо сънародниците ни да кандидатстват по тази схема до края на 2020 г. Изключение правят българите, получили британски паспорти. Междувременно германският канцлер Ангела Меркел заяви, че дава 30-дневен срок на Великобритания да излезе с алтернативно предложение на нежелания от британците предпазен механизъм за ирландската граница. Лондон иска бърза сделка за \"Брекзит\", но \"недемократичният\" предпазен механизъм за ирландската граница трябва да отпадне изцяло, настоява британският премиер Борис Джонсън. Предпазният механизъм е разпоредба в споразумението, целяща да предотврати връщането на проверките на границата между Северна Ирландия, която е част от Обединеното кралство, и Република Ирландия, която е член на ЕС. На Джонсън му предстои разговор с френския президент Еманюел Макрон. Разногласията в ЕС продължават и по отношение на Русия. Преди ден американският президент Доналд Тръмп предложи връщането на Москва към диалога в Г-7 – идея, подкрепена и от Макрон. В четвъртък обаче говорител на ЕС обяви, че съюзът е против връщането на Русия.  ", "date": "2019.08.22", "title": "БГ посолството в Лондон: Правото на уседналост пази българите след Брекзит"}
{"url": "https://www.monitor.bg:443/bg/a/view/abv-izdigna-kandidat-za-kmet-na-pazardjik-173578", "text": "Общинският лидер на АБВ и общински съветник от същата партия в Пазарджик Атанас Шопов е кандидат за кмет на местната община. Кандидатурата му е подкрепена от общинските структури на политическа партия „Възраждане“ и „Движение 21“, които ще учредят  Коалиция „Алтернатива за Пазарджик“. Тя ще участва с пълна листа за общински съветници, а до момента е утвърдила кандидати за кметове на 13 от общо 31 населени места в община Пазарджик. Издигнатият кандидат за кмет на Пазарджик Атанас Шопов е един от ревностните критици и опоненти на управлението на сегашния градоначалник Тодор Попов, който също ще се бори за четвърти мандат. Останалите заявили участие в кметската надпревара на 27 октомври са бизнесменът Благо Солов, също общински съветник, бившият депутат и ексшеф на Националната служба за сигурност Арлин Антонов и пенсиониралият се досегашен директор на областното звено „ Пожарна безопасност и защита на населението“ в Пазарджик Иван Панайотов, който бе номиниран от общинската структура на ПП“ГЕРБ“ в Пазарджик за кандидат на управляващата партия. Пазарджишките социалисти ще избират кой да е техният претендент за управленския стол на 31 август, когато ще имат общинска конференция.", "date": "2019.08.22", "title": "Издигнаха общински съветник за кандидат за кмет на Пазарджик"}
{"url": "https://www.monitor.bg:443/bg/a/view/bulgaria-air-i-condor-skluchiha-sporazumenie-za-syvmestni-poleti-173570", "text": "Едни от най-екзотичните кътчета на планетата стават по-достъпни вече и от България благодарение на ново партньорство, което националният превозвач Bulgaria Air сключи с немската компания Condor, част от групата Thomas Cook. Мащабът на сътрудничеството е голям, а обхватът му се разпростира на цели 4 континента. В рамките на новия SPA договор между двете компании пътници от София, Варна и Бургас могат да стигнат до Карибските острови, Сейшели, Мавриций, Малдиви и десетки дестинации в Малайзия с удобни връзки през Франкфурт. Полетите до немския град се изпълняват от Bulgaria Air, а от там до крайната дестинация - със самолети и екипажи на Condor. С трансфер през Франкфурт пасажерите могат да летят от България още до САЩ, Канада, Централна и Южна Америка, Азия и Африка.", "date": "2019.08.22", "title": "Bulgaria Air и Condor сключиха споразумение за съвместни полети"}
{"url": "https://www.monitor.bg:443/bg/a/view/preimenuvaha-putin-na-igor-sergeev-173572", "text": "Имената на руския президент Владимир Путин, екссъпругата му Людмила и дъщерите им Мария и Катерина мистериозно изчезнаха от списъка на бившите собственици на квартирата, в която семейството на държавния глава живеело в Санкт Петербург през 90-те години на миналия век. Става дума за апартамент с площ от 139 кв. метра, разположен в района на Василевския остров в северната руска столица. Навремето Путин получил квартирата в качеството на служебно жилище. Днес данните на Държавния регистър обаче сочат друго. Вместо Путин и семейството му, в графата „бивши собственици“ на споменатия апартамент фигурират някои си Игор Сергеев-Градский, жена му Любов и дъщерите им Инна и Алла. Разследващи журналисти се опитали да открият въпросните хора, но така и не открили съвпадения на имената и фамилиите нито в Петербург, нито в Москва. Предполага се, че зад тези лица се крият самият Путин и членовете на семейството му. Това не е първият случай, в който Държавният регистър променя имената на собственици на недвижими имоти, като става дума най-вече за високопоставени личности. Сред тях са ръководителят на нефтената компания „Роснефт“ Игор Сечин и зам.-министърът на отбраната Руслана Цаликова. През 2016 г. пък в справката за имотите на синовете на генералния прокурор Юрий Чайка имената им бяха заменени на ЛСДУ3 и ЙФЯУ9, а по-късно информацията за собствениците изобщо изчезна. Световните агенции припомнят, че през 2017 г. Върховният съд на Русия разреши имената на  собствениците на недвижимост да бъдат заменяни в Държавния регистър с псевдоними.  ", "date": "2019.08.22", "title": "Руският регистър прекръсти Путин на Игор Сергеев "}
{"url": "https://www.monitor.bg:443/bg/a/view/a1-predlaga-praktichnite-smartfoni-huawei-y7-i-y5-173571", "text": "А1 предлага два от най-новите смартфони на Huawei – Y7 и Y5 (2019). Клиентите на компанията ще имат възможност да закупят Huawei Y7 2019 за 5,50 лева на месец или 69,99 лева в брой с абонаментен план A1 ONE Unlimited 5XL. При същите условия цената на Huawei Y5 2019 е 1,99 лева на месец или 39,99 лева в брой. Huawei Y7 2019 разполага с 6,26-инчов HD IPS LCD дисплей, който осигурява ясна картина, за по-добро мобилно изживяване. Екранът с 1520 x 720 HD+ IPS резолюция разкрива по-добра наситеност, повече яснота и естествени цветове от всеки ъгъл. Устройството е с елегантен дизайн, с извит заден панел с полирана структура, които го правят удобен за ползване. Моделът се предлага от А1 в два цвята – син и червен. Y7 2019 е оборудван с двойна 13 MP + 2 MP основна камера, захранвана от изкуствен интелект, който в съчетание с голямата бленда (f/1,8), помага за по-доброто идентифициране на обекти и фокусиране върху тях с по-голяма светлина. С помощта на изкуствения интелект камерата може да разпознае повече от 500 сцени от 22 категории в реално време, така че всяка снимка да бъде оптимизирана по най-добрия възможен начин. Селфи камерата на Y7 2019 е 8 MP. Huawei Y7 2019 разполага с 1,8 GHz осемядрен процесор, 32 GB вътрешна памет за съхранение и 3 GB оперативна памет. Батерията на смартфона е с капацитет 4 000 mAh, с AI технология за пестене на енергия. Устройството притежава сензор за пръстов отпечатък и функция за лицево разпознаване. Huawei Y5 разполага с 5,71-инчов HD IPS LCD дисплей, с капковиден прорез за селфи камера и съотношение на екрана спрямо тялото от 84,6%. Стилното покритие на гърба на телефона имитира кожа за по-удобен и здрав захват без следи от отпечатъци. Моделът се предлага от А1 в черен цвят. Основна камера на Y5 2019 е 13 МР, и също както тази при Y7 улавя повече светлина с помощта на по-голямата бленда (f/1.8). Предната камера на смартфона е 5 МР и гарантира отлични селфита с помощта на функцията за допълнителни ефекти. Y5 2019 е оборудван с 2.0 GHz четириядрен процесор и разполага с 16 GB памет за съхранение и 2 GB оперативна памет. Моделът поддържа Huawei парти режим (Party Mode), който позволява настройването на различни Huawei смартфони да възпроизвеждат една и съща песен.", "date": "2019.08.22", "title": "А1 предлага практичните смартфони Huawei Y7 и Y5"}
{"url": "https://www.monitor.bg:443/bg/a/view/britanskijat-bejanec-na-magistralata-vsichki-sa-anglichani-173577", "text": "Hi guys, My name is Конан Дъмфи a.k.a Конан Бежанеца. Викат ми също Кънчо от Лондон, Конан Варварина, Кондьо Англичанина и още много различни nicknames, които варират според това колко ракия от пластмасови бутилки са изпили съседите ми пред входа в кооперацията в Овча Купел, в която живея. Fun fact: наскоро един от комшиите ми каза, че в България ако бутилката от кока-кола е завита с капачка от фанта, значи вътре има ракия. Тази и още много други истини за България се опитвам да науча, докато обикалям страната и събирам печати от 100-те туристически обекта, а впечатленията си записвам тук. Иначе съм born and raised в Лондон, но от известно време живея в София. Само от няколко дни пък my car най-сетне беше ремонтирана и готова за път. That’s why ришихме да потеглим на поредната ни екскурзия. Тъй като е август и навън е жега as Hell, решихме да потърсим разхлаждане. Вече бяхме ходили на море, а в България (Thank you Lord) освен това има и планина. При това няколко. Решихме да се отправим на кратка разходка с преспиване в най-известния планински курорт – Банско. Там освен планина и прохлада има also исторически забележителности. Или така поне обещаваха в сайта на Българския туристически съюз. So, here We go again! Потеглихме по Автомагистрала „Струма“ известна като пътя за Гръцкото Черноморие. Подготвихме се за дълго пътуване. Моята любима Додо зареди playlist-а на Панайот Панайотов (Хей, шопкиньо ти моя съдба!), когото винаги слушаме на път, по равно със soundtrack-а на „Цар Лъв“ от Сър Елтън Джон. Натиснах педала на газта по виещия се зад гърба на Витоша път и...изведнъж се стреснах! Знаете mates, у дома в UK автомобилите се движат от ляво на пътя. Това е trademark на моята държава на ред с пиенето на чай, Кралица Елизабет и двуетажните автобуси. Едно от най-трудните ми неща свързани с аклиматизирането в България беше да свикна да шофирам в дясната лента (Още имам nightmares от шофьорските курсове). Пътувайки от София, през Перник за Благоевград, обаче рязко получих déjà vu, че отново съм в UK и пак карам наопаки. Абсолютно всички по магистрала „Струма“ караха в лявата лента, mate! Абсолютно bloody всички! Дори един 50-годишен Москвич натоварен с алуминиеви профили, стърчащи от багажника му. Уплаших се. Помислих, че пак бъркам посоките на движение, само че тоя път somehow ги бъркам наобратно. Точно преди да отбия в стоп лентата и да се разплача кротко зад волана (което щеше да е bloody mistake, понеже в този момент по стоп лентата с около 200 км/ч, покрай нас профуча черно BMW), my Sweetheart ме успокои, че „тук всички така си карат“. Помислих, че вероятно е някаква политика базирана на евродиректива за driving diversity. Примерно в България, в градовете се каря отдясно, но по магистралите само отляво След като споделих теорията си на Додо, тя само се усмихна, погали все още настръхналите косми по врата ми и ми каза: „Мой dummy Кондьо! Няма такова нещо. Просто всички бързат“. Но за къде бързат? Защо всички по магистралите карат все едно да пристигнат на крайната си дестинация е въпрос на живот и смърт? Доста често на смърт. Само половин час по-късно разбарах за къде бързат всички. Някакъв moron направил сметище под един от мостовете на магистралата. През горещото време, сметището се запалило и пожарът повредил магистралата и сега се минава по обходен маршрут. Бил съм в Индия, you know. Там е нормално да се правят сметища където ти падне, те да се палят и да опожаряват цели области. Also, в Индия всички карат в ляво, основният поминък са call-центровете и навсякъде по улиците има мургави търговци, които продават айфони са 20$ и могат да ти предскажат бъдещето. Не, че нещо намеквам. Just saying. Whatever, 10км по-нататък и един час по-късно в изпепелявщата жега (оказа се, че автомонтьорът, който 2 седмици ми прави колата, тайно е източил фреона от климатика, за да го препродаде) подминахме задръстването. Няма да отварям въпроса, защо в такива ситуации всички шофьори държат да карат по аварийната лента. I told you, бил съм в Индия и знам, че за някои народи е въпрос на чест да прецакаш другите и да нарушиш правилата за движение по пътищата. Така в игри и закачаки и докато по стерето се редуват „Биляна платно белеше“ и “Circle of life”, в ранния следобед пристигнахме в Банско. Градчето се намира в подножието на most wonderful планина в България (а защо не и в света) – Пирин. Известно е като топ-дестинация за ски-туризъм през зимата, а също така и с факта, че тук можеш да построиш хотел дори на върха на игла. Actually, можеш да построиш няколко хотела на върха на игла, ако си извадиш необходимите документи. Really, все още не мога да осъзная как може градче с толкова малко население (според официалните данни) да има толкова много хотели и къщи за гости. Сигурен съм, че местата за настаняване в Банско са повече от хората, които ги стопанисват, но somehow успяват да функционират. Този факт, разбира се, по никакъв начин не повлия на това, че от хотела са ни дублирали резервациите и семейство миловидни, но доста шумни гърци са се настанили в нашата стая. Whatever, решихме да се поразходим, след като така и така сме тук. Разходихме се в Банско. Same thing като в Слънчев бряг. Разликата е, че, ако в Слънчев бряг не виждаш морето, заради многото новопостроени хотели, в Банско заради многото построени хотели не виждаш планината. Също така, на both places, се продават турски палта от изкуствена кожа с рекламни табелки написани на руски език. Не можах да разбера, това някаква държавана политика в туризма ли е (във всички български курорти да се продават кожени палта -менте на руснаците) или е част от санкциите на ЕС, заради анексирането на Крим. Решихме да обядваме. Шкембе чорбата беше real treasure. В смисъл цената й беше като на съндъче със златни дублони, извадено от потънал испански галеон край бреговете на Доминикана. Горе-долу сходни бяха цените и на кебапчетата, шопската салата, бирата, минералната вода и дори ако си поискаш допълнителна салфетка (I’m kidding салфетките бяха единственото безплатно нещо в заведението. Поне през деня). We stayed positive, и без това ни останаха парите от нощувката. Така инвестирахме сумата от двойна стая в 3-звезден спа-хотел с гледка към Пирин в обяд за двама в random механа в центъра на Банско. След висчки тези поучителни experience се отправихме на културен туризъм. Все пак имаме печати да събираме. Първата ни спирка беше архитектурно-етнографски музей “Веляновата къща“. Оригинално украсена къща от възрожденски тип, с богата история, обявена за паметник на културата. „Веляновата къща“ беше затворена. Какво по-оригинално от това да затвориш туристически обект през уикенда. Сигурен съм, че през седмицата се разцепва от посетители. Следващата ни спирка беше Часовниковата кула. Very interesting и много красиво place. Но и тук не получихме печат. Real deal, се оказа къщата-музей на Неофит Рилски. Този, mate е бил един от най-важните хора за България по време на Възраждането. Човекът е основоположник на съвременното образование в страната. You know, когато България е била под Турско робстово, образованието (ergo българското самосъзнание) никак не е било на почит в рамките на Османската империя. However, Неофит Рилски се е обучавал в Рилския манастир (coincidence? I think not!), после в гръцко училище и след това сам е започнал да преподава в Самоков. This guy въвежда безброй нововъведения в българското образование, also e бил толкова respected, че след посещение в Истнабул успява да издейства държавна помощ от султана за възстановяването на опожарената църква в любимия му Рилски манастир. Неофит обикаля другите държави, проучва добрите практики в образованието и ги прилага у нас. Създава първото българско взаимно училище, където по-големите ученици обучават по-малките на принципа на Бел-Ланкастърския метод. По този начин малкото налични учители разпръскват знания върху максимално голям брой деца. How cool is that! Неофит Рилски, also, превежда за пръв път на съвременен български език Новия завет. Създава първият глобус на български език. И most important – той е автор на първата Българска граматика. С други думи правилата на езика, които в момента тероризирам, пишейки този текст са създадени от човека, в чиято къща бяхме! А къщата беше very impressive. Огромна, с вътрешен двор и веранда на втория етаж, която опасва целия имот от вътрешната страна. В Къщата има специално помещение използвано за класна стая. The most interesting беше тайното скривалище, констуирано в приземния етаж на къщата. The hiding place имаше малък таен вход, който го свързва с клсната стая и друг, през който можеш да избягаш извън къщата. Интересно, ако турското робство не е било чак толкова страшно (както някои твърдят), защо някакви хора се си правили труда да правят скривалище до училището си, което да има опция за евакуация. Доста неща научих за българския бит и култура в Банско. Също така и доста не научих (например каква е логиката „Веляновата къща“ да не работи в неделя). Доста неща научих и по пътя за Банско. В самото градче пък получих не един, а два печата. Любезната lady на касата в къщата на Ноефит Рилски с най-добри чувства ми удари печат и за връх Вихрен, въпреки че не съм се качвал дотам. Тази случка ми даде доста отговори по темата защо най-популярния герой в българския фолклор се казва Хитър Петър (както и изпреварването в аварийната лента по магистралата). Whatever, Банско определено не е my kind of place, където бих отишъл да си почина. Банско mate, обаче е място, на което definitely бих отишъл, за да науча нещо за моята нова родина България.", "date": "2019.08.22", "title": "Британският бежанец: На магистралата всички са англичани"}
{"url": "https://www.monitor.bg:443/bg/a/view/snimki-na-drehi-ot-trupovete-v-negovan-pusna-mvr-173575", "text": "МВР разпространява снимки от намерените край Негован части от дрехи на телата, които бяха открити там разчленени на 18 август. Полицията издирва хората, които могат да идентифицират свои познати и близки по предоставените снимки. При гарантирана анонимност, биха могли да сигнализират на тел. 112 или в най-близкото поделение на МВР. Съдействието им ще помогне за установяването на самоличността на жена, на предполагаема възраст 45-55 години, а мъжът - на възраст между 65 - 75 години.", "date": "2019.08.22", "title": "Снимки на дрехи от труповете в Негован пусна МВР"}
{"url": "https://www.monitor.bg:443/bg/a/view/olimpiakos-ubi-mechtata-na-krasnodar-obzor-173568", "text": "„Олимпиакос“ спечели повече от убедително първия мач срещу „Краснодар“ от плейофа за влизане в групите на Шампионската лига. Гърците се наложиха с 4:0 у дома на стадион „Караискакис“ и на практика вече са с единия крак в следващата фаза. Руският дебютант в турнира имаше сериозни амбиции да продължи с доброто си представяне, след като в предния кръг елиминира гранда „Порто“. Срещу „червено-белите“ обаче „Краснодар“ бе свален на земята. Точни за успеха на домакините бяха Мигел Гереро (30), Лазар Ранджелович (78 и 85) и Даниел Поденсе (89). „Олимпиакос“ поведе в 29-та минута, когато Мигел Анхел Гереро получи топката в наказателното поле, залъга защитник и стреля в мрежата на руснаците с удар по диагонала. Резултатът се запази до 78-та минута, когато Матийо Валбуена изведе Лазар Ранджелович сам срещу Матвей Сафонов и той го преодоля за 2:0, а седем минути по-късно 22-годишният сърбин вкара втория си гол с удар от около 23 метра. Даниел Поденсе пък оформи крайното 4:0 с прехвърлящ удар в 89-та минута.  Швейцарският „Йънг Бойс“ и сръбският гранд „Цървена звезда“ пък не се победиха в зрелищен първи мач от плейофите. Двубоят в Берн завърши 2:2, като вратарят на сърбите Милан Борян „Звезда“ допусна първо гол, стигна до обрат, но домакините се спасиха от загуба след дузпа, отсъдена чрез ВАР. В последния мач от вечерта „Динамо“ (Загреб) взе солидна преднина в сбъсъка с „Розенборг“. Хърватите спечелиха с 2:0 първия двубой на свой терен и могат да гледат с оптимизъм към реванша след седмица. Бруно Петкович откри резултата от дузпа в 9-ата минута, а Мислав Оршич удвои в 28-ата. Двата тима удариха и по една греда в мача.", "date": "2019.08.22", "title": "„Олимпиакос“ уби мечтата на „Краснодар“ (ОБЗОР)"}
{"url": "https://www.monitor.bg:443/bg/a/view/kateto-evro-vodi-pytuvashto-kino-vyv-varna-173573", "text": "Какви приключения очакват трима позабравени актьори, тръгнали из страната да показват стари български филми? Отговор на този въпрос ще даде режисьорът Илия Костов с новото си заглавие „Пътуващо кино“, в което с участие се разписват артистите Катерина Евро, Любен Чаталов, Юрий Ангелов и Кристиян Макаров. В лентата първата спирка от своеобразното им турне е Жеравна. Самият филм „Пътуващо кино“ пък ще бъде представен за първи път по време на фестивала „Любовта е лудост“ във Варна. Датата е 24 август, стартът на прожекцията пък е в 18 ч. „Пътуващо кино“ е единственото българско заглавие в международната конкурсна програма на форума, в която влизат общо 12 продукции. Освен като режисьор, Илия Костов служи още като сценарист и продуцент на филма. Оператори пък са Мартин Димитров и Ярослав Ячев. „Любовта е лудост“ стартира още утре, като се очаква над 200 любители на седмото изкуство да посетят филмовото събитие в морската ни столица.", "date": "2019.08.22", "title": "Катето Евро води „Пътуващо кино“ във Варна"}
{"url": "https://www.monitor.bg:443/bg/a/view/djejda-pinket-smit-seks-igrachkite-sa-kluchyt-kym-shtastlivija-brak-173566", "text": "Актрисата Джейда Пинкет Смит призна, че секс играчките са спомогнали бракът й с Уил Смит да продължи повече от две десетилетия. Според звездата от сериала „Готъм“ тайната на успеха на любовния фронт се дължи на пикантни интимни отношения. „Хората се шокират от любовта ми към секс играчките. По дяволите, знам, че не ги използвам само аз. но съм изненадана как реагират хората на такива теми, особено относно женската сексуалност – още е тема табу.“, разказа пред в. The Sun тя. Съпругата на Уил Смит винаги е говорила свободно за сексуалния си опит. Преди година актрисата призна, че като по-млада се борила със зависимост от секса. В един момент просто си казах: Стига! Получаваш по 5 оргазма на ден“, сподели тогава Джейда. Тя е категорична, че е склонна към развиването на зависимости – не само към еротичните преживявания, но и към алкохола и дори упражненията във фитнеса.", "date": "2019.08.22", "title": "Джейда Пинкет Смит: Секс играчките са ключът към щастливия брак"}
{"url": "https://www.monitor.bg:443/bg/a/view/predlagat-valonija-za-1-evro-na-trymp-173574", "text": "На вниманието на президента на САЩ Доналд Тръмп. Предлагаме Ви сделка. Давате едно евро и Валония е Ваша. Такъв пост е бил публикуван в акаунта в Twitter на младежкото крило на най-голямата партия в Белгия Новофламандски алианс. Формацията е оставила свои координати в системата за микроблогове и призовала стопанинът на Белия дом да се обади в централата, за да обсъдят подробности около покупка-продажбата на автономния регион на западноевропейското кралство. Постингът е предизвикал остра реакция от валонците. \"Аз и 50 цента няма да дам за гадната фламандска бира, произвеждана от хора, искащи да разцепят Белгия\", е заявил потребител на Twitter, подписал се като Марк Юбер. \"Съединението прави силата\", е допълнил той, цитирайки националния девиз на Белгия. Публикацията на партията е станала на фона на спора между Дания и САЩ заради изявата на Тръмп, че е искал да купи автономната част на скандинавското кралство Гренландия. Днес излезе информация, че 45-ият държавен глава на САЩ е бил готов да плаща на Копенхаген 600 000 долара годишно при реализиране на сделката. Новофламандският алианс се бори за мирно отделяне на холандскоезичната Фландрия от Белгия. Партията смята, че по-развитата в икономически план северна част дава прекалено много пари на Валония, чието население говори предимно френски.", "date": "2019.08.22", "title": "Предлагат Валония за 1 евро на Тръмп "}
{"url": "https://www.monitor.bg:443/bg/a/view/koncert-i-moshtna-zarja-za-5-godini-ot-izbiraneto-na-plovdiv-za-stolica-na-kulturata-173565", "text": "Концерт край река Марица на любимите на всички бг изпълнители Михаела Филева, Графа и Любо Киров ще зарадва пловдивчани и гостите на града на 1 септември. Поводът за празненствата край реката е петата годишнина от избирането на Пловдив за културна столица на Европа. „Празник на реката“ е планираният акцент в културната програма, с който „Пловдив 2019“ изпраща лятото. Специално за него е подготвена невиждана досега в България „огнена картина“, която ще украси небето над реката след 22.30 часа с 23 хиляди пиротехнически заряда на над половин километър височина. Специално за събитието в неделния ден ще е затворен участък от булевард „Марица-юг” - между моста на панаира и моста на остров „Адата“. Програмата ще започне в 11 часа със спортни атракции. Всички желаещи ще могат да скочат от двуметрова височина върху огромна надуваема възглавница. Фрийрънърът и каскадьор Златко Ганчев, заедно със свои колеги, ще демонстрира скок-каскади от 4-метрова височина, събщиха от общинската фондация. Професионални балансьори ще преминат на 10-метрова височина над реката върху СлакЛайн ленти. От 11.30 ще започне и специално шоу с въздушна акробатика на три моторни парапланера на професионалните пилоти Петьо Кюркчийски, Илия Танчев и Димитър Бояджиев. От 18 до 21часа посетителите ще могат да наблюдават града и околностите от балон на височина до 80 метра. По същото време суингърите от LindiHop Plovdiv канят всички любители на суинг танците да се забавляват, танцувайки за час със SwingingByTheRiverSocialDance. Входът на целодневното събитие ще бъде безплатен.", "date": "2019.08.22", "title": "Концерт и мощна заря за 5 години от избирането на Пловдив за столица на културата"}
{"url": "https://www.monitor.bg:443/bg/a/view/s-500-leva-poveche-shte-poluchavat-jelaeshtite-da-prepodavat-po-programa-motivirani-uchiteli-173564", "text": "С 500 лева ще бъде увеличена заплатата на учителите, които се включат в Национална програма „Мотивирани учители“ и пожелаят да работят в училища с проблемни области, включително с ученици, които имат ниски образователни резултати или нисък социален статус. Учителите ще получават и допълнителни средства за наем в размер на 200 лева за срок от 12 месеца. Предвиждат се и средства за възстановяване на транспортни разходи за пътуващите учители за същия период. Това предвижда Проект за изменение на програмата. Преди изменението средствата за допълнително финансово стимулиране бяха в размер на 300 лева. Програмата разширява възможностите за включване на специалисти в едногодишните обучения за придобиване на професионална квалификация „учител” за всеки един от учебните предмети – математика, информатика и информационни технологии, чужди езици, биология и здравно образование, химия и опазване на околната среда. Вече ще се допускат и кандидати с образователно-квалификационна степен „бакалавър“ освен специалисти със степен „магистър”. До 10 дни от публикуване на изменението на програмата на официалния сайт на МОН ще се приемат документи на кандидатите за допускане до процедурата по подбор. Национална програма “Мотивирани учители“ е създадена, за да бъдат подкрепени училищата чрез комплекс от мерки за осигуряване на квалифицирани и мотивирани педагогически специалисти за справяне в реалната училищна среда. Удължава се и срокът за кандидатстване по програма „Подпомагане на общините за реализиране на дейности за образователна десегрегация.“. Това ще става до 15 октомври 2019 г. включително като продължителността на подадените в този срок и евентуално одобрени проекти за финансиране ще бъде до края на учебната 2019/2020 година.", "date": "2019.08.22", "title": "С 500 лева повече ще получават желаещите да преподават по програма „Мотивирани учители“ "}
{"url": "https://www.monitor.bg:443/bg/a/view/otlagat-izbora-na-nacionalni-treniori-v-basketbola-za-septemvri-173559", "text": "Изборът на национални треньори при мъжете и жените в баскетбола се отлага за началото на септември. Първоначално ръководството на родната федерация планираше да назначи селекционерите до края на август. Президентът на централата Георги Глушков и генералният мениджър Елеонора Рангелова ще пътуват за Китай за официалната церемония, на която легендарният ни бивш баскетболист Атанас Голомеев ще бъде приет в Залата на славата на ФИБА, научи \"Монитор\". Голомеев е избран като част от \"Клас 2019\", в който общо 11 играчи и треньори ще получат огромната чест. Залата на славата на ФИБА е учредена през 1991 г., а от 2007 г. се приемат нови членове на всеки две години. Голомеев ще получи признанието заедно с големи фигури като Алонзо Морнинг, Марго Дудек, Фабрисио Оберто, Джанет Арсен и Богдан Танйевич. Избирането му съвпада и със 100-годишнината на организирания баскетбол. Церемонията ще се състои на 30 август по време на 21-ия световен конгреса на ФИБА. Той ще се проведе на 29 и 30 август в Пекин, непосредствено преди старта на световното първенство за мъже, на което Китай е домакин. Шампионатът стартира на 31 август и ще продължи до 15 септември. Българската делегация се завръща в родината на 2 септември и след това предстои изборът на национални треньори.", "date": "2019.08.22", "title": "Отлагат избора на национални треньори в баскетбола за септември"}
{"url": "https://www.monitor.bg:443/bg/a/view/riosv-vyzduhyt-v-karlovo-e-chist-173558", "text": "Въздухът в Карлово след пожара в местното сметище е чист, съобщиха от Регионалната инспекция по околната среда и водите (РИОСВ) в Пловдив. Това са показали резултатите от измерванията за качеството на въздуха от мобилната автоматична станция, поставена в града. От началото на мониторинга до момента отчетените стойности на фини прахови частици (ФПЧ10) са 19,5 µg/m3 при алармен праг 50 µg/m3., на серен диоксид - 4 µg/m3 (при допустими 350 µg/m3), на азотен диоксид – 11,5 µg/m3 (при допустими 200 µg/m3) и на въглероден оксид – 0,3 mg/ m3 (при допустими за 8 часа 10 mg/ m3), уточниха от еко инспекцията. Пожарът е възникнал в сряда рано сутринта в клетка № 3 на „Регионално депо за неопасни отпадъци за общините Карлово и Хисаря“. Огънят е бил на площ 100-150 м2 и е бил овладян от огнеборците още в 11:30 часа същия ден.", "date": "2019.08.22", "title": "РИОСВ: Въздухът в Карлово е чист"}
{"url": "https://www.monitor.bg:443/bg/a/view/eksperti-bylgarija-shte-prieme-evroto-do-2023-g-173556", "text": "България може да приеме еврото най-рано след 4 години, стига обаче да отговори на критериите на чакалнята, позната като ERM II. Това прогнозира международната рейтингова агенция Fitch Ratings в свой доклад за Еврозоната. Процесът за влизане във валутния механизъм у нас официално започна през юли миналата година като крайното решение се очаква да бъде оповестено в края на 2019 г. Друга страна, която също очаква добри новини, е Хърватия. Тя поиска да се включи в механизма през миналия месец. Според експертите а за Хърватия – 2024 г. Това обаче ще стане възможно само ако страните отговорят на всички изисквания. Северната ни съседка Румъния също е изразила интерес към единната валута, но все още няма официално заявление. Вероятността Унгария, Полша и Чехия да се присъединят продължава да бъде малка, тъй като в тези страни подкрепата на еврото е ниска. Според доклада, основните предимства от приемането на еврото са достъп до резервна валута, с която се предотвратява риска от валутна криза и се подпомага чуждестранното търсене на вътрешни финансови активи. Страните ще получат и достъп до паричната политика на Европейската централна банка (ЕЦБ), на която може да се има доверие. Потребителите пък ще имат по-ниски транзакционни разходи, а това ще доведе до по-големи потоци от капитал за останалата част от Еврозоната. Ако пък има някаква беда, то страната ни може да се възползва от външно финансиране, пише в доклада на рейтинговата агенция. Минусите обаче включват възможност от дефлационен натиск в случай на големи резерви, както и задължението да се помага финансово на други страни в даден момент. Отделно, цените на кредитите и на акциите могат да се повишат, ако има голям приток на капитал.", "date": "2019.08.22", "title": "Fitch: България може да приеме еврото до 2023 г."}
{"url": "https://www.monitor.bg:443/bg/a/view/arest-za-voajor-snimal-pod-polite-na-550-jeni-173561", "text": "Полицията в Мадрид задържа мъж, който снимал под полите на поне 550 жени, пише Би Би Си. 53-годишният колумбиец започнал да снима под полите на жените миналата година и оттогава е качил 283 видеоклипа в порно сайтове, които са натрупали милиони гледания. Повечето от 555-те жертви на мъжа, някои от които са непълнолетни, били заснети в мадридското метро. За целта извършителят използвал камерата на мобилен телефон, скрит в раница. В някои случаи той заговарял жертвата, за да получи по-добър изглед под полата й. Понякога мъжът снимал жени и в супермаркети.", "date": "2019.08.22", "title": "Арест за воайор, снимал под полите на 550 жени "}
{"url": "https://www.monitor.bg:443/bg/a/view/evanescence-pokaniha-bylgarite-sevi-da-pejat-s-tjah-173562", "text": "Членовете на Evanescence избраха българската банда SEVI да застане до тях под светлината на прожекторите на концерта им у нас. Датата е 11 септември, мястото е „Арена Армеец“, а SEVI ще имат честта да открият шоуто. През март тази година групата, спечелила си името на най-бързо развиващата се на родната рок сцена, издаде третия си студиен албум Follow Me. Част от него е и парчето Тo Hell and Back, записано съвместно с китаристката на Evanescence Jen Majura. Тя посети България специално за снимките на видеото към песента по-рано тази година. Evanescence ще отправят музикален поздрав с най-големите си хитове като Bring me to Life и My Immortal. Настоящото турне е завръщане към оригиналното рок звучене на групата след изключително успешния Synthesis Tour, представящ работата им със симфоничен оркестър. Билети за концерта на Evanescence в \"Арена Армеец\" на цени от 70 до 90 лв. Може да откриете в мрежата на Eventim.", "date": "2019.08.22", "title": "Evanescence поканиха българите SEVI да пеят с тях"}
{"url": "https://www.monitor.bg:443/bg/a/view/skalata-e-naj-visokoplatenijat-aktior-173563", "text": "Бившият кечист Дуейн Джонсън-Скалата застана начело на класацията на сп. Forbes за високоплатени актьори. Звездата от „Хобс и Шоу“ и „Джуманджи: Добре дошли в джунглата“ е спечелил 89,4 милиона долара през последната година. Това не е първият път, в който Скалата се окичва с тази титла. През 2016 г. отново бе на първо място, а в следващите две – на второ. През 2019 година Джонсън отново е най-добре платеният актьор със състоянието, придобито между 1 юни 2018 и 1 юни 2019 година. На втора позиция в класацията е Крис Хемсуърт със 76,4 милиона долара. Той игра в лентата \"Отмъстителите:Краят\", превърнала се в най-печелившата филмова продукция за всички времена. Кадър на същия филм взима и бронзовия медал. Става дума за Робърт Дауни Джуниър, който вече засне последното си заглавие от поредицата на „Марвел“ под костюма на Железния човек. Екранният Тони Старк е спечелил общо 66 милиона долара през последните 12 месеца. Топ 10 в списъка се допълва още от Акшай Кумар ($65 млн.), Джеки Чан ($58 млн.), Брадли Купър ($57 млн.) Адам Сандлър ($57 млн.), Крис Еванс ($43,5 млн.), Пол Ръд ($41млн.) и Уил Смит ($35 млн.).", "date": "2019.08.22", "title": "Скалата е най-високоплатеният актьор"}
{"url": "https://www.monitor.bg:443/bg/a/view/liam-hemsuyrt-podade-dokumenti-za-razvod-173560", "text": "Звездата от „Игрите на глада“ Лиам Хемсуърт се връща в графата на ергените, след като официално подаде документи за развод с Майли Сайръс. Осем месеца, след като си казаха заветното „да“ двамата обявиха, че се разделят, а седмица по-късно актьорът е посочил в документите „непреодолими различия“ като причина за краха на връзката им. Хемсуърт и Сайръс са подписали предбрачно споразумение, така че не се очаква да имуществени спорове покрай развода. твърди източник, близък до изпълнителката на Mother's Daughter. Според приближени на Хемсуърт пък той ще се върне в родния си град Байрън Бей в Австралия след развода. Именно там живее братът на Лиам – Крис Хемсуърт, когото киноманите познават като бога на гръмотевиците Тор от вселената на „Марвел“.", "date": "2019.08.22", "title": "Лиам Хемсуърт подаде документи за развод"}
{"url": "https://www.monitor.bg:443/bg/a/view/kuentin-tarantino-e-v-ochakvane-na-pyrvoto-si-dete-173557", "text": "Холивудският режисьор Куентин Тарантино ще става баща. Радостната новина бе съобщена от говорител на автора на „Криминале“, но подробности около бременността на съпругата на кинодееца се пазят в тайна. Въпреки че се беше зарекъл, че ще започне да свива семейното си гнездо, след като заснеме и последния си десети филм, 56-годишният Тарантино ще чуе първия плач на детето си още догодина. Майка на бебето му ще бъде дъщерята на израелската певица Тсвика Пик – 35-годишната Даниела. Познанството й с прочутия режисьор датира още от 2009 г., когато той промотира лентата си „Гадни копилета“. Въпреки това искрата между тях пламва седем години по-късно, а през 2017 г. двамата обявиха годежа си. До олтара се разходиха през месец ноември 2018 г. Междувременно Тарантино се радва на успеха на деветия си авторски филм „Имало едно време в Холивуд“, който тръгна и по българските кина преди дни, като се превърна .", "date": "2019.08.22", "title": "Куентин Тарантино е в очакване на първото си дете"}
{"url": "https://www.monitor.bg:443/bg/a/view/arestuvaha-bratja-nasilvali-majka-si-173554", "text": "Двама братя от Дряново са задържани и вероятно ще бъдат изправени пред съда за неспазване на издадена срещу тях заповед за защита от домашно насилие. Преди време майката на двамата подала жалба в полицията, че е системно тормозена от синовете си. Направената проверка установила, че жалбата е основателна. На двамата мъже, на 50 и 52 години, са били съставени предупредителни протоколи и те са обещали повече да не тормозят родителя си. На 19 август обаче майката отново подала сигнал за упражнен тормоз и физическо насилие от синовете си. Те са задържани от полицията с мярка за срок до 24 часа. Материалите ще бъдат предадени на Районната прокуратура в Дряново за произнасяне по компетенция.", "date": "2019.08.22", "title": "Арестуваха братя, насилвали майка си"}
{"url": "https://www.monitor.bg:443/bg/a/view/naj-tyrseni-sa-celevite-pomoshti-za-otoplenie-s-tvyrdo-gorivo-173555", "text": "Общият брой на подадените заявления - декларации в Агенцията за социално подпомагане /АСП/ за отпускане на целева помощ за отопление за отоплителния сезон 2019/2020 е 172 171 към 19 август. Издадените заповеди за отпускане са 112 369. До този момент са издадени 13 792 заповеди за отказ. Спрямо същия период на миналата година са подадени с 33 299 повече заявления за отопление, заповедите за отпускане на помощите към 20 август миналата година са били 86 956, а тези за отказ 10 335. Документи за помощ за отопление се подават от 1 юли до 31 октомври. Нуждаещите се от този вид социална подкрепа могат да подават документи в дирекциите \"Социално подпомагане\" по настоящия си адрес. Заявлението-декларация за отпускането на целева помощ за отопление може да се получи от съответната дирекция \"Социално подпомагане\", по настоящ адрес или да се изтегли от интернет страницата на Агенцията за социално подпомагане - меню \"Социално подпомагане\", раздел 1 \"Социални помощи\", секция \"Документи\". В средата на юли министърът на труда и социалната политика Бисер Петков издаде заповед за определяне на месечния размер на помощта за отопление на 93,18 лв., което е с 24,5 на сто повече в сравнение с миналия зимен сезон. Общата стойност на помощта, която се изплаща от Агенцията за социално подпомагане за периода 1 ноември - 31 март, се повиши с 91,75 лв. - от сегашните 374,15 лв. на 465,90 лв.  Новите текстове в Наредбата за условията и реда за отпускане на целева помощ за отопление регламентират, че базата за определяне на размера на помощта нараства от 385 киловатчаса на 500 кВтч. Причина за увеличението на помощта са и определените от Комисията за енергийно и водно регулиране по-високи цени на електрическата енергия, които влязоха в сила от 1 юли. Предприети са и мерки, за да не се отпусне отпадане на хора от енергийно подпомагане поради увеличението на пенсиите от 1 юли с 5,7 на сто. С промените в нормативната уредба е разширен и обхватът на подпомаганите хора и семейства чрез увеличаване на индивидуалните коефициенти за достъп до целевата помощ. Най-голямо е увеличението за рисковите групи - възрастните хора и особено онези от тях, които живеят сами, хората с увреждания и родителите, отглеждащи сами децата си, включени в образователния процес. Прогнозите са, че това ще увеличи с около 45 000 подпомаганите семейства, като броят им ще достигне 255 000. През миналия отоплителен сезон (2018-2019 г.) с целева помощ за отопление са били подпомогнати 209 647 лица и семейства. Справката на АСП сочи, че за отоплителен сезон 2018/2019 общият брой подадени заявления е 250 160. До момента най-много подадени заявления са регистрирани в областите Благоевград, Враца, Пловдив, Плевен и София-област, а най-малко в областите Добрич, Ямбол, Габрово, Силистра и Перник. Най-желани са помощите за твърдо гориво под формата на пари за покупката му. До момента са издадени 100 200 заповеди за отпускане, докато през същия период на миналата година те са били 78 380. Заповедите за отпускане на твърдо гориво в натура към 19 август са 2116, за ел.енергия - 8795, за топлоенергия - 1156. Най-слабо е търсенето на природен газ - 102 отпуснати заповеди. Причините за отказ за отпускане на помощи за отопление по нормативни основания са доход над диференцирания минимален доход за отопление; регистрация като ЕТ и като собственици на капитал на търговско дружество; притежание на недвижим източник на доходи; прехвърляне срещу заплащане на жилищен, вилен имот и/или идеални части от тях през последните 5 години; прехвърляне срещу заплащане на селскостопански, горски имот и/или идеални части от тях през последните 5 години; прехвърляне чрез договор за дарение собствеността върху жилищен, вилен имот и/или идеални части от тях през последните 5 години; прехвърляне чрез договор за дарение собствеността върху селскостопански, горски имот и/или идеални части от тях през последните 5 години; липса на необходимата регистрация в Дирекцията \"Бюро по труда\".", "date": "2019.08.22", "title": "Най-търсени са целевите помощи за отопление с твърдо гориво"}
{"url": "https://www.monitor.bg:443/bg/a/view/neizvestni-zastreljaha-29-godishen-v-krevata-173547", "text": "29-годишен жител на село Гранит, община Братя Даскалови е открит прострелян в дома му, сигналът за още топлия труп е бил подаден рано заранта в четвъртък от роднини на жената, с която живеел на семейни начала. От ОД на МВР.. Стара Загора потвърдиха информацията, в хода на още незавършилия първоначален оглед се изяснило, че смъртта е в резултат от изстрел, произведен   от непосредствена близост. При появата на униформените жената на убития  Минчо Стефанов , Мария  разказала, че съпругът й се прибрал преди полунощ почерпен, двамата се скарали доста яростно и тя дори отнесла няколко шамара, но в последствие всичко утихнало и той си легнал да спи. В просъницата мургавелката чула как се отваря вратата на стаята , в тъмното проехтял един-единствен изстрел, след което спящия в кревата мъж само изхъркал и умрял. Според жителите на Гранит убитият имал доста конфликтен характер, често пийвал и вдигал скандали на съпругата си, с която нямали формално сключен брак. Те припомнят, че като хлапак Минчо живеел при майка си в близкото село Черна гора, където като непълнолетен се забъркал в убийството на местен жител и влязъл в затвора. Присъдата била изтърпяна при сравнително лек режим, от килията  мъжът се прибрал при баща си в Гранит и заживял с втората си братовчедка Мария, която имала дъщеря от друг мъж. Преди година и половина им се родило момиченце и уж всичко помежду им било наред, когато в началото на годината Мария заминала за Кипър уж за да работи, а се оказало че са я продали за проститутка. В Гранит не знаят подробности, но споделят, че преди няколко месеца жената се върнала от острова с психически проблеми. Заради заболяването й  дали малкото й дете на приемно семейство. Образувано е досъдебно производство срещу неизвестен извършител, до късно следобед в четвъртък продължаваха огледите на местопрестъплението, използвано е било следово куче в търсенето на оръжието, най-вероятно пистолет.При огледа на тялото са били намерени три огнестрелни рани  - в областта на гърдите, гръдния кош и коремната област. От местопроизшествие са иззети 8 бр. гилзи от оръжие, калибър 7,65 , вещи със следи от червеникава течност, вероятно кръв, уточниха от прокуратурата. . Кметът на Гранит Антоний Димитров научи за трагедията от журналисти, оказа се че е в отпуск и е извън селото. Работи се по различни версии, сред тях е възможността Минчо да е гръмнат от Мария в резултат на психичните й проблеми, възможно е обаче да е жертва на циганския клан, който е разчитал на финансови доходи от проституирането на жената в Кипър и сега търсел начин да отмъсти.", "date": "2019.08.22", "title": "Неизвестни застреляха 29 - годишен в кревата"}
{"url": "https://www.monitor.bg:443/bg/a/view/volkswagen-t-roc-svalja-shapka-za-sledvashtata-prolet-173551", "text": "На автосалона във Франкфурт през септември Volkswagen ще представи изцяло новия компактен кросоувър с мек сгъваем покрив T-Roc Cabriolet. Интересът към новия кабриолет беше провокиран с прототипа T-Cross Breeze, а серийният модел е построен на базата на едноименния компактен кросоувър T-Roc. По този начин Volkswagen T-Roc Cabriolet става единственият открит модел в гамата на марката, след като през последните години бяха спрени поетапно кабриолетите с текстилен покрив Beetle и Golf, както и купе-кабриолетът с твърд сгъваем покрив Eos. Популярността на компактните кросоувъри нараства лавинообразно и Volkswagen не пропуска шанса да предложи на клиентите нещо ново. В случая не става дума за модификация на съществуващия кросоувър, а за изцяло нов модел. Инженерите на Volkswagen е трябвало радикално да преработят каросерията, за да могат да свалят покрива от T-Roc. Благодарение на допълнителни елементи в долната част, вратите, страничните панели и стълбовете, твърдостта му е увеличена значително, а рамката на предното стъкло е подсилена да защитава главите на пътниците по време на евентуално преобръщане. За безопасността на пасажерите са предвидени и мигновено изскачащи дъги зад задните седалки. Липсата на покрив е довело до радикални промени в конструкцията на новия Volkswagen T-Roc Cabriolet. В сравнение със стандартния кросоувър T-Roc, междуосието на новия автомобил се е увеличило с 37 мм до 2630 мм, а общата дължина на колата е нараснала с 34 мм до 4628 мм. Интериорът на открития кросоувър е проектиран за четирима пълноценни възрастни пътници. Багажникът обаче е доста намален, като вместо 445 литра при стандартния T-Roc, кабриолетът побира само 284 литра багаж заради покривния механизъм. Самият текстилен покрив е изработен от плат върху твърда рамка. От Volkswagen уверяват, че дизайнът му не пречи на аеродинамиката или на акустиката, тъй като мекият покрив не създава допълнително въздушно съпротивление или шум. Колата се преобразява в кабриолет много бързо, благодарение на съвършения механизъм на сгъване. От момента на натискането на бутона и пълното прибиране на покрива са необходими само 9 секунди, като това може да стане при скорост до 30 км/ч. В началото на продажбите се предвижда Volkswagen T-Roc Cabriolet да бъде оборудван с два бензинови турбодвигателя – 1,0-литровия 3-цилиндров мотор 1.0 TSI с мощност 115 к.с. и 200 Нм въртящ момент, и с 1,5-литровия 4-цилиндров агрегат 1.5 TSI със 150 к.с. и 250 Нм. Първият се комбинира само с 6-степенна механична скоростна кутия, а за втория като опция се предлага и 7-степенна автоматична трансмисия с двоен съединител DSG, но двойно задвижване 4х4 не е предвидено. От Volkswagen обещават много възможности за персонализация. Вече са обявени два опционални пакета - Style и R-Line, предполагащи изобилие от джанти до 19 инча, разнообразие от цветове на каросерията и покрива, много опции за облицовка на салона и други. В пакета R-Line са включени детайли, които правят външния вид на кабриолета по-агресивен. Серийното оборудване включва система за аварийно спиране с разпознаване на пешеходци, аудиосистема Beats с мощност 400 вата, 11,7-инчов цифров инструментален панел и информационно-развлекателна система от ново поколение с 8,0-инчов сензорен екран. Новият T-Roc Cabriolet ще се произвежда в завода на Volkswagen в Оснабрюк в Германия, а стартът на продажбите в Европа е планиран за пролетта на 2020 г. От Volkswagen планират продажбите на T-Roc Cabriolet да са около 20 000 автомобила годишно.", "date": "2019.08.22", "title": "Volkswagen T-Roc сваля шапка за следващата пролет"}
{"url": "https://www.monitor.bg:443/bg/a/view/6-ot-10-abonati-na-parnoto-imat-izravnitelni-smetki-za-doplashtane-173548", "text": "Почти 60% или шест от десет абонати на столичното парно са получили изравнителни сметки със суми за доплащане, сочат данните на най-големия топлинен счетоводител в страната. За разлика от сега, през миналия отоплителен сезон повечето домакинства в София (53%) с централно отопление са имали пари за получаване. Според управителя на дружеството Милена Стоянова, причината за по-големият брой абонати, които ще внасят допълнително пари е през времето, когато е било пуснато парното в най-големия град в страната.Отоплителен сезон 2018/2019 е продължил 174 дни със средно дневни температури 4,4 градуса. Миналият е бил 168 дни със средно дневни температури 5,49 градуса. Тя уточни, че 22 912 индивидуални клиенти или близо 13% от клиентите имат да доплащат или да им бъдат върнати суми до 10 лв. „Това означава, че през зимата фактурираната им енергия за отопление и топла вода е била много близко до реалното потребление. Близо половината - 49% дължат от 10 до 100 лв., а други 14% - над 250 лв.“, обясни Стоянова. Данните на топлинния счетоводител сочат още, че средната цена на ползването на топлофикационната услуга за жилищен имот с площ до 50 квадрата е 467,60 лв., като 216,05 лв. са за подгряването на битовата гореща вода за 12 месеца. При апартаментите от 50 до 70 кв. м общата средна сума е 721,26 лв. Над половината от нея - 418,26 лв. е начислена за отопление. В по-големите жилища от 70 до 100 квадрата средната сума на начислените фактури е 977,60 лв., като почти две трети или 607,95 лв. са за отопление на имота през студените месеци. Заради неотчетени 1588 абонати изравнителните предупредиха от топлинния счетоводител. Въпросните клиенти, чиито уреди не са били отчетени са получили изравнителни сметки на максимална мощност поради неосигурения достъп. От дружеството припомниха, че в Наредбата за топлоснабдяване са предвидени санкции при неотчетени, стари или липсващи индивидуални водомери, а именно служебен разход до 280 л./ден на човек (на месец това означава до 8 куб. м или годишно до 100 кубика на човек). Неосигурилите достъп за отчет могат в 90-дневен срок да заявят такъв. От „Техем“ отчитат, че броят клиенти, които не осигуряват достъп за засичане на уредите продължава да намалява, като причината е увеличаване на устройствата с дистанционен отчет. Относно предстоящите промени във въпросната наредба Милена Стоянова поясни, че дружеството настояват на всеки абонат. Според нея причината са влезлите в сила изисквания за защита на личните данни. На въпрос на „Монитор“ дали не е удачно да няма ежегоден физически отчет на уредите, Стоянова отговори, че той трябва да остане или да се увеличи срокът до 2 години.", "date": "2019.08.22", "title": "6 от 10 абонати на парното ще доплащат по изравнителните сметки (ОБНОВЕНА)"}
{"url": "https://www.monitor.bg:443/bg/a/view/izdirvat-s-dron-i-kucheta-90-godishna-starica-173549", "text": "Четвърти ден полицаи, пожарникари и служители на община Братя Даскалови издирват безуспешно изчезнала от дома си в село Верен 90-годишна старица. Сигналът за липсата на родената през далечната 1928 година баба Яна, която страда от болестта на Алцаймер е бил подаден от дъщеря й, която се грижела за нея, коментира кметът Николай Чиликов. По думите му бабичката се водела като постоянно живееща в близкото село Зетьово, където имала още една дъщеря. Последно старицата е била засечена на 19 август в близост до чешма на края на селото, където живеят около 150 предимно възрастни мъже и жени. Била е облечена е с тъмно синя жилетка, сиво трикотажно долнище и вишнева блуза. Жената е с едро телосложение, бялата й коса е късо подстригана, трудно съставя свързани изречения, не знае коя е и от къде е, обяснява в тревожен пост в социалните мрежи внучката Яна Шаркова , която е оставила за връзка мобилен номер  0878 358 818. На този етап от ОД на МВР-Стара Загора и РУ „Полиция“ в Чирпан не са обявили официално, че издирват бабичката.  ", "date": "2019.08.22", "title": "Издирват с дрон и кучета 90-годишна старица"}
{"url": "https://www.monitor.bg:443/bg/a/view/eksperti-ot-germanija-izvyrshvat-epizootichno-prouchvane-v-zasegnatite-ot-chuma-fermi-173550", "text": "Двама ветеринарни експерти от Германия пристигнаха у нас през седмицата за извършване на епизоотично проучване в засегнатите от болестта Африканска чума по свинете индустриални ферми. Това съобщи на днешното заседание на междуведомствената епизоотична комисия началникът на отдел „Здравеопазване на животните“ в Областната дирекция по безопасност на храните в Русе д-р Николай Ненов. Чуждестранните експерти са посетили свинекомплексите в селата Българско Сливово, Попина и Ветрен и засегнатите ферми в Русенска област. „Очакваме от тях да проследят вируса - откъде е влязъл, кога, и това епизоотично проучване да помогне за недопускане на заболяването при новите зареждания на обектите със свине“, поясни д-р Ненов. В последната засегната свинеферма в областта – в село Караманово, вече втори ден се извършва умъртвяване на животните, които там са общо 4500. Потвърдени са още три нови огнища на Африканска чума при диви свине - в землищата на Просена, Мечка и Писанец, с което общият им брой в областта става осем. Д-р Ненов посочи, че до момента са умъртвени по хуманен начин над 70 000 прасета. В свинекомплекса в село Голямо Враново унищожаването на животните не е приключило. „Собствениците правят постъпки да запазят част от поголовието и очакват отговор. Обектът е под контрол, има постоянно присъствие на официален ветеринарен лекар“, обясни д-р Ненов. Припомняме, че огнище на Африканска чума във фермата в Голямо Враново с общо 30 000 прасета бе установено преди близо месец. Положителни проби се потвърдиха при умрели свине от сектора за угояване. В другите производствени единици пробите са отрицателни и животните и досега са здрави, макар че е преминал срокът на един инкубационен период. Управата на свинекомплекса отправи писмено искане до БАБХ и до европейските ветеринарни власти да не се унижощават здравите животни, а само контактните от сектора за угояване. По данни на Областната дирекция по безопасност на храните в Русе до миналия четвъртък във фермата в Голямо Враново са унищожени 12 500 животни. Главен изпълнителен директор на обекта е д-р Миленка Димитрова – ветеринарен лекар с над 45-годишен опит в областта на свиневъдството.", "date": "2019.08.22", "title": "Експерти от Германия извършват  епизоотично проучване в засегнатите от чума ферми"}
{"url": "https://www.monitor.bg:443/bg/a/view/romska-svatba-zavyrshi-s-boj-i-palej-na-kyshta-v-gylybovo-173552", "text": "Шумна веселба в ресторант „Белите Гълъбово“ на центъра на миньорското градче Гълъбово приключи с масов бой към 22,30 часа на 21 август, сигналът на телефон 112 бил подаден от сервитьорите, които се видели в чудо при внезапно захвърчалите ножове, столове и маси. В търкала взели участие над 30-40 от сватбарите, които влезли в схватка заради млада мургава танцьорка, който отказала да пристане на един от подпийналите си ухажори. В защита на момичето се намесили нейни близки, свадата за броени минути прераснала в ръкопашна схватка, според свидетели се чули и няколко изстрела , най-вероятно от газови пистолети. Пристигналите на място униформени успели да умиротворят за кратко обстановката, разпитани били част от най-буйните сватбари, след което веселбата била прекратена и младоженците се отеглили към ромския квартал „Лозенец“, където живеели.Трийсетина минути по-късно дошло ново съобщение за горяща къща в махалата, на място са заминали два пожарни автомобила,но междувременно пламналият покрив се срутил и само по чудо не затрупал живеещото вътре семейство.По обвинение в умишлен палеж е задържан наскоро излязъл от затвора 34 – годишен гълъбовец, който е собственик на музикалната уредба, сериозно пострадала при свадата в ресторанта. Мъжът е изтърпял ефективна присъда за хулиганство  на 14 срещу 15 октомври  м.г., когато тълпа от роми нападна полицейското управление в града . Тогава скандалът избухна заради поредица от сигнали за силна музика в късните нощни часове и отказ на веселящите се мургавелковци да намалят децибелите. Ситуацията тогава сени до степен изпращане на жандармерия от Пловдив и Кърджали, която да спаси неколцината блокирани от тълпата полицаи.", "date": "2019.08.22", "title": "Ромска сватба завърши с бой и палеж на къща в Гълъбово"}
{"url": "https://www.monitor.bg:443/bg/a/view/bylgarka-vleze-v-top-5-na-naj-obeshtavashtite-producenti-v-ugoiztochna-evropa-173553", "text": "Българката Катя Тричкова е сред петте най-обещаващи продуценти в Югоизточна Европа, според класация на престижния киносайт Screen International. Повод за попадането й в списъка даде присъствието й на филмовия фестивал в Сараево, където тя промотира следващите си заглавия. „В кръг“, режисиран от Стефан Командарев, е част от официалната конкурсна селекция на форума. Излъчването на заглавието послужи като световна премиера за филма, по който кинодеецът работи отново с Тричкова след „Посоки“. Във филмовата работилница на фестивала пък Тричкова се отчита с игралния „Директор на водопад“, дело на режисьора Светослав Драганов. Лентата е копродукция между България и Румъния, като е получила финансиране и от двете държави. Сюжетът на лентата ще гравитира около документалист, изоставил семейството си в полза на своята кариера. С вече пожънат успех в Сараево пък може да се поздрави Тричкова във връзка с третото заглавие, което представи на форума. Става дума за филма „Говори ми“ на Петя Накова. След три интензивни модула на уъркшопа за документално кино, лентата грабна две награди - HBO Europe и Digital Cube. Общата им стойност се равнява на 22 хиляди евро, които са предназначени за постпродукцията на заглавието.", "date": "2019.08.22", "title": "Българка влезе в топ 5 на най-обещаващите продуценти в Югоизточна Европа"}
{"url": "https://www.monitor.bg:443/bg/a/view/dani-bojl-ubiva-djejms-bond-173534", "text": "Да убие любимия на поколения киномани таен агент Джеймс Бонд – тази идея на Дани Бойл му е коствала режисьорското място за дългоочаквания 25-и филм за героя. Това стана ясно, след като продуцентите от EON съобщиха заглавието на последния си филм с участието на Даниел Крейг в главната роля - „Няма време да умра“, което според мнозина е отговорът на компанията към възгледите на популярния режисьор относно сюжета на лентата. Бойл се разграничи от проекта преди точно една година, като тогава посочи „творчески разногласия“ като причина за оттеглянето си. Според The Hollywood Reporter тези различия се коренили в желанието на автора на „Трейнспотинг“ да убие култовия Агент 007. От EON обяснили, че въпреки че това е последният филм на Крейг под ревера на Бонд, те не възнамеряват да сложат край на франчайза. Това се доказва и от последвалите спекулации, че щафетата от 51-годишния актьор ще бъде поета от чернокожата актриса Лашана Линч. Тя ще участва и в „Няма време да умра“, като се предполага, че ще работи рамо до рамо с Джеймс Бонд, от когото ще приеме титлата Агент 007. Синопсисът пък позиционира агента с убийствен чар и точен мерник в Ямайка, където той се е отдал на заслужена почивка. Скоро обаче той отново ще бъде призован за поредната мисия, а какво да очакваме още от „Няма време да умра“? Носталгия и много екшън, загатва ни тийзърът на заглавието. Останалото ще трябва да видим от първа ръка след 8 април, когато ще се проведе световната премиера на филма.", "date": "2019.08.22", "title": "Дани Бойл убива Джеймс Бонд"}
{"url": "https://www.monitor.bg:443/bg/a/view/hayes-y-da-namerish-uchastie-e-lesno-da-napravish-uspeshen-koncert-ne-173498", "text": "Въпреки че набират ужасна популярност у нас, все още има хора – ценители на добрата авторска музика, които не знаят, че Hayes&Y е българска банда. Може би, защото от години живеят и работят извън границите ни. Може би, защото музиката им е достатъчно модерносмела, за да ни звучи невъзможна за родна група. В крайна сметка, те са едни от малкото поводи за гордост (извън оперното изкуство), които могат да се похвалят, че са наистина успешни в чужбина. Направо искаме да изкрещим с гордо напънати гърди: Тези момчета са наши! И само като критерии за успех ще споменем, че работата им от години вече не остава незабелязана дори от радио BBC, което е завъртяло няколко техни парчета. Сингълът им Always So Simple, Always So Cold пък стигна 13-то място в Спотифай за Великобритания през 2018-та и задмина даже тогавашната нова песен на Ноел Галахар от Oasis. Екзотичните им, редки завръщания в България ги прави още по-любопитни за феновете на инди рока. На 24 август, Благослав Анастасов (вокали, ритърм китара), Радослав Лозански (китара, синт), Ивайло Делев (бас) и финландския барабанист Денис Холбек, ще кацнат от Манчестър директно в клуб „Маймунарника“ за голям концерт (на същата дата и място като миналата година). Обещават да донесат най-пълния си сет до момент, който ще включи и трите парчета от новото им ЕР - safeplace, RED и 46. Родните фенове ще са и първите, които ще чуят предстоящия им нов сингъл, който ще излезе през октомври. Подгряващата банда ще бъде на повече от подобаващо ниво. Това HOMEOVOX – личният проект на китаристът на „Остава“ Георги Георгиев. Именно тази негова група даде име и на лейбъла му Homeovoxmusic, а Жоро e пръв подаде ръка на Hayes&Y в началото на пътя им в България. Дни преди да акостират отново в родината си с вокала на Hayes Благослав си поговорихме за живота в странство, музикалната сцена у нас и в Англия и какво е да свириш с Kassabian. - Искрено се надяваме да можем да провеждаме такъв концерт години напред. Смятам, че ще го правим, докато хората имат интерес. Емоциите винаги са силно позитивни. Всяко прибиране в България е радост само по себе си, а възможността да свирим пред хиляди хора, които ни харесват е нещо, което никога не омръзва. - Неизбежно е да се случи това, средата винаги ти влияе с каквото и да се занимаваш. Започнахме да го усещаме по-силно след втората година в Англия и вече със сигурност е част от нас. Надяваме се да успяваме да комбинираме най-доброто от всичко, което сме видeли и изживeли. - Много е различно. Каналите за промотиране на концерти са различни и ние самите още свикваме. Най-голямата разлика е, че в България можеш да направиш много повече сам, а на Острова ти трябва помощ. Много е трудно без правилните хора до теб. - Да си намериш участия е лесно навсякъде. И в Зимбабве вероятно. Това не трябва да се бърка с успешен концерт. Всяка българска група може, ако е готова да го финансира от собствения си джоб, да свири във всеки град по света. Трябва да спрем да се впечатляваме от това, защото няма никакво реално значение. И на двете места ни беше много трудно да доведем хора на концертите си и ни отне години. Надявам се в Манчестър да успеем да достигнем успеха си в България, но още сме много далеч. - За всички тук е странно, че има българска група. Ние сме, поне доколкото знаем, единствената чуждестранна група в и около Манчестър - музикална сцена, над която вече имаме доста добри наблюдения. Всички групи са местни. Не мисля, че има значение, че сме от България, същото би било, ако бяхме от Франция - просто няма много чужденци, които са дошли тук с тази цел. - Не се плашим, просто се опитваме да правим компромиси. Неизбежно е да се дразним в ежедневието си, това се случва винаги, с когото и да живееш повече време. Важното е, че когато работим заедно всичко върви по вода. - Най-вероятно на факта, че имат много занижени очаквания към българските групи. Това е тъжен факт, но и не ги виня. Нивото наистина не е високо, за съжаление. - Със сигурност е по-важен, отколкото ни се иска. Ние не обичаме да се фокусираме върху това, но е неизбежно. В същото време сцената изисква и имаме принципи, които не бихме нарушили - няма да ни видите по къси панталони и джапанки на сцена. - Помогна ни в най-трудния момент - моментът, в който никой не знаеше кои сме, въпреки че свирехме редовно в София от години. Свирихме на софийската сцена 3 или 4 години преди той да ни покани да подгряваме „Остава“ - първо в „Строежа“, после в „Маймунарника“. Два концерта, които ни изстреляха на съвсем друго ниво. Също така ни помогна със записите на първото ни EP. Тогава не знаехме как се случват нещата и неговият опит беше безценен. - Вероятно Spirit Of Burgas 2015. Това тотално промени мисленето ни и заминахме за Англия по-малко от 2 месеца след концерта. - Успях да догоня Серж от бандата и му дадох CD. Нямаше как да осъществим особен контакт, но фактът, че вокалистът им беше на сцената и ни слушаше докато свирехме беше брутално зареждащо за нас. Прекрасен спомен.", "date": "2019.08.22", "title": "Hayes&Y:  Да намериш участие е лесно, да направиш успешен концерт - не "}
{"url": "https://www.monitor.bg:443/bg/a/view/ivanka-ivanova-ogramotjavame-roditelite-za-da-vryshtame-decata-v-klas-173532", "text": "Ромите имат различни ценности и разбирания кога детето може да отсъства от училище, казва директорката на ОУ \" Паисий Хилендарски\" в с. Хаджидимитрово - Работим с деца, които се определят като роми. Такъв е националният статус на над 90 % от нашите ученици. Останалите ни възпитаници също са етническо малцинство – турци. Малка част са представители на българския етнос. Проблеми имаме единствено с ромския етнос, но не са огромен мащаб, тъй като има деца, които редовно посещават училище и имат интерес да приключат поне основното си образование. От първи до седми клас са 90 ученика, имаме и 15-25 деца от подготвителна група - пет и шест-годишни. От всички тях има само шест до седем проблемни, които оценяваме като деца в риск, които наблюдаваме в годините. Две-три от тях са представители на едно и също семейство. Така в рамките на една учебна година ни се налага да работим с три до четири ромски семейства. Още преди да бъде създаден Механизъм за съвместна работа на институциите по обхващане и задържане в образователната система на деца и ученици в задължителна предучилищна и училищна възраст ние работим по свой. - Първо, работим с родителите, които в повечето случаи са с по-ниско образование дори от осми клас. Включихме 24-ма от тях в група за ограмотяване преди няколко по европейски проект. По този начин ги привлякохме близко до училищните проблеми. Те бяха вече на възраст, в която са усетили, че образованието е ценност и необходимо, за да се реализират на пазара на труда. Работейки с тази група, успяхме да изградим мост на доверие с тях и после проблемите с техните деца намаляха. След това родителите ни оказаха съдействие да привлечем и други. От 2012 година сме част от училищната на мрежата на „Амалипе“ и работим с тях. Координатор за Югоизточна България беше Петър Малинов, който е ром с висше образование, успял и реализирал се. Честите срещи на родители с представители на „Амалипе” им помогнаха да видят, че ако имат желание, те и техните деца има шанса да успеят. Част от тях преминаха и курсове за обучение и ги включихме в нашия родителски клуб за борба с по-трудните семейства.  - Във всеки клас се избира родителски актив, от който се избират седем или осем родители, които сформират т.нар. родителски клуб. Той по никакъв начин не е задължителен или пък в него се следват определени правила. Просто използваме активните родители, които преминават такива обучения. Първата ни стъпка за работа с тях беше в това, което ромите най-много обичат – музиката, песните, танците. С тях организирахме много извънкласни тържества, сред които „Мама и татко знаят най-добре“, играли са с чували, готвили са заедно, низали са герданчета. Въпреки че етносите по принцип са с мюсюлманско вероизповедание, сме се стремили да отбелязваме и ромските празници – Банго Васил, Василица, Курбан байрям. Разбира се, не пропускаме и християнските празници. Учителският колектив е от българи, но с времето показахме, че сме съпричастни с тях и така започнаха да ни вярват повече. Това е най-важното. Когато някое дете отсъства, първо събираме информация по какви причини и дали те са уважителни. Ромите имат различна ценностна система и различни разбирания кога детето може да отсъства от училище. Колкото и абсурдно да звучи, за тях е уважителна причина, ако чичото от Гърция се прибира и малчуганът ще го посреща. Ако са взели някакви помощи, те решават, че точно в същия ден в десет часа те трябва да отидат в града и да си купят обувки. Ние разбираме тези техни причини и ги приемаме за уважителни. . - Налага се. Така печелим – поне получаваме информация. Идва майката и казва – аз днес ще ги взема в десет часа, защото ще ходим в Казанлък. Това за мен, а и за всички мои колеги, е крачка напред, защото поне знаем какво се случва с децата. Ученикът отсъства два часа, но колегата знае как да поднесе после пропуснатото от деня. За това помага и целодневното обучение за всички деца от първи до седми клас. В училището има само деца от нашето населено място и те са обхванати са в три групи. По този начин ученикът има място, в което да се подготви доколкото може за следващия учебен ден, защото семейната среда не предполага тази възможност. Друг положителен момент от нашата работа са националните програми. По една от тях през 2014 г. на два пъти спечелихме по десет хиляди лв. и сме обзавели страхотни кабинети за целодневно обучение с тези средства. Закупили сме средства и материали за дейностите им по интереси така, както децата иска. Накупили сме и музикални инструменти, за да използваме интереса им към музиката. Доскоро действаше националната програма „Грижа за всеки ученик“, по която имаше възможност за допълнително обучение по български език. Всяка година сме имали сформирани по пет- шест групи. Тази година спечелихме модул от „Заедно за всяко дете”, който е насочен към дейности за работа с родителите. Миналата година работихме и по НП „Музеите като образователна среда”, която е изключително добра, защото децата от ромския етнос много трудно биха посетили например Националния музей по образованието. Никой няма да ги заведе там и да ги потопи в тази среда. За родителите е трудно да финансират подобна образователна екскурзия, защото поне две от децата им са в училището и ако ги пуснат, това трябва да бъде за сметка на личния бюджет и е трудно. Сега чакаме новата програма за културните институции. Всички национални програми ни дават възможност да осигуряваме средства над делегирания бюджет и да създаваме добра образователна среда - Да. С телефоните е трудно да се свържем с тях, защото често сменят картите си. Ходим по домовете на обход, но не всеки ден, а само когато има нужда. Чистачките са от ромския етнос и много често ги молим да предадат на някой от родителите да дойдат на следващия ден да се видим. Те почти винаги реагират. Много рядко са случаите някой родител да не се яви. - Да, те живеят в тази среда и се ползват с някакъв авторитет и когато пратя хабер чрез тях родителите се отзовават. - Да, подкрепям го. Проблемът е, че когато едно нещо се превърне в задължително, когато за него трябва да се отчиташ, става малко по-сложно. Въпреки че имаме тази практика и моите колеги ходят по домовете и комуникираме със семействата, ние включваме и другите институции. В отдел „Закрила на детето“ има прекрасен социален работник, който отговаря за нашето училище. Ние сме си разменили личните телефони, тя познава семейния статус на всяко едно от моите по-трудни деца и също има контакти с тези семейства. Според мен с ромските семейства не бива да се работи типично административно със заплахи, с рязкото спирани помощи (не че съм против, аз също прилагам тази мярка). Първо обаче трябва да се търси допирът със семейството, обективния път на въздействие и едва тогава да се прилагат административните мерки. Аз приемам, че учителите са първите, които трябва да поддържат връзка със семейството. Когато е изчерпан инструментариумът на учителското съсловие, тогава вече да се включват и всички други социални служби, да се търсят мерки от полицаи, отдел „Закрила за детето“. - Имаме един ученик - Огнян Захаринов, който е в седми клас и има два поправителни изпита. Той е роден от неизвестен баща, а майка му има още едно дете, чийто баща също не е известен. Майка му създава семейство извън населеното място и тези две деца са отгледани изцяло от бабата и дядото, които са нейни родители. Те нямат права обаче над тях и затова не получават помощи. Така се получи, че когато Огнян беше в четвърти клас, дядото замина за Гърция и пропусна една година в училище. С много труд и със съдействието на отдел „Закрила на детето“ успяхме да го открием и той посещава пети и шести клас. Тази година също беше на училище, но не мога да кажа, че беше изрядния ученик, защото той вече е голям и е достатъчно ценен като трудов ресурс. За голямо съжаление, бабата почина след тежък инсулт и останаха четири мъже в това семейство, които трябва сами да се грижат за себе си. - Той трябва да бъде с дядо си. Така оцеляват. Въпреки всичко дядото има огромно желание внукът му да завърши дори основно образование и когато може, го праща в училище. Но когато дойде време да го използва за работна сила, не го прави. Не знам дали след години Огнян ще усети потребността от образованието, понеже детските му мечти и желания са смачкани. За съжаление изтървахме една ученичка, която се омъжи в седми клас. Тя избяга няколко пъти, семейството си я върна, но тя след това пак отново отиде при мъжа си, докато накрая забременя и във втория срок на седми клас я изтървахме. Нямаме друг ученик, който да не е приключил. Имаме добър пример с наша ученичка, ромско момиче, което завърши бакалавърска степен и работи като медицинска сестра в Многопрофилна болница Казанлък. Целите, които ние си поставяме, съвпадат с държавната политика на образование, но подцел, ако мога така да кажа, е децата да бъдат малко по-грамотни, по-социализирани, за да не ги обявяваме като трето или четвърто поколение неграмотници. Те може да не станат инженери, но важното е да бъдат добри хора със своята функционална грамотност поне на това ниво да се реализират на пазара на труда. Който не е работил години с тях, не може да оцени смисъла и постижението, което се е получило – да намериш дете, което не знае грам български език и да го научиш да чете, да пише.", "date": "2019.08.22", "title": "Педагогът Иванка Иванова: Ограмотяваме родителите, за да връщаме децата в клас"}
{"url": "https://www.monitor.bg:443/bg/a/view/satelit-shte-sledi-zemedelskite-proizvoditeli-173546", "text": "Стопроцентов мониторинг на земеделските площи ще бъде въведен у нас още преди да бъде влезе в сила в Европейския съюз. От кампанията за 2021 г. ще бъде въведено наблюдение на стопанствата чрез сателитни снимки, правени чрез европейската система \"Коперник\", които ще показват използването на площите на територията на цялата страна. Това съобщи в интервю за БНТ изпълнителният директор на фонд \"Земеделие\" Васил Грудев. Идеята е обработваните площи и развитието на културите да се следят със сателитни снимки с голяма резолюция - по десетина на месец, вместо с посещение на чиновници на място и попълване на множество документи. При това инспекциите ще се правят без да се изисква стопаните да присъстват на тях: \"Стопаните трябва да знаят, че ще бъдат непрекъснато и постоянно наблюдавани като площ. Контролът ще става без да ги притеснява администрацията, без да им се налага да си губят времето, да придружават експертите и да се запознават с контролни листа. За следващата не, но за по-следващата кампания директни плащания се надявам да имаме покритие\", каза Грудев. Европейската комисия ще изисква подобен контрол от началото на следващия програмен период. Грудев съобщи, че се предвижда пълна електронизация на процесите между фонда и бенефициентите му - от подаване на заявление за кандидатстване, цялата комуникация помежду им, както и създаване на електронни досиета на всеки от 120 000 получатели на средства от фонд \"Земеделие\". Назначеният на 19 юли на поста изпълнителен директор каза, че е заварил закъснение на преписките с между 12 и 18 месеца. През първата седмица на септември ще бъде приключено договорирането с преработвателите и ще се пристъпи към сключването на договори по горските мерки. Вече са подписани договорите с 880 млади фермери на обща стойност 60 млн. лв., като най-голям е интересът към биологичното отглеждане на плодове, зеленчуци и трайни насаждения. Директорът на фонд \"Земеделие\" съобщи, че до края на годината стопаните ще получат и годишните плащания по \"Натура 2000\", както и за необлагородените райони. Грудев посочи, че ще се ръководи в работата си от два принципа: спокойствие и прозрачност. Обстановката във фонда вече е спокойна, каза шефът му след като уволни четирима души на високи постове. \"Трябва да осъзнаем и признаем, че има нездрави интереси в самия фонд,\" каза Грудев и повтори, че институцията няма да толерира служители, които демонстрират начин на живот, несъпоставим със статута на държавен служител.", "date": "2019.08.22", "title": "Сателит ще следи земеделските производители "}
{"url": "https://www.monitor.bg:443/bg/a/view/operirat-stefan-danailov-dnes-173544", "text": "По план днес трябва да бъде извършена операцията на големия български актьор Стефан Данаилов. Във вторник легендата на българското кино и театър постъпи по спешност в болница в Бургас. В неделя Данаилов счупил тазобедрена става при падане в апартамента си в Приморско. Не е потърсил лекарска помощ веднага, а на следващия ден, когато болките станали много силни. Назначени са допълнителни изследвания и консултации с водещи специалисти, предвид съпътстващите заболявания на актьора. ", "date": "2019.08.22", "title": "Оперират Стефан Данаилов днес"}
{"url": "https://www.monitor.bg:443/bg/a/view/nova-usluga-predostavja-150-e-skuteri-pod-naem-v-sofija-173545", "text": "Десетминутна разходка с електрическа тротинетка в София излиза 4,50 лева. Шестдесет секунди по пътищата на столичани струват 30 ст. на двуколесното возило, а първоначалното наемане - 1,50 лева. На тези цени американска компания вчера пусна за ползване 150 е-тротинетки по улиците. За сравнение в столицата на Гърция возенето е по-скъпо. В Атина тротинетката за минута струва 0,16 евро за минута и 1 евро за отключване. Но на север, в румънския Букурещ, е по-евтино - 0,25 лв. за минута и 1,20 лв. за отключване, а цената в Будапеща е същата като в България. В Париж и Виена цената на минута е 15 цента и 1 евро за отключване. Освен американската компания електрически тротинетки ще предлага и българска компания от тази есен, около 100 броя. От Столичната община се надяват все повече хора да слязат от автомобилите си в града. Кметът на София Йорданка Фандъкова даде старт на новата услуга на едно от местата за наемаме на тротинетки на ул. „Париж“. Тя обясни, че към момента в столицата има на града. „Общо 200 сме предвидили за паркиране на велосипеди, тротинетки и мотопеди”, каза градоначалникът. По думите й изграждането на паркоместа е наистина важно, за да не се допусне хаос с паркирането на тротинетки в града. „Виждаме, че все повече хора използват този вид транспорт, и затова една от мерките за по-чист въздух е насърчаването и използването на алтернативни начини на придвижване“, каза още Фандъкова. Новата услуга ще даде възможност и за доходи на \"зареждачите\". Американската компания предлага на столичани да зареждат тротинетките през нощта, а на сутринта да ги връщат на отредените за паркиране места. В замяна на това което да зависи от това колко хора са наели електрическите возила през деня. Българската компания също има подобна опция, в замяна на която обаче зареждачите трупат точки, които след това могат да използват в мобилното приложение и да бъдат ползвани услугите на по-малка цена. Е-тротинетките обаче имат и проблемни страни. Те могат да се ползват главно през благоприятния сезон - от април до октомври. Също така, за да бъдат сведени до минимум нарушенията и съответно инцидентите по столичните пътища, трябва да има ясни правила, които столичани и посетители да спазват. Затова освен с регламентиране на паркирането от „Московска“ 33 ще се заемат и с безопасността при движение чрез промени в Закона за движение по пътищата. „Работим заедно с Държавна агенция „Безопасност на движението по пътищата“ с цел тротинетките да намерят място в закона“, заяви кметът Фандъкова.", "date": "2019.08.22", "title": "Минута с електрическа тротинетка за 30 ст. (ОБНОВЕНА)"}
{"url": "https://www.monitor.bg:443/bg/a/view/bylgarin-narisuva-oficialnija-plakat-na-metallica-173505", "text": "Отново българска следа в актуалното турне на метъл бащите Metallica. Родният артист Дидо Пешев е бил поканен да нарисува официалния принт плакат за концерта на звездите във Варшава, който се състоя снощи. За това се похвали самият той във Фейсбук, като пусна и снимка с творението си. „Приятели, това е много специално и наистина лично за мен. Благодарен съм за всеки момент като този, защото не се случва всеки ден. Щастлив съм и да го споделя с вас. написа художника с душа на музикант, който е и една от движещите сили на блус бандата Them Frequencies. „Докато рисувах сякаш бях на скоростно влакче, което ме носеше из спомените ми от преди много години, откъдето могат да се проследят корените на общата ми история с Metallica“, разказва още талантът, който развива и магазин за авторски дрехи и изкуство Bare Hands Society в София. Върху плаката е изобразен полски хусар (в средата на 17 век са били смятани за най-добре подготвената кавалерийска част). Под съзвездието „Орион“ (както са казва и емблематичния инструментал на Metallica), флагът на хусаря отдава почит на едноименния шедьовър на бандата, който навършва 28 години този месец. Постерът е с размери 18 на 24 инча и можеше да бъде закупен от официалния мърчандайз щанд на снощния концерт на бандата на националния стадион във Варшава, част от турнето WorldWired 2019. Ще бъдат отпечатани и малък брой плакати с номерация, които ще бъдат пуснати в продажба в магазина на Дидо Пешев. написа в заключение авторът на плаката.", "date": "2019.08.22", "title": "Българин нарисува официалния плакат на Metallica"}
{"url": "https://www.monitor.bg:443/bg/a/view/sauditska-arabija-planira-da-vleve-v-top-5-na-svetovnite-turisticheskite-destinacii-173543", "text": "Саудитска Арабия планира да е в топ 5 на туристическите дестинации в света. Това заяви ръководителят на Съвета на директорите на главното управление по туризъм и национално наследство на пустинното кралство Ахмед ал Хатиб. По думите му страната разчита в близко време пристигащите чужди туристи да достигнат 100 млн. души. Той призова местният и чуждият бизнес да инвестира за развитието на туризма в кралството. Хатиб преди време пресметна, че саудитските поданици всяка година харчат за пътувания зад граница по около 20 млрд. долара и тези пари трябва да остават в страната. Саудитска Арабия всяка година привлича милиони поклонници от цял свят посещаващи свещените за мюсюлманите места в страната.", "date": "2019.08.22", "title": "Саудитска Арабия планира да влезе в топ 5 на световните туристически дестинации"}
{"url": "https://www.monitor.bg:443/bg/a/view/merkel-dade-30-dni-na-boris-djonsyn-173540", "text": "Германският канцлер Ангела Меркел обяви, че дава 30-дневен срок на Великобритания да излезе с алтернативно предложение на нежелания от британците предпазен механизъм за ирландската граница. Великобритания иска да постигне бърза сделка за \"Брекзит\", но \"недемократичният\" предпазен механизъм за ирландската граница трябва да отпадне изцяло, за да се предотврати излизането без сделка. Това обяви премиерът Борис Джонсън пред германския канцлер Ангела Меркел в сряда в Берлин, предаде Ройтерс. Припомняме, че предпазният механизъм е разпоредба в споразумението, целяща да предотврати връщането на проверките на границата между Северна Ирландия, която е част от Обединеното кралство, и Република Ирландия, която е член на ЕС. Джонсън продължава да настоява Северна Ирландия да бъде извън митническия съюз на ЕС и при \"Брекзит\" между Великобритания и Ирландия да има твърда граница. Той е неотстъпчив в позицията си три години, след като Обединеното кралство гласува за излизане от Европейския съюз и все още не е ясно при какви условия това ще стане или дали наистина втората по големина икономика в ЕС ще напусне общността, към която се присъединява през 1973 г.   Джонсън, яростен привърженик на \"Брекзит\", който преди месец пое поста министър-председател, е твърде самоуверен в убедеността си, че заплахата от \"Брекзит\" \"без сделка\" ще убеди Меркел и френския президент Еманюел Макрон да приемат неговите искания дори и в последния момент само и само да се договорят. \"Има достатъчно възможности да се постигне сделка\", обяви Джонсън пред журналисти в Берлин. \"Просто искам всички наши германски приятели и германското правителство правилно да ни разберат, че ние във Великобритания искаме сделка.\" Изказването му прозвуча на фона на възгласи на протестиращи \"Спрете \"Брекзит\"!", "date": "2019.08.22", "title": "Меркел даде 30 дни на Борис Джонсън"}
{"url": "https://www.monitor.bg:443/bg/a/view/trymp-pak-se-zakani-da-maha-grajdanstvoto-po-rojdenie-173541", "text": "Президентът на САЩ Доналд Тръмп отново се закани, че ще премахне рожденото право на американско гражданство, пише Ройтерс. По сега действащите закони, всяко дете, родено на територията на САЩ, независимо какъв е произхода и гражданството на неговите родители, става американски гражданин. \"Разглеждаме въпроса много сериозно. Рожденото право, ако родиш дете на наша земя, просто преминаваш границата, раждаш и честито! Бебето е американски гражданин. Честно казано това е абсурдно.\", каза Тръмп пред репортери във Вашингтон. Президентът иска да се отнеме това право на родители, които са влезли в страната нелегално или не са граждани на САЩ. 14-та поправка към Конституцията на САЩ гласи, че американско гражданство получават \"всички лица, родени или национализирани в Съединените щати\". От десетилетия този текст автоматично се тълкува като право на всяко дете, родено на американска територия, да придобие американски гражданство.", "date": "2019.08.22", "title": "Тръмп пак се закани да маха гражданството по рождение"}
{"url": "https://www.monitor.bg:443/bg/a/view/pratiha-podvodnica-pri-titanik-173542", "text": "За пръв път от 15 години, подводница с екипаж се спусна до останките на кораба Титаник, пише Би Би Си. Международен екип осъществи 5 спускания в Атлантическия океан, до останките от известния кораб, които са на дъното, на дълбочина 3800 метра. Наблюденията им показали, че останките са във видимо по-лошо състояние, отколкото са били при предишното наблюдение. Особено силно гниенето било видно на десния борд на кораба. Историкът Паркс Стивънсън казва: \"Ваната в банята на капитана е любима снимка на ентусиастите, които изучават кораба. Нея вече я няма. Цялата палуба от тази страна рухва, като гниенето само ще се засилва.\" Според Стивънсън, следващият етап от разрухата на Титаник ще е сриването на част от покрива на кабините на носа, което ще закрие изгледа към вътрешността на кораба. Силните океански течения, солената вода и бактерия, която яде метал са трите фактора, които разрушават останките на Титаник.  Корабът е на океанското дъно от повече от 100 години, като се намира на около 600 километра от бреговете на канадската провинция Нюфаундленд. Пътническият лайнер, който е бил най-големия кораб от този вид по това време, катастрофира в айсберг. От 2200 пътници и екипаж загиват над 1500. Експедицията за оглед на Титаник се прави от същия екип, който наскоро се спусна до дъното на най-дълбокото място в Световния океан - Марианската падина. Спусканията се правят със специална подводница, носеща името Ди Ес Ви Лимитинг Фактор (DSV Limiting Factor). Тя е дълга 4,6 метра, висока 3,7 метра и е производство на американската компания Трайтън. Корабът лежи на дъното разцепен на две основни части, които са на около 600 метра една от друга. Спусканията на подводницата бяха заснети от компанията Атлантик Продъкшън, която ще направи документален филм. Освен наблюдение, подводничарите провеждат и редица проучвания. Те изследват живота на тази голяма дълбочина и ниски температури, както и скоростта, с която гният различните видове метал при тези условия.  ", "date": "2019.08.22", "title": "Пратиха подводница при Титаник (ВИДЕО)"}
