{"url": "https://www.monitor.bg/bg/a/view/dyshterja-na-armenski-tyrgovec-syzdala-nacionalnoto-cvete-na-singapur-151699", "text": "Най-голямата дъщеря на арменски търговец е създателят на хибриден сорт орхидея, която от 1981 година е призната за националното цвете на града – държава Сингапур, разказват служителите на националната ботаническа градина, където  се отглеждат над 1000 вида тропически растения и която от 2015 година е в световния списък на ЮНЕСКО за културно и природно наследство. Най-голямата дъщеря на арменски търговец е създателят на хибриден сорт орхидея, която от 1981 година е призната за националното цвете на града – държава Сингапур, разказват служителите на националната ботаническа градина, където  се отглеждат над 1000 вида тропически растения и която от 2015 година е в световния списък на ЮНЕСКО за културно и природно наследство. Името на Агнес Йоаким /  (Ашхен Хокакимян)/1854-1899/ , второто от общо 11-те деца  на арменеца Парсик /Василий/  Йоаким и Урелия Захария , създателката на хибридния вид  Vanda Miss Joaquim е почти легендарно за ботаниците, които се грижат за богатството от растения и дървета върху малко повече 740 декара в мегаполиса, който вече няколко десетилетия изпълнява правителствена програма за превръщането си в град – градина. Ванда, една от най-скъпите и най-много търгувани орхидеи по света е създадена официално през юни 1893 година, но печели първото място за най-рядко цвете 6 години по-късно, два месеца преди смъртта на създателката си  на  2 юли. Споровете между учените-ботаници  дали тя е плод на природата или е изкуствен хибрид продължават десетилетия и дали арменката е неин създател или това е пръст на Бога. Мнозина от изследователите отдават предпочитанията си на англичанина Хенри Никълъс Ридли,човекът който на практика превръща идеята на сър Томас Стамфорд Бингли Рафълс за създаването на уникалната тропическа градина в реалност. В крайна сметка през 2016 година името на Агнес Йоаким е утвърдено като официална „майка“ на хибрида от Борда на националните паркове и Съвета за национално наследство и се слага точка на научните спорове. Хибридът е кръстоска между местна, сингапурка орхидея и вирееща на остров Борнео вид- На практика Сингапур е единствената страна в света, която е избрала хибрид за свое национално цвете, като това е станало в оспорвано съревнование измежду 40 цветя, измежду които е имало още 30 други орхидеи.Аргументацията за избора включва неговата удивителна издържливост и способността да цъфти през всичките годишни сезони. Създателката на цветето е погребана в двора на арменската църква „Свети Григорий Просветител“ , която е най-старият християнски храм в града на Мерлион /построена е била през 1835 година/ и там грижовни ръце са засадили орхидея. През 1994 година цветето е изобразено върху едноцентовата монета на държавата с един от най-високите иконоимически ръстове по света. „Няма работили за селекциониране на различни видове и хибриди, които да не са оставили отпечатък върху градината, през десетилетията хора от цял свят са направили така, че тя да се превърне в скъпоценен камък…“, категорични са специалистите от центъра за хибридни орхидеи в националната ботаническа градина. И припомнят, че в тяхната лаборатория през изминалите десетилетия са регистрирани над 630 хибрида. Част от  тях носят имената на личности като Нелсън Мандела, Маргарет Тъчър, Бан Ки Муун, Андреа Бочели, Рики Мартин, Джеки Чан и разбира се на принцеса Даяна.Която така и не успяла през 1997 година, когато орхидеята била селектирана да я получи заради трагичната си кончина. Кръстени са на тях в чест на гостуването им в градината, решението за наименованието им далеч не е било леко и без спорове, стигало се дори до остри спорове дали „кръстниците“ заслужават високата чест. Част от споровете могат да бъдат открити сред над 30-те хиляди тома на основаната през далечната 1875 година библиотека , част от които са за свободен достъп, а друга само за специалисти.Впрочем там в специално защитено от външни влияния помещение се пазят оригинални творби по ботаника още от 1531 година, като близо 2 000 от томовете са създадени преди 1890 година. В отделно помещение са архивите от епохата на колониалното владение.При повече настоятелност можеш да научиш как са били спасени във времето, когато Сингапур е бил завладян от японците през Втората световна война , когато голяма част от англичаните – ботаници са били третирани като военнопленници и и били пратени от окупаторите да …правят тухли. Въпреки нерадостните спомени от онези време сингапурците не са пропуснали да зачетат и имената на японските учени в униформи, които са успели да съхранят в голяма степен постигнатото преди тях и да го предадат на бъдещите поколения. Ботаниците от градината, основана през 1822 г. от британския пътешественик-изследовател и считан за „баща на  Сингапур“  сър Томас Стамфорд Бингли Рафълс (1781-1826 г.) разказват че някога е имало 228 вида местни орхидеи, като днес за 164 от тях се смята, че са безвъзвратно загубени, 56 се смятат за критично застрашени , три са в зоната на уязвимост и едва 5 са често срещани. От 1995 година, когато започва да действа правителствената програма за опазването на това цвете 33 от натуралните видове са възстановени и съществуват под формата на 20 000 растения на 40 различни места.Какво означава това могат да разберат единствено хора, влюбени в цвета, който според една от многото легенди се е родил след като богинята Венера , докато се любела с поредния си небесен избраник …изпуснала сандала си. И той се превърнал в орхидея. Впрочем легендите за произхода на цветята от семейство  Orhidacede половин дузина, като всяка една от тях претендира за по-голяма достоверност.Аз лично си избрах онази, в която цветето се е появило от  момък, влюбил се в една от придружителките на Дионис , когато богат на виното и веселието първоначално решил да убие, а накрай се смилил и превърнал в примамка.Знам ли защо, може би защото грудките на орхидеята имат формата на …тестиси, а някои от видовете са си направо хищници. В ботаническата градина  на Сингапур, откъдето само през миналата 2017 година са преминали близо половината от над 14-те милиона туристи в града-държава не пропускат да напомнят, че 500 година преди н.е. мислителят Конфуций е определил уханието на орхидеята с израза Кралско ухание. Според него тя е символ на пролетта, изяществото и приятелството, на любовта и любовното щастие, а според последователите на фънг шуй  е и и носител на любов.Не зная доколко е вярно последното, но истината е че само преди година ботаниците от тукашната лаборатория са създали хибрид с ухание на …шоколад, който без съмнение си е афрозодиак от най-висша степен.", "date": "2018.12.07", "title": "Дъщеря на арменски търговец създала националното цвете на Сингапур"}
{"url": "https://www.monitor.bg/bg/a/view/horoskop-za-8-14-dekemvri-151698", "text": "Какво ви вещаят звездите през седмицата... В съботния ден вървите против усещанията си, а това до вечерта ще ви създаде доста главоболия. Родените в първата декада може да имат проблеми с родители и деца през уикенда. Странични хора и фактори ще се намесват при взимането на важни семейни решения. Ще се изнервите и в понеделник трудно ще се справите с изискванията на работното място. На 10-и не се препоръчва работа в екип и излишно споделяне на намерения. Не планирайте общи събрания и не се изказвайте неподготвени. Каквото отложите за 11-и ще мине много по-добре. От 11-и на обед до 12-и на обед ще имате късмет при всяка среща и разговор. Ще се намери изход от неприятна ситуация и ще се спечелят нужните хора на ваша страна. В този период и диетите са противопоказни. Планирайте обилни обеди и вечери с приятни на сърцето и душата ви хора. Следобед на 12-и са благоприятни и вероятни връзки с чужбина. Едно обаждане ще промени програмата ви за празниците, може да се решите да гостувате или да разберете, че ще ви дойдат гости. До обед на 13-и не е време за недоволство. Приемайте нещата такива каквито са и не желайте друго. Интуицията ви се изостря, ще усетите накъде ще задуха вятъра на промените. От обед на 13-и до петък на обед внимавайте в приказките, пазете свои и чужди тайни. Някой ще се опита да надникне в кореспонденцията ви, да спекулира и да се възползва от тайните ви. Съботният ден е благоприятен за пътувания и командировки, за планиране и размишление в посока на новите ви инициативи. До вечерта ще намерите нужната подкрепа и защита. Съдбата ви готви подарък, а и близките ще направят жестовете, които очаквате. Срещите ви в неделя може да променят живота ви в благоприятна посока стига да не намествате чувствата в работата. Направете посещенията, които ще действат в посока на бизнес интересите ви. В момента е добре да се уреждат и слагат в ред имотни и наследствени дела. В понеделник работете в градината на личния си интерес. Не е за препоръчване екипната работа, особено ако има опити да се стовари цялата отговорност на ваш гръб. До обед на 11-и отклонявайте покани за съвместни инициативи. Навлизате в период на рискови съюзи. Родените в първата декада може да очакват проблеми с документи и общи средства. До 12-и на обед няма да напълнеете, независимо какво и колко ще изядете. Задоволете желанията си и тези на близките, сгответе си любимото блюдо или се обадете на мама да го приготви. 12-и е ден на прозрение за бъдещето, стига да не позволите на чувствата да натежат и окажат влияние на подсъзнателното ви усещане. На 13-и до обед идват предложения от чужбина. В петък си осигурявате нужните договори и участия. В събота до обед ограничете контактите. Родените в третата декада може да отложат пътувания или да получат откази за посещения и срещи. Ден за обмисляне и планиране. Нищо сериозно да не се започва. Направете някому подарък, върнете си дълговете, особено дългът на внимание към родители и деца. 9-и е денят на комплексарите. Не позволявайте да ви притесняват странични хора с работата, която не могат, не умеят или не успяват да свършат. Не се занимавайте с нищо сериозно. Важното на 10-и свършете бързо. С напредването на деня се очертават вмешателства в личния ви избор и програма. Ден на фатално привличане, на срещи, които може да ви вкарат в дългове или да ви провокират да действате в посока на чужди интереси. За 11-и планирайте делови срещи и разговори, както и подписване на нови договори и споразумения. Ще получите защити и права на достъп, ще уредите пари по спонсорски програми и може да получите чаканите отговори и предложения от чужбиа. До 12-и на обед си стиснете ръцете за новите съюзи и съвместни начинания. Това е период, в който и храната изцяло се превръща в енергия. Няма да напълнеете, колкото и да изядете. От 12-и вечерта Меркурий вече ви гледа в опозиция от Стрелеца. На 13-и лагерите ще се оформят и в петък ще ви бъдат поставени ултиматуми. В тези дни може да очаквате провокации в работата. Ще се събудите с вдъхновение и озарение накъде да вървите. До обед направете първата крачка в избраната посока. С напредването на деня може да се очакват неприятни намеси и проблеми, особено ако се налага да замествате колега през уикенда. Не поемайте чужди ангажименти и не позволявайте намеси в своите. До 11-и преминавате през прегради и остри сблъсъци на интереси. Ще се наложи да се заемете с нуждите на родители и деца и решението на вашите проблеми ще се отложи. Не планирайте отсъствия, ако усещате, че ще има нужда от присъствието ви у дома и на работното място. За понеделник се очертават проблеми с документи и предписания. Не се препоръчва работа в екип. Така отговорността съвсем ще се размие или ще се стовари на гърба ви. Не си позволявайте да започвате съвместни проекти, ако не е уточнено кой пие и кой ще плаща. 11-и е ден за срещи и делови участия, за преговори и сключване на нови договори. Дано сте изчистили проблемите от предните дни. До 12-и на обед ще излезете от проблемната ситуация. В този период диетите са противопоказни, доставете си радост за сетивата. Ако мислите за някого той ще ви се обади още в четвъртък и в петък може да направите първата си успешна крачка в съвместната работа и живот. Вечерта чакайте посещение на личната си муза. Проблемите остават в миналото. 8-и е денят на устата Ще се събудите с желанието за някаква храна. Точно от нея имате нужда, така че доставете си я, пригответе си я. В този ден не се препоръчват безразборни връзки. Насочете се към това, което неустоимо ви привлича и се радвайте на живота. В неделя намалете деловата активност. Не се занимавайте с нищо сериозно и не позволявайте да ви вкарват като страна в отношенията между други двама. В този ден третият е не само излишен, но и вреден с присъствието си. 10-и позволява да овладеете мнението и амбициите на група хора и да ги насочите в посока на личните си интереси. Денят не е благоприятен за работа в екип, но ако си шефът и ти се разпореждаш придобивките ти са сигурни. Ще направите приемливи за подчинените личните си намерения и амбиции. На 11-и може да се очакват проблеми в любовта и тенденция към изневери. Луна и Венера образуват кармичен кръст с рожденното ви Слънце. Едно ваше отсъствие от дома ще стане повод да изневерите или да ви изневерят. До 12-и на обед не се ограничавайте в храната, но е добре да се ограничите в сексуалните контакти. Сутринта на 13-и може да ви се обадят тези, за които сте си мислили. Препоръчват се връзки с партньори от чужбина. Купете билет, уговорете посещение по празниците. Не споделяйте с много хора и внимавайте какво си пожелавате. 14-и е ден за пътувания и приятни срещи. В събота до обед ограничете контактите. Може да се очакват проблеми и провокации. Но от обед навлизате в стабилизиращ период. Ще доминирате в средата и в семейството, ще получавате дължими услуги, подаръци и покани за гостуване, за съвместни делови и лични инициативи. Доверете се на инстинктите си и в неделя, когато с лекота ще свършите всяка работа, ще спечелите състезание и конкурс и ще стигнете първи до финала на големите очаквания и надежди. Ще ви се обаждат с покани и предложения хора, които отдавна проучват работата ви. В понеделник може да получите изгодно предложение. В този ден не е добре да се работи в екип, но ако имате възможност за солова акция и стартиране на собствен бизнес проект непремено ги осъществете. На 11-и може да получите нужната подкрепа и финансиране. Но в една съвместна инициатива ще трябва да работите и за тези, които мързелуват или да делите парите, които лично вие ще спечелите. От 11-и до 12-и на обед не е време за диети и всякакъв тип ограничения. Очертават се полезни срещи и обмен на мнения. На 13-и важното свършете до обед, след това навлизате в рисков период. Внимавайте какво си пожелавате, за да не се чудите как да се отървете после от него. В петък проблемите никнат като гъби, внимавайте с храната. Ще ви откраднат идеите. Качвате кръвното, обострят се алергиите. Навлизате в тридневен рисков период. Важното за събота свършете до обед, когато интуицията ще ви помага, а във връзките ви ще има повече взаимност и разбиране. Следобед не се занимавайте с важни делови задачи. За неделя и понеделник не планирайте нищо ново като работа, отговорност или отсъствие, особено ако не сте ги съгласували и споделили с близките и с шефовете. Не е време за  командировки, независимо колко ще ви платят и какви екстри ще получите. Семейството да е на предна позиция. Не поемайте чужди задължения и отговорности. Може да излезете виновни за чужда вина. На 10-и не се включвайте в колективните инициативи. Ден на фатално привличане и влияние. Може да бъдете зарибени с обещания, които няма да се изпълнят. На 11-и сключете нови договори, преговаряйте по важните за работата и бизнеса ви въпроси и добре си хапнете. До 12-и на обед диетите са противопоказни, храната изцяло се превръща в енергия. В сряда следобед ще ви търсят тези, които мислят за вас и ви помагат от разстояние. До 13-и на обед чакайте подаръци и покани от чужбина. Каквото си пожелаете в тези дни ще се сбъдне. Не започвайте на 14-и с лъжа, ще се наложи и за още нещо да излъжете. Вероятни са компромати. Вечерта лесно се прощават прегрешенията. Вървите към сдобряване, но тертият в ситуацията ще си поплаче. В събота ще се събудите с ясното усещане за полезното и вредното, за посоката на връзките и работата ви в бъдеще. Ако нещо ви се дояде непремено си го сгответе. Тялото и душата ни дават знаци. Който е настроен да ги усети ще спечели и ще се почувства добре. Вечерта с пълна сила действат едиповите комплекси, а това ще помогне да притиснете с изисквания околните, а и те да се чувстват длъжни да ви съдействат. В неделя нищо  да не се прави на всяка цена. Пасивността е губеща, но и пренапрежението трябва да се избягва. В понеделник дайте ход на нови проекти, водете преговори, но не влизайте в коалиции и в съвместни инициативи. 11-и поставя на изпитание любовните ви връзки, особено ако са с колега. Навлизате в нестабилен период. На 12-и планетата на бизнеса Меркурий ще напусне вашия знак и вече ще стимулира проектите на Стрелеца. Може да попаднете в изолация, но случващото се в момента ще ви отвори път извън страната или ще помогне да се решите на крачка в нова област на опитност, ако нещата на старата ви работа не вървят. Ако се концентрирате и усилено мислите за някого той ще ви се обади с предложение и покана. 14-и е един от силните ви дни за месеца. Вероятни са емоционални изповеди и привличания. Каещите се грешници се завръщат. Ще ви осени и блестяща идея. В събота ще се събудите с вдъхновение. 8-и е благоприятен за пътуване, планиране, размишления и стиковка на плановете с бъдещи и настоящи партньори. Не бързайте с инициативите, независимо подкрепата, която ви обещават. В неделя някой ще се откаже, друг ще попадне в проблемна семейна ситуация, а това ще отложи част от амбициозните ви проекти. Все пак в тези дни родените в третата декада ще постигнат нивото, което гонят отдавна с приятелски срещи и влизане в определен кръг на познанства. Не бързайте на 10-и да организирате колективните действия. Противопоказно е да се работи в екип. Вероятно е някой да ви подложи крак надявайки се да заеме вашето място. Не поверявайте на друг важните си задължения и отговорности. 11-и е удачен ден за срещи и подписване на нови договори. Сега е момента да си стиснете ръцете и да отстоявате принципна политика. Връзки с чужбина може да ви донесат допълнителна работа и доходи. Диетите са противопоказни. От 12-и Меркурий навлиза във вашия знак и дава ход на нови бизнес инициативи. Дори замразени проекти може да се съживят и да донесат пари по празниците. Обединете семейните интереси, действайте задружно. На 13-и важното да се свърши до обед. След това навлизате в рисков период и в петък може да се очакват различен тип алергичности както към хора, така и към храни и медикаменти. Проверявайте срока на годност. На 8-и ще се събудите с някакво силно желание и усещане. Доверете се на сетивата. Ако нещо ви се дояде наблегнете на тази храна до другото новолуние. Този ден залага тестова програма във връзките. Родените в първата декада ще изживеят мъчителни моменти до края на деня, а и в следващите два дни няма да ви е леко. В този уикенд може да ви обземе чувство за малоценност и подценяване на собствените си възможности, дарби и таланти. Хората с комплекси ще позволят на някой некадърник да ги изпревари и може би да им отнеме любовта. В понеделник не играйте екипно и не се приобщавайте към нови групи по интереси и бизнес. Не сменявайте и треньора. Вероятно е да бъдете използвани и провокирани. Ще се почувствате като бяла врана сред черното ято. Но на 11-12-и вече обличате жълтата фанелка и показвате ниво. В тези дни може да спечелите конкурси, да се изявите на състезания, да получите така желаното повишение и преназначение. Организирайте делови и творчески мероприятия и си хапнете добре. В тези дни не се пълнее, но банковата ви сметка може да се напълни. Вечерта на 12-и чакайте обаждане и покана от чужбина. До обед на 13-и водете преговори, купете билет или се пригответе за гости. На 14-и близък ще се нуждае от грижите ви. Очертават се алергичности и зарази. В петък вечер си останете у дома. В събота проявете щедрост, раздайте ненужни вещи, правете това, за което ви помолят и ако нещо ви се дояде не се лишавайте. Избягвайте неприятни срещи и не яжте това, което ви настройва негативно дори и с риск да обидите готвача. Вечерта някой ще плаче на рамото ви или сами ще се почувствате подценени и онеправдани. Това ще бъде вечер на комплексарите. Някой ще си притесни и няма да каже думите, които е подготвил. И в неделя вървите по тънък лед от илюзии и страсти. Пасивността е нежелателна, но нищо ново не е добре да се започва. И ако сте готови за публична изява действайте още в понеделник, но не забравяйте, че в този ден не се препоръчват съвместни инициативи. Друг ще обере лаврите от общото ви участие. На 11-и Луната навлиза във вашия знак, а от 12-и Меркурий вече ще ви гледа в хармоничен аспект от знака на Стрелеца. Очертават се два дни на победа, на лични и професионални постижения и награди. Вероятно е повишение или допълнителен ангажимент, който добре ще се оцени и заплати. Всяка среща на 11-12-и ще е от значение и ще разширява пълномощията ви. Възможно е някакво особено прозрение и озарение за бъдещето и за избора, който трябва да се направи. Вечерта на 12-и не оставайте на чуждо място. Може да ви спретнат компромат. 14-и ще ви зареди  с енергия и ще позволи да елиминирате конкуренцията. На 8-и избягвайте конфликтите и бурните емоции. Ще почувствате ясно къде трябва да бъдете, кои са вашите хора и от кого трябва да бягате. Доверете се на усещанията си и по отношение на храната. Наблегнете на това, което ви се дояде, не яжте само, за да не обидите някого. Родените в третата декада са в рискова позиция. 9-и е проблемен за хората с комплекси. Тези, които добре познават слабостите ви ще ви използват и предизвикат. Не се ловете на бас, не участвайте в опасни състезания и не давайте обещания, които трудно ще изпълните. В понеделник се отделете от стадото, дори и да ви критикуват. Съвместните проекти няма да проработят и ще ви загубят времето, но това което свършите сами ще потръгне и ще ви донесе ползи. 11-12-и са дните, в които храната изцяло се усвоява и превръща в енерия. Колкото и да изядете до обед на 12-и няма да напълнеете. Започнете нова дейност и проект, подпишете нов договор и кандидатствайте за нова служебна позиция. На 12-13-и подайте документи и за работа в чужбина или в чуждестранна фирма. В тези два дни интуицията ви работи на макс. Засилват се и телепатичните контакти и ако мислите за някого той ще ви потърси. На 14-и сте в рискова позиция. Вероятни са стомашни проблеми, алергичности или някаква болка, която ще изисква бързата ви реакция. Не ходете на недостъпни места за уикенда.", "date": "2018.12.07", "title": "Хороскоп за 8-14 декември"}
{"url": "https://www.monitor.bg/bg/a/view/sinyt-na-banev-svidetel-sreshtu-nego-ostaviha-dvojkata-v-aresta-obzor-151696", "text": "Синът на Николай Банев от втората му съпруга Дочка – Николай-младши е един от 15-те свидетели срещу него и настоящата му жена Евгения. Това стана ясно в спецсъда на делото за гледането на мярката за неотклонение на Баневи. Двама прокурори поискаха от съда да наложи най-тежката мярка за неотклонение „задържане под стража“ на Евгения и Николай. Държавното обвинение изчете имената на 15-свидетели, които са дали показания за дейността на Баневи, сред които и това на Николай-младши. Част от свидетелите са дали показания пред съдия. Те са бивши изпълнителни директори, счетоводители и началници в заводите, които Баневи са довели до фалит и разграбили. Един от адвокатите на семейството, което беше арестувано в Ница на 26 октомври т.г. и екстрадирано у нас на 6 декември след европейска заповед за арест уважена от две съдебни инстанции във Франция, е адвокат по КТБ. Прокуратурата заяви, че след смъртта на Дочка Банева през август 2005 г. Николай и Евгения създали организирана престъпна група, в която е участвала и майката на Банев – Мария. Защитата на Баневи пледира, че няма доказателства да са източвали заводи и да са прали пари и дори заяви, че не трябва да има спрямо тях никаква мярка за неотклонение. Самите те се държаха доста самонадеяно в съда. Когато им беше дадена думата, от листчета изчетоха надълго и нашироко колко добре са управлявали дружествата и как международната обстановка и свиването на пазарите били причина за фалита им. За златните бижута и кюлчета врзиденцията им в столичния кв. Бояна Евгения Банева каза, че с дребнотемия няма да се занимава. Тя поиска да я пуснатс подписка или електронна гривна, за да може да се грижи за трите им деца – едно на 12 г. и двама близнаци на 9 г. Съдът обаче уважи искането на прокуратурата и наложи на двамата най-тежката мярка „задържане под стража“. Мотивите затова са, че има обосновано предположение за тяхната съпричастност към престъпленията, за които са обвинени, няма опасност да се укрият, но на свобода има опасност да извършат друго престъпление. Съдът изчете част от показанията на 15-те свидетели, които подробно разказват как Баневи са водели предприятията до фалит и схемите на тяхното източване.Решението на спецсъда може да бъде протестирано и обжалвано пред апелативния спецсъд. 77-годишната Наказателната отговорност от Николай Банев и Евгения Банева ще бъде търсена по 7 обвинения - за длъжностно присвояване на пари и вещи, собственост на \"Полимери\" АД, \"Елма\"АД, \"Химически завод Панайот Волов\" АД и \"Топлофикация Казанлък\" АД в общ размер на 84 682 896 лв./ чл. 203 ал.1 НК/; за избягване установяване и плащане на данъчни задължения в размер на 231 052 лв. на като управляващи \"Полимери\"АД, в размер на 1 515 235 лв. като управляващи на \"Партнърс комерс\" ЕООД и в размер на 2 623 816 лв. като в управляващи \"Елма\"АД / три престъпления по чл. 255 ал.3 НК/; за пране на пари в особено големи размери - 589 811 132 евро и 225 000 лева / чл. 253 ал.5 НК/; за държане на боеприпаси.", "date": "2018.12.07", "title": "Синът на Банев свидетел срещу него, оставиха двойката в ареста (ОБЗОР)"}
{"url": "https://www.monitor.bg/bg/a/view/otkriha-trup-v-shahta-do-izkopa-na-bulevard-vyv-varna-151700", "text": "Труп в шахта до изкопа на новостроящия се бул. „Васил Левски“ във Варна бе открито малко преди 18 часа, съобщиха очевидци. Полицията изяснява обстоятелствата около намереното тяло, уточниха от ОД на МВР-Варна. Трупът бил забелязан от преминаващи край мястото на път за дома им, които веднага подали сигнал на тел.112. Намереното тяло е на мъж. Веднага на мястото е изпратена група криминалисти, която в момента прави оглед. До момента не е ясна причината за смъртта. Извършва се оглед и от съдебни медици, след което трупът ще бъде откаран за аутопсия. По случая е образувано досъдебно производство, уведомена е прокуратурата, коментира случая Ивана Милева от ОД на МВР-Варна. Преди това, на принципа на препредаване на мълвата от уста на уста, се стигна до новината, която бе съобщена от някои медии за намерени три трупа, изхвърлени в шахта. Коментираше се, че единият се е самоубил, като преди това е убил другите двама. Единственото вярно е, че мястото на инцидента е отцепено от полицията, а трупът в шахтата е на мъж, поясни Милева. Все още не е установена самоличността на загиналия, казаха още от ОД на МВР-Варна. Варненци припомнят, че вече има няколко инцидента около новостроящия се булевард, които досега се разминаха без жертви. При единия от случаите подпийнал шофьор скочи от височина повече от 10 метра с лекия си автомобил БМВ от кръговото край автогарата в изкопа на трасето на строящия се булевард и оцеля като по чудо. В друг случай шофьор се натресе в мантинелата на същото кръгово движение и я потроши.", "date": "2018.12.07", "title": "Откриха труп в шахта до изкопа на булевард във Варна"}
{"url": "https://www.monitor.bg/bg/a/view/maraja-keri-izliza-na-scena-samo-s-drehi-unikati-151678", "text": "Марая Кери стъпва на сцена само ако е облечена в дреха, ушита специално за нея. Това разкри един от дизайнерите, които се грижат за нейната визия Никълъс Бру. Често тя се появявала при него с точно определена идея. ''Мрази да пробва хиляди рокли. Обича нещо, ушито специално за нея и единствено по рода си, особено когато става дима за концерти и снимки на видео клип“, споделя той пред списание „Пийпъл“. ''Марая практикува това от ужасно много време. Харесва тялото си и знае какво й стои добре. Много ме улеснява, защото винаги знае какво иска“, допълва Бру. Дизайнерът споделя, че изпълнителката на „All I Want for Christmas is You“ е доста ексцентрична. Гуруто, който облича и Фърги, описва работата си с Кери като „много лесна“, защото винаги е отворена за „нови идеи“, дори и да има идея какво иска. „В интерес на истината, никога не е искала нещо точно определено. Просто ми дава посока и аз вече знам какво ще й хареса“, казва още Бру.", "date": "2018.12.07", "title": "Марая Кери излиза на сцена само с дрехи уникати"}
{"url": "https://www.monitor.bg/bg/a/view/kanim-djado-koleda-na-promocija-za-60-lv-temata-151692", "text": "Викаме Дядо Коледа у дома с ваучер за 60 лв. Това установи проверка на „Монитор“ в онлайн сайтове. Офертите пък се надпреварват коя да звучи по-оригинално и примамливо. „Далеч, далеч на север, там, където снежната покривка трудно се разделя със земята, живеят белобрадият старец, баба Коледа и елфите, творящи играчки за децата“, така започва една от тях. Промоционалната среща с белобрадия старец варира между 50 и 70 лв., а продължителността й е 30 мин. Цената се оскъпява, ако сме повикали и неговата помощничка Снежанка. Повечето ваучери са валидни за едно семейство с до две деца. Това означава, че ако няколко фамилии се съберат да празнуват заедно, ще трябва да купят няколко ваучера. За трето дете над 10 г. пък се плаща допълнително по още 10 лв. С по толкова отгоре се бъркат в джоба и тези, които живеят в крайните квартали на столицата. Сумата набъбва с 20 лв., ако адресът се намира до 25 км от София.", "date": "2018.12.07", "title": "Каним Дядо Коледа на промоция за 60 лв. (TEMATA)"}
{"url": "https://www.monitor.bg/bg/a/view/vidinski-sydija-blokira-vryshtaneto-na-aktivi-na-ktb-151697", "text": "Видински съдия е на път да блокира връщането на откраднатите активи, купени с пари от оглозганата от Цветан Василев КТБ. Магистратът, който гледа дело срещу един от големите длъжници на трезора, е поискал Съдът на Европейския съюз (СЕС) в Люксембург да се произнесе по казуса. Това автоматично означава, че и останалите дела, които се водят от синдиците на фалирания от Василев и компания трезор дела срещу длъжници, могат да се окажат спрени до произнасянето на евромагистратите. Искането е съдът в Люксембург да разтълкува правни норми и по този начин да спре за неопределено време даден процес е любим прийом на групата около Българския Мадоф. Преди близо година с подобен юридически блъф укриващия се от БГ правосъдието банкер спря и процеса за конфискация, който тече срещу него. Сега обаче олигарсите се опитват да попречат на действието на закона срещу вторичния грабеж на активи, купени с пари от КТБ. Нормативният акт беше внесен в парламента от депутата от ДПС и наш издател Делян Пеевски и двамата негови колеги от движението – Йордан Цонев и Хамид Хамид. Поправките имаха за цел на активите на опосканата от банкера беглец Цветан Василев КТБ, както и да се предприемат мерки по тяхното връщане в масaта на несъстоятелността на фалирания трезор. Новите текстове в закона предвиждат да се обявят за недействителни всички фиктивни прихващания, цесии и прехвърляния, по които няма действително и адекватно плащане и чрез които по законен път се ограбват активите на КТБ. От влизането му в сила вече минаха над 6 месеца, а за това време синдиците успешно заведоха десетки искове срещу длъжници на трезора. По данни на самите синдици за първата половин година от действието си законът „Пеевски“ може да върне в трезора активи за 240 млн. лв. Очакванията са парите да бъдат събрани от продажбата на имоти, предприятия и други активи, изнесени на публична продан. Новите текстове в закона предвиждат да се обявят за недействителни всички фиктивни прихващания, цесии и прехвърляния, по които няма действително и адекватно плащане и чрез които досега се ограбваха активите на КТБ. Освен това беше предвидено да се обявят за нищожни заличаванията на всички обезпечения, особени залози и ипотеки, извършени от квесторите на банката, за което те не са имали право. Разбира се реакцията на засегнатите от закона, в опит да задържат откраднатото, не закъсня. Активирани бяха медиите от кръга „Капитал“ и присъдружните на Цветан Василев сайтове, като се стигна дори до сезиране на Конституционния съд от страна на ръководения от скандалния му председател Лозан Панов Върховен касационен съд. Именно с тези прихващания и цесии, повечето от които напълно фиктивни, като заведените от банката дела към момента са 205. Все още КС обаче не се е произнесъл по това питане и очевидно олигарсите са намерили друг начин да блокират неудобния им закон – като това послушен съдия да прати питане до Люксембург, с което да замрази за неопределено време делата срещу длъжници на КТБ. С подобен блъф банкерът беглец Цветан Василев се оказа, че може да блокира дела и в Европа. Според юристи преюдициалното запитване на съдия Катерина Енчева от Софийския градски съд (СГС) до Люксембург, което осигури замразяване на делото по иска на антикорупционната комисия за \"гражданска конфискация\" на имущество и активи за над 2,2 млрд. лв. на укриващия се от правосъдието фараон Цветан Василев е неоснователно и може да доведе до негативни последици за европейското право. До момента КПКОНПИ, правителството и синдиците на КТБ са излезли с позиции пред СЕС, че питането на СГС е неоснователно, защото то противоречи на философията на Закона за гражданската конфискация, който позволява отнемане на имущество без значение на изхода по наказателно производство срещу обекта на иска. Очаква се позицията на българската държава да получи подкрепа и от други страни - членки на ЕС, като Ирландия, Великобритания, Словакия и Словения. Заради питането на съдията от СГС до Съда в Люксембург делото за конфискация на имущество и активи на Цветан Василев е спряно от половин година. Решение на СЕС може да се очаква най-рано през втората половина на 2019 или началото на 2020 година.", "date": "2018.12.07", "title": " Видински съдия блокира връщането на активи на КТБ"}
{"url": "https://www.monitor.bg:443/bg/a/view/nimh-ostava-v-centralata-si-151687", "text": "Националният институт по метеорология и хидрология ще остане в досегашната си сграда на бул. „Цариградско шосе“ № 66. Това е заложено в правилника за неговото устройство и дейност, публикуван за обществено обсъждане. От 1 януари 2019 г. Националният институт по метеорология и хидрология от основно звено при Българската академия на науките се преобразува в Национален институт по метеорология и хидрология като юридическо лице, чийто ръководител е разпоредител с бюджет по бюджета на Министерството на образованието и науката. От Академията пък създават нова метеорологична служба, която да се казва „Институт за изследване на атмосферата, климата и водите“и ще започне функционирането си, когато и НИМХ към МОН. По-рано тази седмица обаче Общото събрание на БАН обаче взе решение новосъздаденото научно звено на академията също ще се помещава гр. София, бул. „Цариградско шосе“ № 66. Тогава председателят на Общото събрание на БАН проф. Евелина Славчева обясни, че това решение е предложено от експертна комисия като оптимален вариант. Бившият директор на НИМХ проф. Христомир Брънзов обясни, че те нямат право да се разпореждат със сградите. Те са частна държава собственост и са предоставени на НИМХ към БАН, за да извършват определена дейност. След като те вече ще се извършват от звеното към МОН, сградите също преминават към новия Институт. Брънзов обясни, че към момента само 8 души са подали заявления да продължат работата си към БАН. В правилника е заложено и да бъдат отпуснати 714 щатни бройки за персонала на различните структурни звена в НИМХ. Те са за 1 генерален директор, 4 зам.-генерални директори, 107 за общи структури и 612 за специализирани. Общите ще осъществяват: финансово‐счетоводни и административно‐стопански дейности, административно‐правно обслужване, управление на човешките ресурси и на собствеността, международни дейности, връзки с обществеността и протокол, а специализираните научна, научно‐приложна и оперативна дейност в областта на метеорологията, хидрологията и агрометеорологията, както и иновативна и образователна дейност.", "date": "2018.12.07", "title": "НИМХ остава в централата си"}
{"url": "https://www.monitor.bg:443/bg/a/view/norvejec-specheli-sprinta-v-pokluka-151686", "text": "Норвежецът Йоханес Тингес Бьо спечели първия спринт за сезона от Световната купа по биатлон в Поклюка (Слвн). Той измина 10-километровото трасе за 23:46,3 минути и триумфира, въпреки че пропусна една мишена във втората си стрелба от положение прав. За норвежеца това е първия успех за сезона и 23-и индивидуален в кариерата му. Втори на 16,1 сек. остана Антонен Гигона (Фр), а трети на 16,4 сек. финишира Александър Логинов (Рус). Двамата не пропуснаха мишена в двете стрелби. Седемкратният носител на трофея Мартен Фуркад (Фр), който започна сезона с победа на 20 км, остана едва 24-и в спринта. От българките с най-предно класиране е Красимир Анев, който се нареди на 28-о място. Той стреля без грешка и остана на 1:16,9 мин. след победителя. Владимир Илиев е 33-и с две пропуснати мишени и пасив от 1:32,0 мин., Антон Синапов финишира 54-и с една грешка и изоставане от 1:54,8 мин., а Кристиян Стоянов е 97-и с един пропуск в стрелбата и на 3:16.4 мин. след победителя. В класирането за Световната купа след първите два старта води Йоханес Тингес Бьо с 96 т., следван от Гигона с 88 и др. От нашите Синапов е 36-и с 22 точки, след като бе 19-и на 20 км, Анев е 44-и с 13 т., а Илиев е 50-и с 8 точки.", "date": "2018.12.07", "title": "Норвежец спечели спринта в Поклюка"}
{"url": "https://www.monitor.bg:443/bg/a/view/sydyt-ostavi-v-aresta-falshifi8katori-na-dokumenti-151690", "text": "Специализираният наказателен съд задържа под стража двамата участници в 5-членна организирана престъпна група за изработка и разпространение на фалшиви документи за самоличност, за които Специализираната прокуратура поиска най-тежката мярка за неотклонение. Това съобщиха от пресцентъра от Апелативната специализирана прокуратура. Третият участник в групата днес бе зaдържан под стража по друго досъдебно производство - за държане и продажба на огнестрелни оръжия - калашници, „Макаров“ и цеви, по което също е обвиняем. Смята се, че автоматите и частите за тях са били изнасяни нелегално от завода „Арсенал“ За последният задържан се предполага, че е изпълнявал функциите на посредник на двете престъпни структури. Останалите двама от бандата, съставяла и продавала неистински документи, са с парични гаранции от по 5 000 лева. Специализираната прокуратура възложи на началника на служба „КОС“ при ГДНП проверка в завод „Арсенал“ в Казанлък. Тя е свързана с иззетите на 4 декември 2018 г. в област Стара Загора 17 автомата „Калашников“, 15 пистолета „Макаров“ и 12 цеви за същия пистолет, за които има основания да се предполага, че са произведени в завода и незаконно са изнесени оттам.", "date": "2018.12.07", "title": " Съдът остави в ареста фалшификатори на документи"}
{"url": "https://www.monitor.bg:443/bg/a/view/lozan-panov-blokira-komisija-antikorupcija-obzor-151689", "text": "Скандалният председател на Върховния касационен съд Лозан Панов блокира работата на комисия „Антикорупция“ (КПКОНПИ) с тълкувателно решение. Въпреки, че е проверяван именно от КПКОНПИ за данъчни далавери, Панов лично председателстваше тълкувателно производство на ВКС по дела на комисията и дори нареди списъка с „експерти“ по казуса. Удобно в него беше пълно с лица, познати с опита си по протести и участия в НПО-та, а не с работата си като юристи. В петък стана ясно и че с което се орязва работата на антикорупционния орган по вече отменения закон за гражданска конфискация. Според тълкувателното решение на ВКС прекратяването на наказателното производство е пречка пред правото на иск за отнемане на незаконно имущество. Така според върховните магистрати ако наказателното дело срещу обвиняемо или подсъдимо лице е прекратено преди КПКОНПИ да е внесъл иск за конфискация в съда, се вдигат запорите, а процедурата по отнемане се прекратява. В подобна хипотеза са около 30 внесени в съда дела и още 60, които са висящи в самата комисия. Процесите са за милиони левове и заради решението на Панов и подопечните му десетки незаконно забогатели ще получат съдебна амнистия за имането си. по отменения в началото на тази година ЗОПДНПИ, категорични са магистратите. Сред исковете, които ще останат в съда, са и тези за отнемане на имущество на олигарсите Цветан Василев и Иво Прокопиев, както и срещу подсъдимия за аферата „ЕВН“ ексминистър на енергетиката Трайчо Трайков. Те са за милиони, а срещу Цветан Василев и семейството му - за рекордните над 2 млрд. лв. Последното е спряно и заради преюдициално запитване на СГС до Съда на ЕС в Люксембург (виж горе – б.а.). Тълкувателното решение е подписано от Панов и още 30 върховни съдии. Всеки четвърти магистрат във ВКС обаче не е съгласен с решението и го е подписал с особено мнение. и са двама шефове на отделения в ВКС. От публикуваното тълкувателно решение става ясно, че лично председателят на ВКС Лозан Панов е водел Общото събрание на Гражданската колегия на ВКС, на което е прието решението, блокиращо дела, заведени по иск на антикорупционния орган. Тълкувателното решение на ВКС, свързано с работата на Антикорупионната комисия, идва в момент, когато Панов е проверяван от КПКОНПИ заради установени при пълна данъчна ревизия несъответствия в доходите му в размер на повече от 100 000 лв. След края на проверката срещу него резултатите ще бъдат дадени на прокуратурата, която ще прецени дали е извършил данъчно престъпление, обясни пред журналисти в кулоарите на НС председателят на КПКОНПИ Пламен Георгиев в четвъртък. Преди две седмици Панов отказа да се яви в Антикорупционната комисия да даде обяснения за разминаването, което са открили данъчните. Въпреки Висшият съдебен съвет не е сезиран от КПКОНПИ за поведение, което уронва престижа на съдебната власт. Спорно не само от морална гледна точка е и това, че Панов не се е отвел от тълкувателното дело по казуса с антикорупционната комсия, коментираха юристи. Отделно в петък стана ясно още, че Панов води дело срещу КПКОНПИ заради неподадената от него имуществена декларация. Глобата на Панов вече бе потвърдена от Софийския районен съд (СРС), а сега казусът е прехвърлен на горната инстанция. Това е Административен съд – София град, който Панов оглавяваше доскоро. Така на практика излиза, че Панов жали глобата си от 1000 лв. пред бившите си подчинени. Все още не е ясно дали административните съдии ще си направят отвод заради това, че Панов им е бил шеф.", "date": "2018.12.07", "title": "Лозан Панов блокира комисия „Антикорупция“ (ОБЗОР)"}
{"url": "https://www.monitor.bg:443/bg/a/view/dejvid-bekym-krade-kremovete-na-jena-si-151674", "text": "Дейвид Бекъм „краде“ кремовете и разкрасителните помади на жена си – модната икона Виктория Бекъм. Бившият футболист винаги е искал да се грижи за кожата си, тъй като прекарвал много време навън, но никога не е знаел какви козметични продукти точно да си купи и затова най-лесно било да вземе тези на половинката си. „Крада козметиката на жена ми, защото искам да се грижа за себе си и знам, че тя притежава най-доброто“, признава самият Дейвид. Самият Дейвид наскоро създаде собствена линия заедно с „Лореал“ и признава, че вече е „по-приемливо“ мъжете да говорят за кремове. Пред „Into the Gloss“ той признава: ''Никога нямаше да свикна да използвам пяна за миене на лице, ако не взимах на жена ми. Никога нямаше да отделям време за подобни неща. Но сега вече имам не само пяна, но и маска, и скраб. Толкова по-лесно се приема това от мъжете вече, защото започнахме да се грижим повече за себе си и не ни е срам да говорим за това“. Дейвид призна, че учи двамата му най-големи сина как да се бръснат вече. „Първият път, в който Ромео трябваше да се избръсне, го направих вместо него. Имаше съвсем малко мъх, но беше изключително развълнуван, че татко ще го бръсне. След това го направих и с Бруклин. Предполагам, че ще трябва да го потретя и с Круз“, разказва Бекъм, който за последно се е бръснал гладко преди 15 години.", "date": "2018.12.07", "title": "Дейвид Бекъм краде кремовете на жена си"}
{"url": "https://www.monitor.bg:443/bg/a/view/koj-iska-da-pleni-pravosydieto-151695", "text": "Не е изненада опитът на “вещо” менажирания от Лозан Панов ВКС да блокира работата на Комисията за противодействие на корупцията иза отнемане на незаконно придобитото имущество (КПКОНПИ). Според обявеното дългоочаквано Тълкувателно решение прекратяването на наказателното производство е абсолютна пречка да се води дело за отнемане на незаконно придобито имущество. Ще се блокират десетки дела на антикорупционната комисия за отнемане на имущество за стотици милиони лева, стартирали по реда на отменения в началото на тази година първи такъв закон. Не е тайна, че на въпросното тълкувателно решение се надяваха и цяла редица подсъдими олигарси, искащи да “пленят”правосъдието чрез него. Победата обаче е пирова, защото една четвърт от върховните съдии са се противопоставили на това решение като са изразили особено мнение. Посочили са редица противоречия като това в едни случаи, когато гражданският процес приключи по време на висящо наказателно производство искът да е допустим, а в други - когато все още не е приключил и наказателното производство е прекратено, същият да става недопустим... Пренебрегнат е и последният доклад до Европейския Парламент и Съвета относно напредъка на България по механизма за сътрудничество и проверка от 18 юли 2012 г.в който е посочено че “този закон дава за първи път възможност за отнемане на незаконно придобито имущество посредством производство пред гражданските съдилища, при което не се изисква да има вече постановена осъдителна присъда и което може да бъде образувано след започване на наказателно производство за определени тежки престъпления.” Особеното мнение се базира и на решения на Конституционния съд, но те не са взети под внимание от подкрепилите Решението. Няма да коментираме двойният стандарт на Панов, който се крие от Антикорупционната комисия, но дейно “ръководи” ВКС. Всъщност целта на това бавене на топката не е нищо друго, освен бягство от правосъдие на произведените от постоталитарния преход олигарси В миражно очакване “палачинката да се обърне”. Усилията им обаче ще са напразни.", "date": "2018.12.07", "title": "Кой иска да “плени” правосъдието"}
{"url": "https://www.monitor.bg:443/bg/a/view/sedmichen-monitoring-3-7-dekemvri-151680", "text": "Тихо се сипе първият грип. Всичките прасета на чумави мезета. И лебедовата песен не е вече, каквото там беше. Изразът, че зад всеки велик мъж стои една силна жена, не бива да се възприема буквално. Особено ако въпросната жена ръкомаха и се опитва да го надвиква. Съдебната система у нас е зависима – мантра, която един висш съдия, част от тази система, повтаря до премаляване. Днес тук, утре там – не е важно какво казва, а колко пъти ще го повтори – това е очевидната логика на действията на шефа на ВКС Лозан Панов. Но ако той знае добре какво върши и може да облече думите си в някаква правна форма, никога не е късно покрай него да прелети някой Черен лебед и да оцвъка пейзажа. Умилително и трогателно е старанието на някои половинки на публични личности да се правят на пресаташета и адвокати на съпрузите си. Не може човек да не пусне сълза, докато гледа как с голи гърди (образно казано, да не се приема буквално) те бранят имиджа на главата на семейството си. Всичко си идва на мястото, когато въпросният крайно нуждаещ се от закрила екземпляр побегне с подвита опашка, за да изклинчи от неудобни въпроси. Защото е свикнал да отговаря само на въпроси, към които могат да се прикрепват клишета. Или защото си въобразява, че в чужбина гласът му звучи по-силно и по-авторитетно, отколкото в родните ширини. Не му е лесно и на него. Хеле пък, когато лебедовата му слабост го заглушава. Самодейният театър ще се превърне в истински цирк, ако някои мастити бизнесмени, които попаднаха под ударите на спецпрокуратурата, пуснат на амбразурата половинките си да хлипат или да тропат с крак и да натъртват как са станали жертва на световна конспирация. Банева, ти къде? Рано е за овации. След прочувственото си изпълнение актрисата пита режисьора на спектакъла: - Как беше? - Клетата птица – клати съчувствено глава режисьорът. Върху етикетите на спиртните напитки ще се съобщава информация за методите, използвани при производството на питиетата. Това предвижда нов европейски регламент за производство и етикетиране. Цар Киро и производни са изразили одобрението си към новите правила с израза: „Да ми го турят на... етикета“. Прасета, прасета, всичките прасета на мезета... В навечерието на Годината на Земната свиня този шлагер няма да се превърне в химн. Хич не им върви на прасетата напоследък. Угояват ги, гледат ги, а накрая, вместо да приключат житейския си път с лимонче в устата, откъм Румъния ги връхлита някоя африканска чума и предколедно им разказва играта. Свинската Коледа се отлага за някои села, които са в опасна близост до румънската граница. По стара традиция обаче чумавите кюфтета не се задържат дълго на едно място. 20 000 дядоколедовци на едно място звучи като приказка, ама не е. Два дни след благотворителната проява в Торино фийдът се наводни със снимки на дъртофелници с дълга бяла брада. Едно зло никога не идва само. Следващата седмица във Фейсбук сръчни домакини ще развъртят и баниците с късметите. Тавата на екрана действа като хипноза. То пък едни късмети... Софиянци извадиха късмет заради мръсния въздух – получиха възможността да пътуват цял ден със зелено билетче. Някои изобщо не се впечатлиха – така и така с един билет си пътуват целогодишно, цветът само ще ги обърка. Ако до няколко дни не излязат със сметки колко пари са изгубили от „пътуването за левче“, общинарите навярно ще бъдат принудени да признаят, че точно това е реалната цена на билетчето. Нейде във Франция се провел конкурс за най-противен коледен пуловер. Първенството било отредено на петима юнаци, които се били натъпкали в пуловер с два ръкава. Широко им е около врата на французите. Свалиха „жълтите жилетки“ и се кротнаха в плетена усмирителна риза. Само Макрон седи и се чуди: А сега накъде? На българските дечица няма да им е по мярка коледния пуловер за петима. Затлъстелите деца в България са се увеличили двойно за последните 15 години, сочи доклад на ООН. Както е тръгнало, скоро може да отчетем рекорд – пет съединени пуловера за едно дете. В същото време в начален курс масово се пести от заплати за учители по физическо. Така включеният в програмата час на практика се явява свободен. И тъй като няма къде да изразходват енергията си, децата все по-често си организират боксови срещи в междучасието или наблягат на телефоните и таблетите. Немислимо е политиката срещу затлъстяването да се ограничава само до изчисляване на някакви порциони и до инициативи от рода на „училищен плод“. В повечето случаи въпросният плод е нещо, на което може да сбърчат нос и прасетата. Пък и една ябълка пролет не прави. От една страна децата получават здравословна безплатна закуска, която в повечето случаи носят вкъщи или я изхвърлят в кофата. От друга – директорът е разрешил поставянето на автомат, който пуска нездравословни неща. А от пети клас нагоре никой не може да спре учениците да се разходят и навън – било то до баничарницата, било то до близкия магазин за цигари и алкохол. Импровизирана разходка край което и да е софийско училище, доказва, че фините прахови частици въобще не влияят на учениците, които димят като комин на фабрика до сами входа. Учителите поне проявяват някакъв свян в това отношение и се крият на ъгъла на улицата. Грозната картина на криворазбраната демокрация. След някоя и друга година може да се приема за нормално учениците да се наливат с водка пред централния вход. Колорадо, Пукет, Сингапур или Майкъл, Флорънс и Катрина? Щамовете на грипа, който всяка година традиционно ни връхлита по това време, се конкурират с имената на тайфуните с нежни имена. Грипът всъщност си е един, само усложненията му са различни. Данните сочат, че при интензивна епидемия грипясват над 1 милион души. Успокояващо е, че от това се трупясват само около 2000 души годишно. Грипът броди по улиците с романтично предложение: „Аз и ти, само ние двамата, две седмици в леглото. Какво ще кажеш?“ Ниц технически преглед, ако са те глобили за липсваща винетка и не си погасил задължението, реши парламентът. На същото заседание се прие и предложението за монтиране на ПОС терминали в патрулките на КАТ. Сега ако катаджиите започнат да отпускат и бързи кредити, цена няма да имат. Служители от отдел „Митническо разузнаване и разследване“ при Митница Варна се изтарикатиха и си заслужиха коледните надбавки. Те иззели 260 литра нелегален етилов алкохол от частен дом в Долни чифлик. Това се случило, след като се представили за тайни клиенти по обява в сайт за продажби в интернет. В дома на клетия производител се изсипали една камара пишман клиенти, които награбили всичките 26 туби с ракия на човека. Неслучайно продавачите на цигари по пазара, които никой униформен не ги вижда, държат по две кутии, а останалите са на склад. Да се размятат туби ракия по чужди гаражи обаче, не е чак толкова практично решение. Не се знае с колко ще олекнат, докато стигнат до крайния клиент. А Не дай си, Боже, той да вземе да се окаже и митнически служител... Митничарят Цонко решава да отпразнува успешната акция и подвиква на половинката си: - Цонкее, сипи една ракия! - Ти луд ли си бе, к'ва ракия искаш в осем сутринта! - Т'ва да не ти е антибиотик, ма, да се пие по часове? Прибира се жената и носи три шишета ракия, три стека бира и два хляба. Мъжът ѝ я пита: - Гости ли чакаме? - Не, защо? - Ами що тогава си взела два хляба, ма?! Спипаха надзирател от затвора в Ловеч, който внасял неразрешени вещи за пандизчии срещу авансово плащане. Да беше един, да го съобщаваме като новина, ама като си знаем стоката...", "date": "2018.12.07", "title": "Седмичен мониtоринг  (3 – 7 декември)"}
{"url": "https://www.monitor.bg:443/bg/a/view/izhvyrliha-ot-sporta-nasha-shtangistka-zaradi-doping-151677", "text": "Българска федерация по вдигане на тежести (БФВТ) спря завинаги състезателните права на Даяна Димитрова от клуб „Добрич“, дала положителна проба за диуретика фуросемид на европейското първенство за девойки в Полша през октомври. Там 18-годишната българка спечели шампионската титла в кат. до 48 кг с двубой от 164 кг. Ръководството на федерацията определя случая като лична грешка на състезателката и не приема обясненията на треньора й Божидар Божилов, че въпросният диуретик е използван за сваляне на килограми преди самото състезание. Даяна Димитрова не е била на лагер с националите, а се е присъединила към отбора направо на самолета за Полша. Треньорът Божилов вече също е с отнети завинаги права от БФВТ, като на двамата ще бъдат наложени и парични глоби. Клубът им „Добрич“ пък ще бъде изваден от регистрите на федерацията, а националният треньор Иван Иванов е със строга забележка за неспазване на принципи при определяне на състава. До края на май Димитрова трябва да даде обяснение пред WADA за положителната допинг проба. \"Ще реагираме остро на всякакви опити за самодейност на личните треньори и по тази причина ще продължаваме да настояваме за централизирана подготовка в националните отбори като начин за строг контрол върху медикаментозното възстановяване на състезателите и начин за поемане на отговорност\", се казва в изявление на федерацията. Димитрова дава положителна проба за втори път след миналата година. Добричлийката беше уличена в употребата на фуросемид и преди световното първенство за кадети в Тайланд през април 2017 г. и по-късно беше наказана за 6 месеца. Нейният треньор Божидар Божилов пък отнесе наказание от 4 г. заради повече от един засечени с допинг негови състезатели. Поредният положителен допинг тест на български щангист може да доведе до отнемане на лиценза на федерацията по този спорт (БФВТ), предвижда новоприетия Закон за физическото възпитание и спорта. Освен това може да се стигне и до още по-голямо орязване на олимпийските квоти за Токио 2020 на нашите състезатели, тъй като случаят й е 17-и за българските щанги от 2008 г. насам.", "date": "2018.12.07", "title": "Изхвърлиха от спорта наша щангистка заради допинг"}
{"url": "https://www.monitor.bg:443/bg/a/view/smart-lady-ot-fibank-s-nagrada-v-prestijnija-konkurs-european-excellence-awards-2018-151688", "text": "Лансиращата комуникационна кампания на бизнес програмата Smart Lady от Fibank спечели престижно отличие в конкурса European Excellence Awards 2018. Наградата беше връчена на официална гала церемония в Дъблин, навръх Деня на банкера. Конкурсът с 11-годишна история отличава най-добрите проекти в сферата на връзките с обществеността и маркетинговите комуникации в Европа. Тази година в конкурса участваха 290 проекта, разпределени в 58 категории и избрани между общо 1500 кандидати. Програмата Smart Lady на Първа инвестиционна банка бе отличена в категория „Балкани”, съревновавайки се със световни брандове като Philips, Procter & Gamble и Avon. Изборът на победител във всяка категория се базира на онлайн гласуване и двудневна среща с експертно жури, състоящо се от 38 члена – специалисти в маркетинговите комуникации и PR. Крайната оценка на кандидатурите зависи от журито като критериите, от които се ръководи то, са: иновация, имплементация, комуникационна стратегия и резултат. Smart Lady е нова специална програма, насочена към жените в българския бизнес. Тя включва различни банкови продукти с преференциални условия и редица финансови и нефинансови решения, които предлагат подкрепа, сигурност и спокойствие за дамите предприемачи. Програмата е предназначена за компании, управлявани от жени и за жени със собствен бизнес. Smart Lady от Fibank беше представена за първи път у нас през март тази година. С този проект Първа инвестиционна банка обяви целта си да подкрепя дамите предприемачи в България, предлагайки им изгодни условия за финансиране, участие в различни форуми и обучения, както и гратисен период за връщане на кредита по време на майчинство. Програмата осигурява  дълъг период на изплащане на кредити, включена застраховка „Спокойствие с FiHealth\" и VIP пакет медицинска застраховка „Здраве\" от FiHealth Застраховане за сметка на Банката. „Проектът Smart Lady не е само продукт за финансиране на бизнеси, а комплексна платформа, обединяваща в себе си множество фактори. Това е проект, създаден от мъже и жени, мислещи в една бизнес посока. За първите седем месеца от старта на Smart Lady вече над 200 жени предприемачи са се възползвали от предимствата й. Секторите с интерес към програмата са основно търговия, услуги, образование, транспорт и спедиция, хотелиерство, земеделие, онлайн търговия и др. Програмата е отворена и за микробизнес, като към момента съотношението на жени предприемачи, възползвали се от програмата, е 50:50 между сферата на малките и средни предприятия (МСП) и микробизнеса. До края на годината ни предстоят още два важни етапа: провеждане на серия тематични обучения в различни градове и пускане на онлайн платформа, която да бъде използвана от жените като информационен, образователен и мрежови инструмент“, заяви Илона Станева – директор „Маркетинг и реклама“ във Fibank.", "date": "2018.12.07", "title": "Smart Lady от Fibank с награда в престижния конкурс European Excellence Awards 2018"}
{"url": "https://www.monitor.bg:443/bg/a/view/izdadoha-kniga-za-jivota-i-upravlenieto-na-knjaz-aleksandyr-batenberg-151661", "text": "Александър Батенберг остава в историческата памет като първия владетел на Третата българска държава. На неговото управление са посветени множество изследвания, но нито едно не се фокусира върху личността на младия княз. „Княз Александър Батенберг. Истината за царуването му“, издавана от сдружение „Българска история“, е една различна книга. Написана от Адолф Кох – дворцов пастор и близък приятел на монарха, тя е не просто ценен исторически извор за смутните следосвобожденски времена, но историята на един млад човек, нагърбил се с задачата да постави началото на модерна България. Адолф Кох борави прецизно с информацията, използва конкретни факти, цитира документи и изгражда интересен паралел между личността на княза и младата българска нация, жадуваща да докаже пред света, че заслужава да бъде свободна. Книгата е разказ за първия монарх на Третата българска държава, но и очерк за времената, в които българският народ е изправил глава и е положил основите на съвременното ни общество. В изданието се обръща внимание на всички важни исторически личности от периода. Описани са конфликтите с Петко Каравелов, руските офицери и самия руски император. Князът е представен като обикновен човек – пълен с възможности, но и изпитващ съмнения дали ще може да докара докрай делото си. Човек, който е готов да се жертва за България. „Не се страхувам от войната, защото не се боя от смъртта. Готов съм да умра и с радост бих се освобо­дил от проклетото си положение в София, но само ако от моята смърт последва някоя полза за България. Нека след това споменът за мен не им дава мира, докато не обединят родината си“, са думи на княза. „Княз Александър Батенберг. Истината за царуването му“ може да бъда открита и на щанда на сдружение „Българска история“ на Коледния панаир на книгата.", "date": "2018.12.07", "title": "Издадоха книга за живота и управлението на княз Александър Батенберг"}
{"url": "https://www.monitor.bg:443/bg/a/view/sofijska-filharmonija-otbeljazva-100-godini-lenard-byrnstejn-151660", "text": "В годината на Бърнстейн, когато целият свят отбелязва 100 години от рождението му, Софийска филхармония и маестро Найден Тодоров ще представят неговата Симфония No 3 на 13 декември. Ленард Бърнстейн е един от най-обичаните композитори на всички времена. Автор на мюзикъли, опери, камерна и инструментална музика, той остава в сърцата на почитателите си с енергията, която влага в своите произведения. Сред тях са операта \"Кандид\" и мюзикълът \"Уестсайдска история\". С този концерт Софийска филхармония отбелязва и още една годишнина - 90 години от рождението на големия български композитор Александър Танев. Неговата дъщеря, голямата българска пианистка Борислава Танева, ще представи едно от най-красивите му произведения - Дивертименто концертанте за пиано. Концертът е със специалното участие на оперната прима - сопраното Ина Кънчева и на Националния филхармоничен хор \"Светослав Обретенов\" с диригент Славил Димитров.", "date": "2018.12.07", "title": "Софийска филхармония отбелязва 100 години Ленард Бърнстейн"}
{"url": "https://www.monitor.bg:443/bg/a/view/avtobus-s-deca-katastrofira-kraj-dolno-kamarci-151694", "text": "Три деца пострадаха в тежка катастрофа между училищен автобус и лека кола. Инцидентът е станал край Долно Камарци. Сигналът е подаден в 17.40 часа. На място са изпратени линейки от Пирдоп и Елин Пелин. Това съобщи говорителят на Спешна помощ Катя Сунгарска.  По информация на \"Монитор\" две от пострадалите деца се транспортират към спешния център \"Пирогов\". Малко по-рано според неофициални данни се твърдеше, че децата се транспортират към столичната МБАЛ \"Света Анна\". От болницата обаче засега отричат тази информация. Пострадалите са на 16, 13 и 12 години. Децата са с травми на главата, но няма опасност за живота им. Все още не е ясно колко деца са пътували в автобуса. ", "date": "2018.12.07", "title": "Автобус с деца катастрофира (ОБНОВЕНА)"}
{"url": "https://www.monitor.bg:443/bg/a/view/vryshtat-bljasyka-na-kultova-sgrada-pod-lipite-151683", "text": "Собствениците  на сграда, строена през далечните 1925/1927 години в центъра на Стара Загора връщат някогашния й вид след продължила почти 10 години сага около одобряването на проекта й от националния институт на недвижимите паметници при министерството на културата. Фасадата на някогашната Популярна банка вече е възстановена, до няколко месеца ще бъде обновен и цокълът, в процес на търсене е близък до оригинала на някогашния часовник, който е бил монтиран в специално направената за него куличка на покрива. Триетажната сграда е била проектирана от някогашния кмет и главен архитект на Стара Загора Желязко Рашев, в съседство е била и елитната Юнион банка, съборена заради строителството на конфекционна многоетажна жилищна кооперация през 70-те години на миналия ХХ в. Популярната банка в Града на липите е учредена през далечната 1911 г. от 48 местни жители, пръв неин директор е роденият в казанлъшкото село Енина през 1869 г. учител Иван Нонов, който от средата на септември до към края на декември 1919 година е бил и кмет на града.От 1931 до към 1947 постът е бил заеман от сина му Асен Нонов. През 30-те години акционери в банката са били 2 200 души, като дяловият капитал и фондовете й са били в размер на 12 млн лв. Финансовата институция е разполагала  с 25 млн лв оборотен капитал, със заем, отпуснат от нея е построена сградата на Радио Стара Загора. Банката е одържавена през 1951 година, през десетилетията е ползвана за различни обществени нужди, за няколко години там е бил клубът на старозагорските журналисти. През 1990 година е била предоставена за стопанисване на КТ „Подкрепа“, след реституирането  й  първият етаж е превърнат в култово заведение за жива музика от типа на ирландски пъб, където  концерти са изнесли десетки банди от България и чужбина. Запазено е и мазето, където се е намирал някога банковият трезор превърнат в складови помещения.", "date": "2018.12.07", "title": "Връщат блясъка на култова сграда под липите"}
{"url": "https://www.monitor.bg:443/bg/a/view/mlad-aktior-i-tancior-vliza-v-obraza-na-botev-151684", "text": "Наскоро завършил ВИТИЗ и успешно изявяващ се на танцувалния подиум актьор е харесан за образа на Христо Ботев в новия филм на режисьора Максим Генчев с работно заглавие „Последните 100 часа на Ботев“. На едва 26-годишния, роден в Русе  Ясен Попов Генчев се спрял след наскоро проведен видеокастинг, в който са се престрашили да участват 15 актьори. „Има страхотно излъчване, много е пластичен, освен визуалната прилика е и много одухотворен! Има известна прилика с Милен Пенев, който преди години влезе в образа на Войводата във филма на Никола Корабов „Свобода или  смърт“ от далечната 1968-а“, пестеливо споделя Максим Генчев, който първоначално възнамеряваше да покани за тази роля Иван Юруков. Съвсем наскоро Ясен Попов , който през 2016-а завърши специалността „Театър на движението Пантомима“  в класа на проф. Александра Хонг  бе харесан от режисьора проф. Иван Ничев за участие в най-новия му филм с работно заглавие „Старите кучета“ по сценарий на Юрий Дачев и Татяна Гранитова. В него играе ролята на Яни, който се записва за рейнджър , за да осъществи мечтата си да види света. Засега режисьорът се въздържа да коментира други имена на артисти, които ще се включат в продукцията,за чийто сценарий Генчев е използвал написаното от Захари Стоянов.Финалът с гибелта на Ботев ще останел обаче отворен - петима щели да заредят оръжието си, но зрителите така и нямало да разберат откъде е дошъл фаталният куршум в челото на войводата. Внезапно появили се пречки от финансово естество са отложили снимките , които трябваше да започнат тази есен, като планът е предвиждал заснемането на общи планове с дрон. По неизвестни причини бизнесменът, който в началото на лятото обяви готовността си да финансира с 300 000 лв начинанието се отеглил. „Нямам идея каква е причината, човекът внезапно взе да се дърпа, предложи да направим филм за Гоце Делчев или за Даме Груев, след което каза, че няма готовност…“, сподели Максим Генчев, който води преговори с други родни бизнесмени за спонсорство. 63-годишният ученик на проф. Азарян е категоричен, че все някак ще осигури финансирането , вярва че все още може да разчита на патриотизма сред младите актьори. Ориентировъчно е планирал сцените на битките с потерите да бъдат напролет, все още не е готов с името на актрисата, която ще пресъздаде образа на Венета Ботева.", "date": "2018.12.07", "title": "Млад актьор и танцьор влиза в образа на Ботев"}
{"url": "https://www.monitor.bg:443/bg/a/view/hora-s-uvrejdanija-vyv-varna-shte-imat-oshte-dva-novi-mikrobusa-151673", "text": "Процедура за осигуряване на два нови микробуса за хора с увреждания към другите 6 тече в момента във Варна. Това заяви кметът Иван Портних на церемония по награждаване на членове от Обществения съвет за интеграция на хората с увреждания. Освен новите два буса, общината ще изгради и нов център за лица с множествени увреждания в кв. „Аспарухово“. Той ще е с капацитет за 90 души и в него ще има възможност при необходимост да пренощува хора със специални потребности. „Правим всичко възможно при ремонт на съществуващи сгради или изграждането на нови да бъде създадена достъпност за хората с увреждания. Работим тясно с редица културни институции, за да могат те да посещават безплатно кино и театър“, заяви още кметът. В момента тече ремонт на асансьора за хората с увреждания до спирка „Акациите“, която беше повредена от катастрофирал в нея автомобил. Портних посочи, че общината е направила пълна проверка на всички инвалидни рампи и асансьори в подлезите на града. Основната причина съоръженията да не работят, е проявата на вандализъм срещу тях. „Променихме начина на управление на самите съоръжения, за да не бъдат толкова лесен обект на вандалски прояви. Обектите са поставени под надзор и ще се следят много стриктно“, обясни Портних. По повод Деня на хората с увреждания бяха наградени д-р Радко Радев - председател на  Дружество на инвалидите – Варна, Обретен Михов - представител на Съюз на инвалидите в България в община Варна, Елка Кръстева - председател на Асоциация „Човешки права - стъпка по стъпка“,  д-р Йорданка Ненчева - председател на УС  на Асоциация „Да съхраним жената“ и Мария Чанкова –  член на УС на Сдружение за подкрепа на лица с умствени затруднения. „Искам да благодаря на всички неправителствени организации, с които работим съвместно по теми, свързани за хората с увреждания. Безусловно, много са проблемите и предизвикателствата, но съм убеден, че когато гледаме в една посока и всички заедно насочим усилията си, ще дойдат и добрите резултати\", заяви кметът и добави, че Община Варна ще продължи да развива социалните дейности в града.", "date": "2018.12.07", "title": "Хора с увреждания във Варна ще имат още два нови микробуса  "}
{"url": "https://www.monitor.bg:443/bg/a/view/vadjat-na-svetlo-monumentalni-pana-v-stara-zagora-151681", "text": "Две монументални керамични пана, дело на художника Любен  Пашкулски, които близо 3 десетилетия стояха скрити за зрителите, ще бъдат върнати към нов живот. това ще е възможно с предстоящата реконструкция на концертната зала в някогашния  старозагорски синдикален дом. За  превръщането й в многофункционален културен център с 520 седящи места общината е предвидила над 3,3 млн лв с ДДС, обществената поръчка е спечелена от ДЗЗД „АЙ ЕМ СТАРА ЗАГОРА“, с участници в обединението старозагорските проекта за 300 дни. Сградата е строена през далечната 1979 година, тогава са били поръчани и паната на Любен Пашкулски, чийто проект е бил утвърден от някогашната държавна комисия с председател академик Дечко Узунов. Наскоро отпразнувалият 82-та си годишнина художник си спомня, че по онова време е имал пълната свобода на въображението, никой не му се е месил в работата. Предложил и  приел едното пано на втория етаж да бъде от 9 фрагмента с внушителните размери от 2,5 х 1,2 м. На всеки от тях имало различни фигури, включително на символни за региона места и артефакти като паметника на връх Шипка, фрески от тракийската гробница в Казанлък, житни класове , емблематичното старозагорско лъвче и др. Работата продължила 3-4 месеца, фрагментите от шамот изпекъл в пещта на столичното си ателие. Дни преди официалното откриване в Града на липите се провеждал национален празник на поезията, негов приятел възрастен лирик след рецитала отишъл във фоайето и оставил букета си пред все още недовършеното пано.Другото пано на първия етаж било фигурално, имитирало народни шевици във формата на пъзел. „Като автор съм щастлив, че тези две мои произведения ще бъдат не само запазени, но и отново извадени на показ.Не съм ги виждал поне от 15 години,дори си мислех че са затрити, както се случи не с една и две работи на колеги…“, развълнувано сподели при вестта  за започващата реконструкция на залата Любен Пашкулски.По думите му в Стара Загора имало още една негова монументална работа от онези далечни времена, но тя била похабена  и унищожена при пореден ремонт в сградата след като била приватизирана. Любен Пашкулски е роден през 1936 г. в  село Рогозен, възпитаник е на проф. Александър Поплилов , още като студент в художествената академия започва да прави карикатури за различни вестници и списания, както и да илюстрира книги. За своите многобройни мозайки и керамики е награден с ордена „Св. Св. Кирил и Методий“. През последните няколко десетилетия работи основно в областта на графиката и акварела. Подреждал е изложби в Хага, Холандия;в университета \"Лийдс\" – Великобритания; в. Лисабон, Португалия; в Канзас Сити, САЩ, в Брюксел, Белгия и на много други места.", "date": "2018.12.07", "title": "Вадят на светло монументални пана в Стара Загора"}
{"url": "https://www.monitor.bg:443/bg/a/view/baneva-pred-syda-az-sym-majka-pusnete-me-151679", "text": "„Аз съм майка на три непълнолетни деца, моето желание е да бъда пусната под гаранция, за да изпълня моя основен дълг\", каза задържаната заедно със съпруга си Николай Евгения Банева. Тя се изправи в ранния следобед пред съда, където се гледа мярката й за неотклонение, както и тази на мъжа й. Тя каза още, че няма намерение да се укрива, че били задържани на 26-ти на летището на път за София. „Напълно ще съдействаме на прокуратурата, за нас е много важно това дело да излезе и и ние да бъдем невиновни, защото нямаме намерение с моя съпруг да живеем като бегълци от нашата собствена държава до края на нашия живот“, категорична беше тя. Николай и Евгения Баневи бяха предадени от френските власти на разследващия екип от Специализираната прокуратура. В четвъртък двамата бяха екстрадирани с различни самолети и предадени на летище София. Николай Банев и Евгения Банева са разследвани за 7 престъпления от общ характер, сред които са ръководене на организирана престъпна група, длъжностно присвояване на пари и вещи, избягване установяване и плащане на данъчни задължения, пране на пари в особено големи размери.", "date": "2018.12.07", "title": "Банева пред съда: Аз съм майка, пуснете ме"}
{"url": "https://www.monitor.bg:443/bg/a/view/kijt-yrban-se-krie-s-imeto-pit-tyrmyn-151658", "text": "Пит Търмън е фалшивото име, което кънтри звездата Кийт Ърбън използва, когато се регистрира в хотели и иска да остане инкогнито. Това потвърди самият той като дори разказа как е измислил псевдонима си. Съпругът на Никол Кидман довери, че когато бил начинаещ певец при гастрола му на едно голямо изложение в Минеаполис в САЩ, водещият по погрешка го представил така \"Дами и господа, а сега посрещнете с ръкопляскания Пит Търман!\" Този сгрешен анонс останал дълги години в паметта на Ърбан и той използвал името, когато искал да прикрие своето. Кънтри певецът гостува в популярното австралийско предаване \"Шоуто на Кейт, Тим и Марти\". Ърбан разказа още, че когато бил дете на 10 години, цялата им къща изгоряла и семейството му загубило имуществото си. \"Знам какво е да останеш без покрив над главата! Слава Богу никой от нас не пострада\". Ърбан направи препратка и към горските пожари, обхванали щата Калифорния, като се възхити от начина, по който обикновените хора помагат на пострадалите.", "date": "2018.12.07", "title": "Кийт Ърбан се крие с името Пит Търмън"}
{"url": "https://www.monitor.bg:443/bg/a/view/pijani-zvezdi-na-arsenal-kuponjasvat-s-prostitutki-151682", "text": "Огромен скандал се разрази на Острова. Футболисти на “Арсенал” бяха снимани мъртво пияни с шампанско и водка да вдишват райски газ в нощен клуб в Лондон, съобщава \"Дейли Мейл\". На купона са присъствали звездите Александър Лаказает, Месут Йозил, Пиер-Емерик Обамеянг, Сеад Колашинац и младият Матео Гендузи. На видеото Йозил и Гендузи са хванати с балони в устата, а след това се отпускат на плюшените дивани в заведението. Другите гледат сеир и окуражават френския халф да вдишва газта, а след това изпадат в бурен смях. Йозил предлага и на Хенрик Мхитарян да вдиша, но той отказва. На самото парти е имало и 70 елитни проститутки, твърди още изданието. Сметката в бара пък е била 30 000 паунда. От „Арсенал“ заявиха, че ще направят вътрешно разследване и ако се докаже вината на играчите, те ще бъдат санкционирани.", "date": "2018.12.07", "title": "Пияни звезди на „Арсенал“ купонясват с проститутки"}
{"url": "https://www.monitor.bg:443/bg/a/view/smyrtni-zaplahi-predi-boka-rivyr-151685", "text": "Сериозна ескалация на напрежението беляза очаквания с огромен интерес финал реванш от Копа Либертадорес между „Бока Хуниорс“ и „Ривър Плейт“. Двубоят ще се играе на стадион „Сантяго Бернабеу“ в Мадрид в неделя, а първата среща завърши 2:2. Преди мача президентът на „Ривър“ Родолфо Д‘Онофрио алармира, че е получил смъртни заплахи от стотици фенове на „Бока Хуниорс“. Южноамериканската футболна федерация КОНМЕБОЛ взе официално решение да премести сблъсъка от Аржентина в Испания поради опасения за нови прояви на насилие. ,,Наложително е да имам адекватна охрана, заяви Д‘Онофрио за El Pais. - Получих смъртни заплахи от ултрасите на клуба по мой адрес, към дъщеря ми, жена ми и цялото ми семейство. В момента това се случва. Има 200 или 250 привърженици на “Бока”, които казват, че ще ме убият”, оплака се босът. Двата гранда получиха по 25 000 билета за мача, а испанската полиция обяви, че член на една от най-опасните групи от привърженици на „Бока Хуниорс“ е депортиран от страната. „Един от най-големите хулигани” с дългогодишни криминални изяви е бил забелязан на международното летище в Мадрид в сряда вечерта и е върнат незабавно в родината си. Повече от 2500 испански полицаи ще се грижат за реда около дербито. От мадридската управа пък информираха, че „Ривър Плейт“ ще празнува спечелването на Копа Либертадорес на площад \"Сибелес\" в Мадрид, а „Бока Хуниорс“ - на площад \"Нептуно\", при извоюване на отличието. Тези два площада са фундаментална част от митологията на испанския футбол. На \"Сибелес\" 13-кратният крал на Европа “Реал” (Мадрид) празнува всичките си трофеи, докато от началото на 80-те \"Нептуно\" приютява привържениците на “Атлетико” по време на техните успехи, а понякога и неуспехи. Припомняме, че финалната среща реванш от Копа Либертадорес трябваше да се състои на стадион \"Ел Монументал\" в Буенос Айрес на 24 ноември, но бе отлагана на два пъти поради нападение на феновете на “Ривър” по автобуса на “Бока”, пълен с играчи на тима. Няколко дни по-късно от КОНМЕБОЛ и ФИФА решиха срещата да се проведе в Мадрид заради мерки за сигурност.", "date": "2018.12.07", "title": "Смъртни заплахи преди „Бока“ - „Ривър“"}
{"url": "https://www.monitor.bg:443/bg/a/view/ne-davat-pari-na-grada-s-naj-mrysen-vyzduh-po-programata-za-okolna-sreda-151667", "text": "Комитетът за наблюдение на Оперативна програма „Околна среда” не е позволил на Горна Оряховица да бъде бенефициент и да получи средства за подобряване чистотата на въздуха, въпреки, че според изследванията още от края на миналата година градът е в топ 3 на населените места с най-мръсен въздух в България. Заради този отказ кметът на Г. Оряховица Добромир Добрев вече е внесъл жалба в Софийски административен съд срещу отказа на Комитета, налюдаващ изпълнението на Програмата. Според кмета класирането и избора на седемте града, които ще получат европари е станало на база на подадени некоректни данни за Горна Оряховица. В графата за основен замърсител не е отбелязано, че това е битовото отопление. Според анализите на местната община около 70% от замърсяването идва именно от отоплението с нискокачествени дърва и въглища. Другата грешка е по показател дял на засегнатото население. За всички други градове са въведени брой жители, само за Горна Оряховица са въведени брой домакинства в риск. Така вместо над 44 хил. жители, са вписани 12 628 домакинства, което смъква коефициента на общината и я изпраща в края на класирането на градовете кандидати за евросубсидии. „Не може ежедневно да ни сочат като градът с най-мръсен въздух в цяла Европа, а само за ОП „Околна среда” да нямаме този проблем. Искаме или корекция в Програмата, или да се търси друг, алтернативен начин за реализиране на мерките за подобряване на въздуха. Идеята ни беше с отпуснатите по Околна среда около 8 млн. лв. да се подпомогнат 2800 домакинства за подмяна на отоплението с по-икономично. Сега 99% от еднофамилните къщи около автоматичната станция за измерване на въздуха, са на твърдо гориво. Така те можеха безвъзмездно да преминат на газ, пелети, климатици. Нямаме другимеханизми да накараме хората да спрат да се топлят с нискокачествени въглища и дърва”, вдига ръце безпомощно кметът Добрев. Той е категоричен, че ако Софийския апелативен съд, не обърне внимание на жалбата им, общината ще се обърне за съдействие към европейските институции. От началото на новия отоплителен сезон, в Горна Оряховица са отчетени 25 дни с превишени стойности на фините прахови частици. Очаква се за цялата година те да бъат между 80 и 90.", "date": "2018.12.07", "title": "Не дават пари на града с най-мръсен  въздух по програмата за околна среда"}
{"url": "https://www.monitor.bg:443/bg/a/view/pravitelstvoto-kupuva-2-asansiora-na-bolnicata-vyv-varna-151668", "text": "Правителството е осигурило 180 000 лева за закупуването на два нови асансьора за МБАЛ „Света Анна“ във Варна. От болничното заведение заявиха, че вече са пуснали оферти за доставка към специализирани фирми.   Информацията е потвърдил лично премиерът Бойко Борисов, цитиран от Радио Варна. Очаква се в кратки срокове да бъдат подменени двете съоръжения в терапевтичния блок в Многопрофилната болница за активно лечение „Света Анна“ във Варна. Междувременно районният прокурор Красимир Конов информира, че по случая с падналия на 4 декември асансьор, е назначена съдебно-техническа експертиза, която да установи каква е причината за падането. Според предварителния анализ на експертите, става въпрос за повреда, предизвикана от счупването на детайл от механизма на подемното устройство. Съоръжението е било сертифицирано от Регионалния отдел на Агенцията за метрологичен и технически надзор (ДАМТН). Проверката на близо 40-годишното подемно съоръжение преминала през месец май тази година и сертификатът му важи за една година. Припомняме, на 4 декември, вторник, асансьор с 8 души падна в стария терапевтичен блок на болницата. Шестима бяха леко ранени, а една жена остана за лечение в болницата, след луксация на двете коленни стави. 51-годишната Надежда Андонова е прикована на легло в ортопедията на болничното заведение и не може да се движи, а следващата седмица й предстои операция.", "date": "2018.12.07", "title": "Правителството купува 2 асансьора на болницата във Варна"}
{"url": "https://www.monitor.bg:443/bg/a/view/toto-pechalbi-tiraj-97-151665", "text": "„6 от 49“: Числа - 3, 11, 14, 22, 38, 47. Печалби: 6 – няма, 5 – 11 по 3044,10 лв., 4 – 499 по 67,10 лв., 3 – 9303 по 5,00 лв. ДЖАКПОТ: 4 972 405,17 лв.  Числа - 1, 14, 16, 34, 38, 41. Печалби: 6 – няма, 5 – 3 по 3253,00 лв., 4 – 170 по 57,40 лв., 3 – 3256 по 4,30 лв. ДЖАКПОТ: 517 797,59 лв.  I теглене: 9, 12, 13, 23, 27. Печалби: 5 – 4 по 5338,00 лв., 4 – 293 по 84,10 лв., 3 – 7833 по 4,60 лв. II теглене: 16, 24, 29, 31, 35. Печалби: 5 – 1 по 21 351,80 лв., 4 – 184 по 133,90 лв. 3 – 6398 по 5,70 лв.  Числа - 12, 13, 31, 39, 42; зодия 1 – Овен. Печалби: 5+1 – няма, 5 – няма, 4+1 – няма, 4 – 2 по 500,00 лв., 3+1 – 4 по 100,00 лв., 3 – 139 по 10,00 лв., 2+1 – 131 по 5,00 лв., 1+1 – 997 по 1,50 лв., 2 – 1985 по 0,80 лв., 0+1 – 1973 по 1,00 лв. ДЖАКПОТ: 3 000 000,00 лв.  Позиция - 5, 6, 7; Цифра - 6, 0, 9. Печалби: 3 – 11 по 4700,30 лв., 2 – 1702 по 15,70 лв. ДЖАКПОТ: няма.  Година 58, месец 05, дата 29, ден 7. Печалби: I група – няма, II група – няма, III група – 2 по 179,20 лв., IV група – 1 по 224,00 лв., V група – 10 по 22,40 лв., VI група – 6 по 29,90 лв., VII група – 23 по 9,70 лв., VIII група – 41 по 4,40 лв., IX група – 30 по 9,00 лв., X група – 69 по 4,60 лв., XI група – 256 по 1,40 лв., XII група – 195 по 2,30 лв., XIII група – 392 по 2,40 лв., XIV група – 1422 по 1,10 лв., XV група – 1935 по 1,30 лв. ДЖАКПОТ: 4093,02 лв. Печалба Игра Фиш № Район „Форд Мондео“ 6/49 697580528 София 10 000 лв. 5/35 487191583 София  ", "date": "2018.12.07", "title": "Тото печалби, тираж №97"}
{"url": "https://www.monitor.bg:443/bg/a/view/rudodobivyt-ubiva-nashi-synarodnici-v-bosilegrad-151669", "text": "Зачестват онкологичните заболявания сред наши сънародници в Босилеград заради рудодобива там, алармира председателят на Културно-информационния център на българите от Западните покрайнини Иван Николов. По негови думи в река Драговищица се изливат отпадните води от \"пилотните\" флотационни съоръжения и химическите реагенти, с които се извличат цветни метали от полимерните руди. „Вследствие на тази дейност, цялата речна фауна на река Драговищица е унищожена. В последните две-три години чувствително се увеличават онкологичните заболявания в Босилеград. Присъствието на олово в питейната вода разви и депресивни състояния в голяма част от хората. Зачестиха и самоубийствата, което е факт“, заяви още Николов. Според него проблемът идва от рудодобивът, които се извършва в мина „Караманица” в района на Босилеградско. По данни, изнесени на „кръглата маса” преди около месец, в Западните покрайнини се добиват цинк, сребро, олово и мед. За обогатяването /пречистването/ на рудата на място се използвали изключително вредни реагенти като сярна киселина и други. „ Тази замърсена вода в река Драговищица се излива в Струма и е въпрос на време кога почвата ще се пренасити и оловото и цинка ще проникнат и от българска страна“, обяснява още притесненията си председателят на КИЦ - а. Той е категоричен, че до този момент не е правена експертиза за въздействие на околната среда от мината. „Според мен, на първо време трябва да се наложи постоянен международен мониторинг на мините в Босилеградско и ВЕЦ-овете, и от Сърбия категорично да се поиска да спазва критериите от глава \"Екология\" за присъединяването й към ЕС. Такива бяха и исканията по време на проведена кръгла маса на Неправителствени организации през месец октомври“, добави още Николов. Жители от Босилеградско твърдят, че от водите е замърсена и цялата почва в района. „Тези отрови проникват в организмите на всеки един от нас. Не напразно всяка седмица по 3-4 човека търсят лекарска помощ от специалистите във ВМА – София. Част от тези хора вече са с установени онкологични заболявания. Тровят ни и никой не взема мерки по разрешаването на проблема“, твърдят още наши сънародници от Западните покрайнини. България се намеси България поиска по дипломатически път от Република Сърбия информация за качеството на водите на река Драговищица на територията на Република Сърбия и за разрешените и осъществявани на тяхна територия добивни и производствени дейности, които биха могли да са източник на замърсяване на водите на реката. Нотата е изпратена чрез Министерство на външните работи в края на месец ноември. Отделно през ноември 2018 г. Министерството на околната среда и водите изпрати писмо до Министерството на защитата на околната среда на Република Сърбия, с което се изисква предоставяне на информация и документация по чл. 3, ал. 5 от Конвенцията за ОВОС в трансграничен контекст за инвестиционно предложение за „Изграждане на пилотна инсталация за изпитване на флотационни процеси на извличане на мед, олово и цинк от полимерни руди“ на територията на село Караманица, община Босилеград, Република Сърбия. Причината за изпращането на ново писмо от МОСВ до сръбската страна е, че до този момент в МОСВ не е представена информация по реда на Конвенцията,  въпреки че такава е изискана в официално писмо от 2016 г. Тогава страната ни получи нотификация от сръбската страна и заяви желание да участва в трансгранична процедура за Оценка за въздействие върху околната среда (ОВОС) за този обект по реда на Конвенцията. Река Драговищица е включена в Програмата за регулярен мониторинг в Западнобеломорския район и ежемесечно от Изпълнителна агенция по околна среда (ИАОС) се пробонабират и анализират водите за съдържанието на кадмий, олово, никел, калций, магнезий и свободен цианид, а на три месеца – основни физико-химични показатели. Според мониторинга за 2017 г. и извършената оценка на състоянието на водите в реката не е установен натиск и въздействие, характерни при добив на полезни изкопаеми в оловно-цинкови мини. През 2018 г. резултатите от провеждания мониторинг показват единични отклонения по основни физико-химични показатели (рН, общ азот и общ фосфор).", "date": "2018.12.07", "title": "Олово в питейната вода разболява нашенци в Босилеград от рак"}
{"url": "https://www.monitor.bg:443/bg/a/view/ariana-grande-e-jena-na-godinata-spored-bilbord-151656", "text": "Ариана Гранде получи наградата \"Жена на годината\" на списание \"Билборд\" в Ню Йорк. В благодарствената си реч на гала вечерта \"Жените в музиката\" 25-годишната певица се разчуства и очите й се насълзиха. Тя каза, че докато в професионално отношение годината за нея е била една от най-добрите, в лично е била най-лошата. Ариана Гранде неотдавна се раздeли с годеника си Пийт Дейвидсън, но по-голямата драма беше смъртта на бившия й приятел рапъра Мак Милър. Сред успехите на Ариана Гранде миналата година беше албумът й \"Sweetener\". Тя имаше и много хитове - \"No Tears Left to Cry\", \"God is a Woman\", \"Breathin\". Певицата оглави за първи път класацията на \"Билборд\" за сингли с \"Thank U, Next\".  Кънтри певицата Кейси Мъсгрейвс пък спечели наградата \"Иноватор\". Джанел Моне, която тази година призна, че е пансексуална, получи отличието за добър пример. Аренби певицата Сиза получи наградата за нарушаване на правилата, а поп певицата Хейли Киоко - за изгряваща звезда. Синди Лоупър беше удостоена с наградата \"Икона\".  Водеща на церемонията беше певицата Ели Голдинг. Сред поканените бяха Алиша Кийс и Дуа Липа.", "date": "2018.12.07", "title": "Ариана Гранде е \"Жена на годината\" според \"Билборд\""}
{"url": "https://www.monitor.bg:443/bg/a/view/ot-1-januari-5-st-po-skyp-kubik-voda-voda-v-sofija-i-12-st-vyv-varna-151666", "text": "КЕВР се готви да одобри от януари поскъпване на водата в София с 23 ст. на кубик с ДДС и така цената ще достигне почти 2,585 лв., срещу сегашните - 2,354 лв., сочи справка в обявлението на регулатора за свикване на обществено обсъждане на 17 декември на цените на за догодина на цените на 27 ВиК дружества в страната. Във Варна цената скача над 3 лева за кубик до почти 3,10 кинта, при сегашна с ДДС от 2,9736 или с 12,2 ст. повече. В Шумен, където цената на кубика досега бе една от най-високите в страната ще добавят към нея 14 ст. и ще достигне почти 3,40 лв. В Добрич промяната на цената нагоре ще бъде само със 7 ст. за кубически метър и се предлага да бъде 3,35 лв. с ДДС. В Пловдив местното ВиК иска по-малко поскъпване от само 1,5 ст. кубик до 2,215 лв./куб. м. Огромен скок на цената на ВиК услугата от цели 27 ст. на кубик се предлага за абонатите на водното дружество в Бургас. Така хората във втория по големина крайморски град у нас ще плащат почти 3 кинта за кубик с ДДС. Към въпросната граница се доближава и предложената цена в Русе. В крайдунавския град досегашната цена бе 2,7708 с ДДС, а от началото на новата година се предлага да достигне почти 2,95 лв. за кубик или със 17,64 стотинки повече, сочи информацията, публикувана на сайта на регулатора. Във Велико Търново се иска от догодина новата абонатите да плащат по почти 2,50 лв. за кубик, което е с около 5 стотинки повече, отколкото сега. В Плевен битовите абонати на местното ВиК дружество ще получават фактури с 10 ст. повече на единица обем като цената ще стигне 2,834 лв. с ДДС. В Благоевград новата цена се предлага да бъде 2,25 лв. за куб. м, което е с 15 повече от сегашната. За Перник поскъпването се иска да бъде 8 ст. за кубик, а в Смолян – със 14 стотинки. Според написаното в сайта на регулатора по-високите цени отчитат инфлацията през годината и необходимите средства за инвестиции във ВиК инфраструктгура.", "date": "2018.12.07", "title": "От 1 януари 23 ст. по-скъп кубик вода в София и 12 ст. - във Варна"}
{"url": "https://www.monitor.bg:443/bg/a/view/10-minuti-proshtalni-aplodismenti-za-merkel-151664", "text": "Конгресът на германския Християндемократически съюз (ХДС) бе открит в Хамбург. Делегатите посрещнаха с бурни овации канцлера Ангела Меркел, която заяви преди началото на конгреса, че се надява партията й да излезе \"заредена, мотивирана и обединена\" след избора на приемник. На първия тур водеше Анегрет Крамп-Каренбауер, но не събра повече от 50 на сто от гласовете и се наложи втори срещу конкурента й Фридрих Мерц. На втория тур Крамп-Каренбауер отново спечели и стана наследничка на Меркел. В последната си реч като лидер на ХДС Меркел изтъкна балансирания бюджет, края на задължителната военна служба и управлението на бежанската криза като основните постижения на партията под нейното ръководство. \"В тези трудни времена не бива да забравяме християндемократическите ни ценности\", каза Меркел, която бе 18 години начело на ХДС. В речта си пред 1001 делегати тя припомни, че е поела лидерския пост през 2000 г., когато партията бе в дълбока криза. Но \"запазихме хладнокръвие\" и \"показахме на всички\", че можем да се възстановим. \"Не съм се родила канцлер и председател на партията. Време е за отваряне на нова страница\", заяви Меркел. Тя припомни успехите на християндемократите на регионални избори и обърна особено внимание на победата на ХДС в провинция Заарланд през 2017 година. Тогава регионалната структура на ХДС бе ръководена от кандидатката за приемник на Меркел Анегрет Крамп-Каренбауер. Овациите в залата след тези думи бяха сдържани, тъй като много от делегатите сметнаха изказването й за скрита подкрепа за Крамп-Каренбауер. Речта на Меркел продължи половин час, а след края й присъстващите в залата се изправиха на крака и ръкопляскаха в продължение на десет минути (това съвсем не е рекорд за Меркел – най-дългите аплодисменти, които е получавала са през 2005 г., няколко седмици преди да стане канцлер за първи път, когато ръкопляскането продължава 13 минути). Мнозина в залата издигнаха плакати, на които пишеше \"Данке (Благодаря), шефке!\". Партийното ръководство връчи на Меркел, която едва сдържаше сълзите си, особен подарък – диригентската палка от концерта в операта по време на срещата на Г-20 в Хамбург през 2017 г. След това пред конгреса по азбучен ред се представиха тримата кандидати за наследник на Меркел начело на германските консерватори - Анегрет Крамп-Каренбауер, Фридрих Мерц и Йенс Шпан. Първите двама получиха по 70 секунди аплодисменти, а Шпан се задоволи с 42. Последваха въпроси към кандидатите - Крамп-Каренбауер трябваше да отговори на пет, Мерц на два, всички заедно на два, а на Шпан лично не бе зададен нито един въпрос. Следващият етап на конгреса бе тайното гласуване на всички делегати, като първият кръг завърши с очаквано отпадане на аутсайдера Йенс от борбата и на втория кръг един срещу друг се изправиха кандидатката Анегрет (45% на първия) срещу претендента Фридрих (39%).", "date": "2018.12.07", "title": "Анегрет Крамп-Каренбауер наследява Меркел (обновена)"}
{"url": "https://www.monitor.bg:443/bg/a/view/1-3-mln-lv-sybrani-ot-pytni-globi-v-tyrnovo-151651", "text": "1,38 млн. лв. са събрани от глоби, наложени от пътните полицаи в търновско. Общо от началото на 2018 г. досега служителите на КАТ са издали електронни фишове за 5,6 млн.лв., а от тях над 8000 са платени. Това съобщиха от Областната дирекция на МВР в старата столица. За сравнение за същия период на миналата година са издадени над 36 хил. електронни фиша, а събраните глоби от санкции са за близо 4 млн. лв. Директорът на ОД МВР във Велико Търново старши комисар Димитър Машов обясни, че събираемостта на средствата от електронните фишове към момента е по-ниска, тъй като голяма част от тях все още се обработват и не са връчени на нарушителите. Като се очаква в крайна сметка сумата от събираемостта да е по-голяма от миналогодишната.", "date": "2018.12.07", "title": "1,3 млн. лв. събрани от  пътни глоби в Търново"}
{"url": "https://www.monitor.bg:443/bg/a/view/pametnik-na-zaginalite-voenni-korespondenti-otkriha-v-pazardjik-151652", "text": "Единственият в страната паметник на военните кореспонденти, загинали при изпълнение на служебните си задължения, бе открит в Пазарджик на една от алеите в Градската градина. Паметникът, дело на скулптора Леон Бабачев, бе открит от кмета на общината Тодор Попов и зам.-областния управител Петър Белчев, председател на комисията за военните паметници в региона. Творбата е с две лица и представлява перо от метал върху стъклена витрина, поставена между два монолитни каменни блока. \"Добро изпълнение, добра идея и жест на признателност към хората, които са отразявали тези събития с риск за живота си. Благодарение на тях събитията стават исторически факти. Трябва да умеем да бъдем признателни и в същото време горди от това, което сме\", заяви кметът Тодор Попов и благодари на автора и на инициаторите. Паметникът се реализира по инициатива на Обществен комитет, в който влизат журналисти, писатели, военни, общественици. Финансиран е по Националния план за отбелязване на 100 години от Първата световна война и участието на България в нея (2014 – 2018 г.), като осигурените средства от Министерство на отбраната са в размер на 5000 лв. Община Пазарджик също предостави 5000 лв., за да го има този паметник. Пазарджик е сред градовете в страната, които могат да се гордеят с имената на десетки свои съграждани, които, пребивавайки на фронта, са изпращали дописки до местни и централни издания. Сред тях са Теодор Траянов, проф. Иван Батаклиев, Петър Матакиев и много други, обясни ветеранът-журналист и председател на Инициативния комитет за издигането на паметника Димитър Дамянов.", "date": "2018.12.07", "title": "Паметник на загиналите военни кореспонденти откриха в Пазарджик"}
{"url": "https://www.monitor.bg:443/bg/a/view/pijan-naglec-ot-isperih-blysna-patrulka-vyv-varna-i-skochi-na-policaite-151653", "text": "Пиян наглец от Исперих блъсна патрулка във Варна и скочи на бой срещу полицаите, които поискали да го проверят. Инцидентът се разиграл в нощта срещу Никулден, около 1,20 часа след полунощ във варненския квартал „Аспарухово“, уточняват от ОД на МВР-Варна. Там лек автомобил  „Фиат“, управляван от  38-годишен водач от Исперих, известен на МВР и осъждан, се натресъл в полицейска патрулка. След удара е установено, че е употребил  алкохол с концентрация oт 1,2 промила. При извършената проверка мъжът отказала да изпълнява полицейските разпореждания и оказал съпротива на служителите на реда. По случая е образувано досъдебно производство, а материалите са докладвани на прокурор от Районна прокуратура – Варна. Буйстващият криминално проявен мъж е задържан до 24 часа в полицейския арест. От полицията уточняват, че инцидента е станал по време на движение на Фиата назад. Вследствие на удара, водачът на полицейския автомобил (41 г.) и неговият колега (48 г.) са получили контузни наранявания. Те са прегледани и освободени за домашно лечение, без опасност за живота.   ", "date": "2018.12.07", "title": "Пиян наглец от Исперих блъсна патрулка във Варна и скочи на полицаите"}
{"url": "https://www.monitor.bg:443/bg/a/view/valeri-bojinov-otkaza-na-gyrci-151671", "text": "Звездата на „Ботев“ (Враца) Валери Божинов отхвърли постъпило в клуба предложение за трансфер. Офертата е била от гръцкия първодивизионен “АЕЛ Лариса”, който е отправил предложение към нападателя, но той е отказал. Самият Божинов призна за офертата, но заяви, че към момента не му се играе в Гърция и остава във Враца. „Говорих с президента на тима и старши треньора, разбрах какво предлагат от “Лариса”, но аз съм категоричен, че не желая да играя там. Към този момент си оставам футболист на “Ботев”. Нямам намерение да напускам клуба, ако не получа оферта от водещ тим на дадена държава“, сподели Валери Божинов. В 9 мача за “Ботев” досега нападателят има вече 7 попадения. Заговори се дори за връщане в националния отбор, но за момента шансовете за това са минимални. Причината е, че Божинов и селекционерът Петър Хубчев са в обтегнати отношения, като играчът публично си позволи да критикува спеца.", "date": "2018.12.07", "title": "Валери Божинов отказа на гърци"}
{"url": "https://www.monitor.bg:443/bg/a/view/meche-gigant-pod-gradskata-elha-se-prevryshta-v-novata-koledna-atrakcija-151655", "text": "Коледното мече-гигант до елхата на централния варненски площад е тазгодишната новост и атракция в морския град. Мечето се превърна в хит за малки и големи само за ден, като всички искат да се снимат с него за спомен, след като на Никулден вечерта запалиха светлините на Коледната елха на площад „Независимост“ във Варна. Тържественият момент бе придружен от празнична заря, която зарадва малки и големи. Кметът Иван Портних включи лампичките на украсеното дърво със специално дистанционно и поздрави всички именници и всички, които почитат Св. Николай Чудотворец. Децата от различни танцови и вокални групи зарадваха жителите и гостите на града с празничен концерт. Дядо Коледа поздрави малчуганите директно от Северния полюс с помощта на голям видеоекран, монтиран до сцената. Добрият старец обеща, че и тази година няма да пропусне да раздаде подаръци на всички. „Нека всяко дете да получи това, за което мечтае! Да работим, да създаваме, да бъдем удовлетворени от свършеното“, обърна се кметът към стотиците варненци, събрани на площада. В концерта се включиха балетно студио „Звездна дъга“, ансамбълът за съвременни танци и детският танцов състав при Хуманитарната гимназия, вокална формация „Бънджи сингърс“,  хип-хоп танцова формация „Rio Crew”, балет „Мелади“, вокално студио „Ейнджъл Войсес”, Даниела Иванова  и Донко Марков. Коледните концерти на площад „Независимост“ във Варна обаче ще продължат и през следващите дни. След началото, поставено на Никулден, на 7 декември следва обща концертна програма на академичния танцов театър при ВСУ „Черноризец Храбър“ и представителния фолклорен ансамбъл при СУХНИ „Константин Преславски“. На 8 декември е представянето на ансамбъла за народни песни и танци „Одесос“ при ОД на МВР – Варна и на вокално студио по поп и джаз пеене „Мелисима“ при НЧ „Елин Пелин – 1977“. На 9 декември са изявите на дамски камерен хор „Свети Йоан Златоуст“ при старинен храм „Св. Успение Богородично“, женския народен хор „Цветница“ при НЧ „Асен Златаров – 1946“, вокалната формация „Хорал“ при Катедралния храм „Свето Успение Богородично“, на хора на учителите „Арс музика“, смесен хор „Морски звуци“ при хорова школа „проф. Марин Чонев“ към Община Варна и Варненска детско-юношеска опера при Общинския детски комплекс.", "date": "2018.12.07", "title": "Mече-гигант под градската елха се превръща в новата Коледна атракция  "}
{"url": "https://www.monitor.bg:443/bg/a/view/discipyt-globi-s-po-dva-bona-despodov-i-petkov-151672", "text": "Вратарят на “Славия” Георги Петков и нападателят на ЦСКА Кирил Десподов бяха глобени от БФС заради скандала, който се разрази след мача между двата тима през уикенда, спечелен от „белите“ с 1:0. Двамата национали бяха санкционирани с по 2000 лева. След мача Десподов разкри, че е чул как Георги Петков подканва защитника Сашо Александров да му „счупи краката“. Днес и тримата бяха привикани за обяснения пред Дисциплинарната комисия. „Разгледахме това, което се случи в 18-ия кръг и отложения кръг, извикахме двамата участници в инцидента, представители на отборите, длъжностните лица, проведохме доста сериозен разговор. Включително и помежду си си говориха футболистите и екипите, с огледа на събраната информация от чутото и видяното налагаме санкции на двамата играчи за нарушаване на основополагащи принципи на етиката и футболната игра. Налагат им се глоби от по 2000 лева, коментира председателят на ДК Юри Кучев. - Считаме, че не е редно да ги лишаваме от състезателни права, но поведението и на двамата излиза извън тези принципи. Всеки имаше твърдения, но те не бяха доказани изцяло, но бяха доказани достатъчно факти, които ни мотивират да вземем такова решение. Двама национали не е редно така да уреждат отношенията си, камо ли да имат такива отношения“, обясни още той.", "date": "2018.12.07", "title": "Дисципът глоби с по два бона Десподов и Георги Петков за скандала"}
{"url": "https://www.monitor.bg:443/bg/a/view/mitnichari-konfiskuvaha-nelegalen-alkohol-po-internet-objava-151657", "text": "Служители от отдел „Митническо разузнаване и разследване“ при Митница Варна иззеха 260 литра нелегален етилов алкохол от частен дом в Долни чифлик. Алкохолът е открит от митническите служители, представящи се като тайни клиенти след обява в сайт за продажби в интернет. На 30 ноември митническите служители договарили в телефонен разговор покупката на предлаганата в обявата домашна ракия. При последвалата проверка в частния имот на продавача митничарите открили в гаражно помещение към жилището 26 туби с вместимост по 10 литра, пълни с етилов алкохол. За алкохола не са представени никакви документи за платен или обезпечен акциз по Закона за акцизите и данъчните складове. Нелегалният алкохол е иззет. Съставен  е акт за административно нарушение. Още 60 литра нелегален етилов алкохол е открит от друг екип на отдела за митническо разузнаване и разследване при проверка в същия ден в частен имот на територията на варненска област. На 3 декември пък е извършена проверка в частен имот в село на територията на община Белослав, при която митническите служители разкрили на мястото нелегално депо за разпространение и продажба на насипен тютюн. От различни помещения и  от допълнителна постройка в имота са иззети полиетиленови чували със 122,5 кг. нарязан тютюн за пушене. При проверката не са представени никакви документи за обезпечен или платен акциз. Работата по разследването на случая продължава.", "date": "2018.12.07", "title": "Митничари конфискуваха нелегален алкохол по интернет обява"}
{"url": "https://www.monitor.bg:443/bg/a/view/16-godishno-momiche-postrada-pri-sbivane-sys-syuchenichka-151663", "text": "16-годишно момиче е пострадало след сбиване със съученичка, потвърдиха за \"Монитор\" от МВР. Инцидентът е станал в столичното 24 СОУ \"Пейо Яворов\" в кв. \"Хаджи Димитър\" около 10 часа тази сутрин. По първоначална информация между двете момичета възникнал спор, който прераснал в бой. Пострадалата ученичка е откарана в болница \"Царица Йоанна-ИСУЛ\" със съмнения за счупен нос. Момичето  е дало противоречиви обяснения пред полицаите и първоначално отказвала да назове името на побойничката. Въпреки това обаче 16-годишната ученичка е била установена. Тя е призована също да даде показания пред униформените. За целта трябва да дойде с родителите си, тъй като е непълнолетна.", "date": "2018.12.07", "title": "16-годишно момиче пострада при сбиване със съученичка "}
{"url": "https://www.monitor.bg:443/bg/a/view/zapaliha-glavnata-koledna-elha-vyv-velikobritanija-151649", "text": "Красива 80-годишна елха, докарана от Норвегия и висока 21 метра, грейна снощи в празнични светлини на лондонския площад \"Трафалгар\". Церемонията беше подробно отразена на специална страница в Туитър, създадена от управата на централния лондонски район Уестминстър. Началото на тържественото запалване на светлините даде лорд-кметът на Уестминстър Линдзи Хол и кметът на Осло Мариане Борген. По традиция, започнала през 1947 г., коледната елха, която краси центъра на Лондон до началото на януари, пристига всяка година във Великобритания с кораб през Северно море. Елхата е израз на благодарността на норвежците към Великобритания за помощта, оказана им през Втората световна война. В годините на нацистката окупация норвежкото кралско семейство и правителството в изгнание живели и работели в Лондон. Елхата на пл. \"Трафалгар\" е украсена скромно - със звезда на върха и спускащи се гирлянди от лампички, както е прието в Норвегия. Подарък за присъстващите на тазгодишната церемония беше изгряващата звезда на норвежката рап-сцена, певицата Майра. Бежанката от Сиера Леоне, установила се през 1998 г. със семейството си в норвежкия град Берген, рапира на местния норвежки диалект.", "date": "2018.12.07", "title": "Запалиха главната коледна елха във Великобритания"}
{"url": "https://www.monitor.bg:443/bg/a/view/ryst-na-infarktite-i-insultite-v-ruse-zaradi-studa-151659", "text": "Ръст на инфарктите и инсултите през последните дни отчитат в УМБАЛ „Канев“ в Русе. Повечето случаи на тези заболявания лекарите обясняват със студеното време.  \"Студът причинява свиване на мускулатурата и стесняване на кръвоносните съдове. Това от своя страна влошава кръвообръщението и повишава кръвното налягане и сърдечната честота. Студеното време е рисково както за хората със слабо сърце, така и за тези, които вече имат прекарани съдови заболявания“, обясняват медиците и съветват при поява на първите признаци – лицева асиметрия, слабост в ръцете, затруднения в говора, да се търси незабавно помощ. През изминалата седмица 94 човека са преминали през Спешното отделение на болницата вследствие на падане заради влошените метеорологични условия и образувалата се ледена покривка по русенските улици. 20 от тях са приети с фрактури в Клиниката по ортопедия и травматология на лечебното заведение. Прегледаните са с фрактури на горни и долни крайници и таз, натъртвания по тялото и травми на главата, уточняват от УМБАЛ „Канев“.", "date": "2018.12.07", "title": "Ръст на инфарктите и инсултите в Русе заради студа"}
{"url": "https://www.monitor.bg:443/bg/a/view/naum-shopov-ne-moje-da-se-otyrsi-ot-zagubata-na-deteto-si-v-otkradnat-jivot-151654", "text": "Наум Шопов-младши и колежката му Ирина Митева, които в сериала „Откраднат живот“ са екранната двойка доктор Борис Тасев и финансовият директор Ина Фотева, разплакаха цяла България в предпоследния епизод на шестия сезон на медицинската драма. След поредица драматични събития в сюжета и знакова среща между Ина и уж мъртвия й съпруг Иво Фотев красивата изгора на доктор Тасев прави проблем с бременността. При прегледа е установено, че сърцето на детето в утробата й е спряло. Лекарите в болница „Св. Кирил“ предизвикват раждане на мъртвия плод, а на него присъства и героя на Наум Шопов. Докато Ина ражда и двамата плачат, а след това искат да видят мървото детенце. „Извинявай, че мама не можа да те опази“, беше една от разтърсващите реплики на персонажа на Ирина Митева. Час след излъчването на серията Наум Шопов-младши пусна в Инстаграм снимка с колежката си и признанието: „Това, което гледахте днес, беше най-тежкото нещо, което ми се е случвало в „Откраднат живот“. Наистина ми беше изключително трудно да участвам в тази сцена и ме държа няколко дни след като я заснехме. Искрено съжалявам за хората, които са го преживели наистина“ Под фотоса заваляха десетки коментари, като почти всички хора споделяха, че са се разплакали на сцената. Не липсваха и жени, които открито признаваха, че са загубили рожбите си по същия начин. Единодушно всички оцениха високо органичното присъствие на актьорите в този труден сюжет.", "date": "2018.12.07", "title": "Наум Шопов не може да се отърси от загубата на детето си в \"Откраднат живот\""}
{"url": "https://www.monitor.bg:443/bg/a/view/zadyrjaha-nadziratel-vnasjal-sreshtu-zaplashtane-nerazresheni-veshti-na-zatvornici-151662", "text": "Задържан е надзирател, внасял срещу заплащане неразрешени вещи на лишени от свобода. Това съобщиха от пресцентъра на МВР. Полицейската акция е осъществена на 5 декември. Тогава е бил задържан 29-годишен служител от надзорно-охранителния състав от затвора в Ловеч. Според събраните до момента данни е внасял забранени за притежание вещи на лишените от свобода, като за целта е получавал и предварително уговорена сума. По случая е образувано досъдебно производство за получаване подкуп и за длъжностно престъпление, а работата по неговото документиране продължава под надзора на Окръжната прокуратура в Ловеч.", "date": "2018.12.07", "title": "Задържаха надзирател, внасял срещу заплащане неразрешени вещи на затворници"}
{"url": "https://www.monitor.bg:443/bg/a/view/zatvor-i-globa-za-mladeji-prebili-dosaden-uhajor-151642", "text": "Двама младежи са осъдени ефективно заради нападение и побой над досаден ухажор. На 9 май 2017 г. двамата заедно с приятелките си били в заведение във Велико Търново. Там мъж от съседната маса започнал да задява гаджетата на момчетата. Разгневени и под въздействие на изпития алкохол те го привикали навън и започнали да го бият. След това задигнали портфейла на жертвата си с 40 лв. в него и счупили стъклото на колата му. След подадения сигнал двамата биячи били арестувани и предадени на съда. Единият от подсъдимите, П.С. е осъден на шест месеца затвор ефективно и обществено порицание, а вторият - З.Т., се размина с 2000 лв. глоба. Тъй като съдебното решение е след сключено споразумение на подсъдимите с държавното обвинение, то се смята за влязла в сила присъда и не може да бъде обжалвано.", "date": "2018.12.07", "title": "Затвор и глоба за младежи, пребили досаден ухажор"}
{"url": "https://www.monitor.bg:443/bg/a/view/ostaviha-v-aresta-djadoto-umyrtvil-chrez-zadushavane-romka-151648", "text": "Пазарджишкият Окръжен съд остави в ареста обвиняем 74-годишния Димитър Караколев, който е обвиняем, че умишлено е умъртвил чрез задушаване 37-годишната ромка Таня Баталова. Магистратите прецениха, че има опасност, ако бъде пуснат на свобода, дядото да се укрие или да извърши друго престъпление и затова го оставиха в килията. Според живеещи в квартала 74-годишният Димитър събирал картони, за да си допълва пенсията. Той живеел сам в жилището си на 2-ия етаж в къща на ул.“Цар Самуил“ 18 в Пазарджик, където миналата неделя приютил ромката Таня, за да му готви и да го пере, пък и да живее на топло при него, тъй като я съжалил. Запознали се покрай контейнери за смет, където ровели за стари отпадъци. Съкварталци допълват, че когато бил млад, мъжът работил в Русия, а като поостарял започнал да се занимава и със събирането и продажбата на билки. На фаталния 4 декември вечерта към 20 ч. между Димитър и гостенката му възникнал скандал, младата жена започнала да буйства и ударила по главата с малка брадвичка хазяина си. Тогава Димитър й казал, че ще я заведе в полицията, но тя се опънала, а мъжът се почудил как да я усмири. За да я накара да млъкне, той й вързал ръцете със стар чаршаф, но тъй като се боял, че ще излезе от къщата, я вързал с връзки за обувки през врата, а ръцете й - с колан за парапета. След това тръгнал към полицията, за да търси помощ - да я изведат от дома му, тъй като била агресивна. Когато се върнал, заедно с полицейския екип, намерили жената мъртва. Вероятно в опита си да се развърже сама от примката около врата й, тя се е задушила. Полицаите констатирали смъртта ѝ, извикали и екип на Спешна помощ, който само установил фаталния изход за жертвата, а тялото ѝ било откарано за аутопсия. Пред съда възрастният човек обясни, че сам е повикал полиция, а единственият му мотив да върже жената бил, че нямало как да докаже, ако тя избяга, че го е ударила по главата с брадвичката. В залата стана ясно, че в миналото си Караколев е бил осъждан и ефективно е излежал присъда от една година заради деяние по чл. 150 от НК.  ", "date": "2018.12.07", "title": "Оставиха в ареста дядото, умъртвил чрез задушаване ромка"}
{"url": "https://www.monitor.bg:443/bg/a/view/prezidentyt-i-deca-ukrasiha-elhata-za-bylgarskata-koleda-151639", "text": "Президентът Румен Радев и над 25 деца украсиха заедно в Президентството елхата за \"Българската Коледа\".  \"Радвам се да видя усмивката и щастието на вашите деца\", каза президентът Румен Радев. Преди да започне украсяването на елхата, малчуганите бяха направили картички, играчки, написаха писмо до Дядо Коледа, пяха песни с Михаела Филева. Президентът не пропусна да ги попита дали са написали писма и дали са изработили своите играчки, с които да украсят елхата. След като малчуганите отговориха в един глас \"Да\", той обяви, че Коледа може да започне.\"Коледата е нашият най-светъл празник, който ни зарежда с много топлина и ни дарява с много вяра и надежда. Коледата сбъдва нашите мечти!, заяви още президентът. - Най-хубавото е, че ни свързва и ни напомня, че когато хората са заедно и се подкрепят, животът е по-добър и по-светъл. Най-хубавото в Коледата са вашите детски усмивки. Те ни показват, че трябва да бъдем добри и всеки от нас има нужда от подкрепа, добра, топла усмивка и протегната ръка. Бъдете здрави, усмихвайте се, пейте, лудувайте и продължавайте да радвате своите родители и нас! \", обърна се към присъстващите Радев.  Като част от програмата в Президентството Ая Христова поздрави с песента „Молитва за България“ всички, които се включиха в украсяване на елхата за „Българската Коледа“. Тя пожела на всички останали малчугани да слушат, за да получат подаръци. В писмото си до Дядо Коледа тя е поискала обувки с колелца, за да не се мъчи да ходи с обувки. Освен Ая, поздрав отправиха Анджелина Денчева, Божидара и Добромир Добрев, както и няколко танца от деца от 144 СУ, Симона Кюркчиева, ансамбъл „Пламъче“ и гимнастички от детска школа. В писмото си до Дядо Коледа едно от хлепата си е пожелало всички деца да имат дом, а друго пътуване до Швеция, за да види Пипи Дългото чорапче. В ролята на помощник на белобрадия старец е бил 13-годишният Христо. „На майтап написах, че искам гадже. Иначе искам предна главина на колело.“,сподели той. В Президентството Христо бе с майка си Ралица и двамата си по-малки братя, които желаят игри за плейстейшън. Средното дете - Георги иска играта „Петък 13-и“ и „GTA 5“. Радо пък си е пожелал „Спайдърмен“ на Марвел, но игра и „Fifa”. Цялото семейство беше с тениски на HelmKarma, където имат кампания за набиране на средства „Крила за Радо“. Малчуганът има генетичното заболяване спинална мускулна атрофия, обясни майка му. „Децата са будни и умни, но постепенно губят физическите си умения до пълна парализа, което е причина за тяхната смъртност.“, разказа Ралица. От една година той има одобрена терапия, която му помага. Радо вече е в трети клас заедно с брат си Георги, тъй като той е тръгнал по-рано на училище. „Неговите братя за най-добрата рехабилитация.“, заяви гордата майка. Ралица пожела здраве на всички деца по света и техните родители.", "date": "2018.12.07", "title": "Деца украсиха с Радев елхата за \"Българската Коледа\" (ОБНОВЕНА)"}
{"url": "https://www.monitor.bg:443/bg/a/view/tyrsachka-za-pochivki-klasira-zimnite-ni-kurorti-za-naj-evtinite-evropa-151643", "text": "Зимните курорти в Банско и Пампорово са най-евтините в Европа, съобщават белгийски медии, като се позовават на данни от най-голямата търсачка в света за осигуряване на почивки (hometogo.fr). Отбелязва се, че за четирима души цената на седмична почивка в Банско е 450 евро, а в Пампорово - 500 евро. Така двата български зимни курорта заемат челните места в класацията по цени. Най-скъпа е зимната почивка в Швейцария, където за четиричленно семейство са нужни 2706 евро на седмица. Уточнява се, че в посочените цени не са включени средствата за наемането на ски, картите за влек, разходите на място. Медиите добавят, че повечето белгийски туристи избират през зимата места за почивка, където топлото време е сигурно, както в Испания. След събитията от началото на десетилетието в Северна Африка и атентатите в Египет, Тунис и Мароко - обичайни места за отдих на белгийците - медиите в Белгия все по-често препоръчват почивка в България. Нашата страна става все по-привлекателна за младите белгийци и бе наречена в медиите \"Новата Ибиза\". В статии по тази тема се разказва за \"райски плажове, евтини полети, ниски входни такси за нощни клубове, евтини напитки, празнично настроение\".", "date": "2018.12.07", "title": "Търсачка за почивки класира зимните ни курорти за най-евтините Европа"}
{"url": "https://www.monitor.bg:443/bg/a/view/1-35-miliona-umirat-v-katastrofi-za-godina-151641", "text": "Все повече хора по света загиват в катастрофи - 1,35 милиона през 2016 година, съобщи Световната здравна организация (СЗО), цитирана от АФП. В доклада за безопасността по пътищата СЗО посочва, че пътните произшествия са най-големият убиец на деца и младежи на възраст между 5 и 29 години. За десет години загиналите в катастрофи са се увеличили. В доклада на СЗО от 2009 година са посочени 1,2 милиона смъртни случая. Катастрофите са осмата причина за смърт въобще. От тях умират повече хора, отколкото от ХИВ/СПИН, туберкулоза и диария, посочва СЗО. За България данните на СЗО показват 10,2 загинали на 100 000 души за 2016 г., т.е. 708 регистрирани смъртни случая: 72% от тях са мъже, а 22% - жени - съотношение подобно и по света. Общо за Европа загиналите са 9,3 на 100 000 души. Броят на загиналите при пътни инциденти в света е средно 18 на 100 000 души. Освен смърт пътните инциденти причиняват и много увреждания и заболявания с обществено значение, като исхемия и инсулт. Основна причина за катастрофите са некачественото пътно строителство и неизправността на автомобилите. Пешеходците и колоездачите са 26 % от загиналите на пътя, а мотористите - 28%. Шофьорите и техните спътници представляват 29% от общата цифра. Данните са далеч от целта на ООН смъртоносните пътни инциденти и травмите да намалеят наполовина до 2020 г.  ", "date": "2018.12.07", "title": "1,35 милиона умират в катастрофи за година"}
{"url": "https://www.monitor.bg:443/bg/a/view/bvp-na-edin-zaet-se-uvelichava-s-3-7-151638", "text": "По предварителни данни на Националния статистически институт (НСИ) през третото тримесечие на 2018 г. БВП на един зает се увеличава с 3,7% в сравнение със същия период на предходната година. Заетите в икономиката са 3681,7 хил., а общият брой отработени часове е 1477,2 милиона. Структурата на заетостта по икономически сектори през третото тримесечие на 2018-та спрямо съответното тримесечие на 2017 г. показва увеличение на относителния дял на индустриалния сектор и сектора на услугите. На един зает се падат 8100,10 лв. от текущия обем на брутния вътрешен продукт (БВП), като всеки зает създава средно 20,20 лв. БВП за един отработен час. Брутната добавена стойност (БДС) средно на един зает през третото тримесечие на 2018 г. се увеличава реално с 2,3%, а за отработен човекочас също се увеличава реално с 2,3 на сто за същия период. По предварителни данни за третото тримесечие на 2018 г. равнището на производителността на труда в индустриалния сектор е 7798,9 лв. брутна добавена стойност средно на един зает и 18,7 лв. за един отработен човекочас. В сектора на услугите всеки зает произвежда средно 7427 лв. БДС, като за един отработен човекочас се създават средно 18,7 лв. от текущия обем на показателя. Най-ниска е производителността на труда в аграрния сектор - 2605,1 лв. БДС на един зает и 6,7 лв. за един отработен човекочас.", "date": "2018.12.07", "title": "БВП на един зает се увеличава с 3,7%"}
{"url": "https://www.monitor.bg:443/bg/a/view/dvama-bitkojn-valutadjii-se-kradat-paljat-i-prebivat-151637", "text": "32-годишният Илко Ламбрев от близкото до Гоце Делчев село Мосомище беше жестоко пребит пред дома си от неизвестни в сряда около 23 часа. Сега е с контузии по краката и ръцете и се лекува у дома си. Убеден е, че поръчител е неговият бивш съдружник Крум Кондов, с когото са изкарвали немалко пари чрез добиване на биткойни, но се скарали и се разделили. „Прибирах се у дома, когато трима маскирани ме нападнаха. Бяха се скрили зад паркирания джип.  Първо ме напръскаха със спрей, единият ме хвана отзад и започна да ме души, а другите двама започнаха да ме ритат и удрят с палки. Идея си нямам колко време продължи. Сестра ми се показа от терасата и се развика, та ме оставиха. Биха ме с железни палки”, разказа пред Нова телевизия Илко Ламбрев, който е собственик на автокъща. Това е поредниото нападение срещу Ламбрев. В края на месец март личният му автомобил бе обстрелван с въздушна пушка 5 пъти.  Двайсетина дни по-късно в автокъщата му на улица „Панаирни ливади“ бяха подпалени два луксозни автомобила – „Мерцедес“ и „Нисан“. Месец след това отново на същото място при пожар бяха изпепелени още четири леки автомобила. В края на месец май, пък в същата местност, в която се намира вилата на Ламбреви, бяха открити откраднатите дни по-рано незнайно как 42 машини за добиване на криптовалута. Те бяха задигнати през нощта от офис, находящ се в сградата на бившата тютюнева фирма „Гоце Делчев-БТ“. Машините бяха собственост и на двамата бивши съдружници Ламбрев и Кондев. Два дни по-късно машините бяха намерени в изоставен високо в гората микробус „Фиат Дукато“. През септември в Мосомишки ливади беше запалена и изгоря целия покрив на вилата, собственос на бащата на Илко Ламбрев – Васил.   Пострадалият е убеден, че боят е поръчан от неговия бивш съдружник: „Докато работехме заедно  в един момент се усетих, че краде от мен. Отбиваше половината от моите машини да си работят за него. И оттам се разделихме, после многократно се е заканвал, че ще ми навреди. Даже ме е заплашвал по телефона, че ще ми стъжни живота”, допълни още Илия Ламбрев. „Няма такова нещо, аз съм IT специалист, а не поръчител на пребивания. Бях си у нас при жената и детето. Имам десетина камери за видеонаблюдение в къщи. Може да се види къде съм бил, да ми се провери телефонът. Не поръчвам хора и не знам как стават тези неща, нямам и такива контакти. Моите контакти са в  IT сектора. По цял ден съм пред компютъра. На мен ми изчезнаха машини за 200 000 лева. Този се прави на мосомишка мутра“, беше отговорът на Крум Кондов. „По всички случаи бяха образувани досъдебни производства, но досега нито едно от тях  не е приключило с разкриване на извършителите”, заяви районният прокурор на Гоце Делчев Иван Чилев. Въпреки многото сигнали и от двете страни един срещу друг досега не са намерени извършителите.   След разразилата се Биткойн афера между двамата и кражбата на машините те вече не се занимават с доходоносния бизнес копаене на криптовалута.", "date": "2018.12.07", "title": "Двама биткойн валутаджии се крадат, палят и пребиват"}
{"url": "https://www.monitor.bg:443/bg/a/view/kevin-hart-se-otkaza-da-vodi-ceremonijata-za-nagradite-oskar-151644", "text": "Комикът Кевин Харт се отказа да води предстоящата церемония за наградите \"Оскар\", след като бяха припомнени негови неуместни шеги по адрес на сексуалните малцинства, съобщиха световните информационни агенции. \"Не искам да отвличам вниманието на церемонията, която е празник за толкова много изумителни талантливи артисти - написа Кевин Харт в Инстаграм. - Извинявам се искрено на ЛГБТК общността за безчувствените ми думи, казани преди години\". Кевин Харт беше избран за водещ на 91-ата церемония за наградите \"Оскар\" преди три дена. Веднага след това Съюзът на гейовете и лесбийките срещу клеветата (GLAAD) се свърза с излъчващата церемонията телевизия Ей Би Си, с Академията за кинематографично изкуство и наука и мениджърите на актьора, за да \"обсъди неговата хомофобска реторика и изяви в миналото\". Комикът първоначално реагира с призива негативността да спре и заяви, че няма да позволи \"тази лудост\" да го изплаши. Той увери също, че обича всички. През 2010 г. в свое шоу Кевин Харт каза: \"Ако мога да попреча на сина си да стане гей, ще го направя\". Когато във вторник беше обявен за водещ на церемонията за наградите \"Оскар\", Кевин Харт каза, че това е \"възможността на живота му\". \"Съжалявам, че съм засегнал хора . . . Развивам се и искам да продължа да го правя. Целта ми е да събирам хората, не да ги разделям\" - написа Кевин Харт. Всички туитове на Кевин Харт, в които е използвал думата \"гей\", вече са изтрити.", "date": "2018.12.07", "title": "Кевин Харт се отказа да води церемонията за наградите \"Оскар\""}
{"url": "https://www.monitor.bg:443/bg/a/view/petrolyt-na-opek-padna-do-58-79-dolara-za-barel-151645", "text": "Средната цена на петрола на Организацията на страните износителки на петрол (ОПЕК) вчера се понижи до 58,79 долара за барел, информира днес на сайта си картелът. В сряда един барел от кошницата на ОПЕК се търгуваше за 60,08 долара. За определяне на цената на петрола на ОПЕК се използва т. нар. петролна кошница, включваща 14 сорта петрол за износ на страните членки на картела: Лек арабски (Саудитска Арабия), Басра лек (Ирак), Бони лек (Нигерия), Ес Сидер (Либия), Жирасол (Ангола), ирански тежък (Иран), Кувейт експорт (Кувейт), Мерей (Венецуела), Мурбан (ОАЕ), Ориенте (Еквадор), Катар марин (Катар), Шахаран бленд или \"Сахарска смес\" (Алжир), Раби лек (Габон) и Зафиро (Екваториална Гвинея). Историческият максимум за \"кошницата на ОПЕК\" е цената от 140,73 долара за барел, отчетена на 3 юли 2008 година. Цената на барел петрол се определя чрез извеждане на средна аритметична величина от котировките към момента на закриване на търговията с всички сортове от \"кошницата на ОПЕК\" предходния работен ден.", "date": "2018.12.07", "title": "Петролът на ОПЕК падна до 58,79 долара за барел"}
{"url": "https://www.monitor.bg:443/bg/a/view/bsp-iskali-proverka-i-na-shoseta-stroeni-po-vremeto-na-soca-151647", "text": "Не всички пътни участъци, които БСП искат да се проверят са строени или ремонтирани в последните 5 години, заяви председателят на Управителния съвет на Агенция „Пътна инфраструктура“ инж. Светослав Глосов в сутрешния блок на бТВ. Искането на народните представители от Парламентарната група на „БСП за България“ в 44-то Народно събрание е за извършването на независима експертиза на пътната настилка на участъци от републиканските пътища, строени и въвеждани в експлоатация в периода 1982-2016 г. Инж. Глосов подчерта, че в посочените от БСП 16 участъка има и такива, които са строени и въвеждани в експлоатация в началото на 80-те години, като само 4 от тях са ремонтирани от 2015 г. досега. Някои от участъците по АМ „Хемус“ са построени преди 30 години и не са ремонтирани. В списъка на депутатите е и отсечката между Чирпан и Стара Загора, която не е изградена в последните 5 години, не е ремонтирана и беше пусната в движение през 2007 г. от г-н Станишев, припомни инж. Глосов. Председателят на УС на АПИ посочи, че през 2014 г., когато управляваше правителството на БСП на премиера Орешарски, ЕК е направила пълна ревизия на пътищата, построени с периода 2007-2013 г. със средства от оперативните програми и тогава проверката е направена от ангажирана от комисията независима лаборатория от Италия. Председателят на УС на АПИ подчерта, че в отговора, изпратен до БСП е предложено да се създаде експертна група, в която да се уточнят както мерките за безопасност, така и методиката, по която ще бъдат взети пробите за исканата от тях проверка. Хубаво е специалистите от независимата европейска лаборатория, с която БСП водят разговори, заедно с нашите експерти да уточнят методиката на пробите. Затова в отговора до народните представители сме ги поканили, позовайки се на нормативната база, която същите тези депутати са приели преди време, да представят техни специалисти, които заедно с нашите да намерят начин за извършване на такава проверка, обясни инж. Глосов. Всяка една такава проверка изисква методика в зависимост от вида на изпитването, което трябва да се направи, спазването на определени нормативи - да бъде обезопасен пътят, да бъде отбито движението, категоричен е председателят на УС на АПИ. Относно предстоящото пътувани за Коледа, когато традиционно трафикът е интензивен, инж. Глосов съобщи, че предстои пускане на движението по новия 24-километров участък от АМ „Струма“ между Кресна и Сандански. През следващата седмица веднага след като завърши работата на приемателната комисия движението ще бъде пуснато и за предстоящите празнаци от Кресна до Кулата ще се пътува по магистрала. Председателят на УС на АПИ посочи, че за повишаване безопасността на движение по Коледа, когато много хора тръгват на път, в последния работен ден преди 5-те почивни дни, ще бъде спряно движението на тежкотоварните камиони над 12 тона по всички магистрали и най-натоварените пътни направления. Ограничението ще бъде от 16 ч. до 20 ч. на 21 декември - последният работен ден преди празниците, както и в последния почивен ден - 26 декември, от 14 до 20 ч.", "date": "2018.12.07", "title": "От БСП искали проверка и на шосета строени по времето на соца"}
{"url": "https://www.monitor.bg:443/bg/a/view/aktiori-i-motoristi-s-kryvodaritelska-akcija-vyv-vma-151627", "text": "Кръводарителска акция с участието на едни от най-обичаните актьори на България и представители на най-голямата мотоорганизация в страната \"Sofia Riders\" ще започне от 11.00 ч. на 10 декември във Военномедицинска академия (ВМА), съобщиха от пресцентъра на болницата. В този ден ще се проведе тържествено отбелязване на 25-ата годишнина от създаването на Центъра по транфузионна хематология на ВМА. От 12.30 ч. ще бъдат наградени дългогодишни кръводарители. Насърчаването на безвъзмездното кръводаряване е една от важните мисии за Кръвния център на ВМА през 25-годишната му история, отбелязват от пресцентъра на болницата. Статистиката отбелязва ръст в броя на кръводарителите, като през последните години те са около 6000, а половината от тях са български военнослужещи от различни военни формирования.", "date": "2018.12.07", "title": "Актьори и мотористи с кръводарителска акция във ВМА"}
{"url": "https://www.monitor.bg:443/bg/a/view/rabotnik-se-zalja-s-vrjala-izvara-151629", "text": "Работник от фирма за млечни изделия е със 70 на сто изгаряния и опасност за живота, след като се е залял с вряла извара, съобщиха от полицията в Хасково. В четвъртък на спешния телефон е получен сигнал, че 44-годишен мъж, работещ в млекобаза, по време на работа е пострадал тежко. Пострадалият е транспортиран в специализираната клиника по изгарянията в Пловдив с опасност за живота. Образувано е досъдебно производство. По време на трудовата злополука в помещението е нямало други работници, разказаха негови колеги. Инсталацията и съдът, в който се изварява изварата, била изправна и защитена по всички изисквания за безопасност на труда. Затова и от фирмата недоумяват как е станало самото заливане. Случаят се проверява и от Инспекцията по труда. Според вътрешните им правила те отказаха информация, защото проверката им не е приключила.", "date": "2018.12.07", "title": "Работник се заля с вряла извара"}
{"url": "https://www.monitor.bg:443/bg/a/view/valja-kompozira-imen-den-151610", "text": "Певицата Валя, която търси баланса между поп-фолка и народната музика, е композирала новата си песен „Имен ден“. С това начинание звездата на „Пайнер“ се захваща за първи път. „Помня, че си бях в къщи в едно много хубаво еуфорично настроение и нещо си тананиках. Явно съм имала някаква муза, при което започнах да си припявам някакви неща. Записах ги веднага в телефона си, след което се роди и припева. Не знаех за какво ще пея наистина, но от години исках да направя песен за някакъв празник.“, разказа тя в „Автограф“. Първоначално чаровната червенокоска обмисляла да възпее рожден ден, но осъзнала, че и така се спряла на този празник. Междувременно Валя се опитва не само да пее народна музика, но и да я пренася във времето, да я предава на по-младите, а също така и на своята 11-годишна дъщеря. „Тя дори си има някои любими песни. Не казвам, че е супер фен на тази музика, но не й е безразлично да слуша народни песни, което значи, че по някакъв начин съм изпълнила заръката на баща ми, чула съм съвета му и той ме е докоснал.“, сподели още тя.", "date": "2018.12.07", "title": "Валя композира „Имен ден“"}
{"url": "https://www.monitor.bg:443/bg/a/view/objavena-za-izdirvane-jena-be-otkrita-myrtva-151630", "text": "Обявена за издирване възрастна жена бе открита мъртва в землището на кюстендилското село Слокощица, съобщиха от Областната дирекция на МВР. Тялото на 79-годишната Марика Грозданова Георгиева е намерено вчера малко след 15.30 ч. Дежурна полицейска група е извършила оглед на място в присъствието на поемни лица. Следи от насилие не са установени. Смъртта на жената е констатирана от екип на Центъра за спешна медицинска помощ. По случая е започнало досъдебно производство в РУ Кюстендил, уведомен е дежурен прокурор.", "date": "2018.12.07", "title": "Обявена за издирване жена бе открита мъртва"}
{"url": "https://www.monitor.bg:443/bg/a/view/borisov-ne-e-iskano-razreshenie-za-chujdi-korabi-v-cherno-more-151634", "text": "Не искано разрешение от България за чужди кораби в Черно море. Това стана ясно от думите на премиера Бойко Борисов в кулоарите на НС по повод информацията на CNN, че САЩ ще пращат военен кораб в Черно море, има ли такава информация и как гледа на тази ситуация с напрежението между Русия и Украйна. Борисов поясни, че е изключително тревожен. \"Тъй като то не е напрежение, завземат се кораби и се арестуват моряци. Това не е случаен инцидент. Въобще не мисля, че е случаен инцидент - от двете страни\", каза Борисов. По думите му към момента в МС не е постъпвало такова искане. \"Чужди кораби към момента няма. Знаете, че когато разрешаваме преминаването на чужда военна техника, това става с решение на МС. Към момента нямаме. И аз като вас прочетох, че ще идват такива кораби. Към момента няма\", обясни премиерът. Според него Черно море трябва да бъде място за туризъм, газопроводи и фериботи. По думите му Той допълни, че на територията на Черно море най-добрите туристически курорти са именно в България. Според премиера това пряко ще ни засегне. \"Така че полагам всички усилия. Не искам публично да казвам какво съм сторил с колегите в Украйна. Надявам се да се сложи здрав разум. Една предизборна кампания или вътрешно-политически проблеми в една страна, да не водят ескалация в Черно море. Иначе много прекрасни територия за водене на военни действия. Полагам огромни усилия и се надявам държавата и институциите в нея да бъдат много консолидирани\", поясни министър-председателят. Той определи позицията на страната по конфликта като \"изключително негативна\". По - лошо от това не можеше да направят за Черно море, каза той. По думите му това е конфликт, който здравият разум не би трябвало да допусне. Той изрази надежда, че ако стигне такова искане до МС, то неговото \"не\" да има значение. От думите му стана ясно, че една ескалация на напрежение в региона е и заплаха и за \"Турски поток\". \"Разбира се. В едни такива условия се преговаря много трудно, и за диверсификацията на газа и най-вече за нашия туризъм. Иначе по време на парламентарния контрол Борисов отговори на въпрос за новата агенция за пътна безопасност, като увери,че причината за нейното създаване е липсата на координация между отделните институции. По думите му има 11 институции, които отговарят за пътната безопасност, а отделно и контролна комисия, която обаче няма собствено финансиране и ресурс. Именно затова новата агенция ще формира общите политики, ще координира изпълнението им, ще контролира администрациите чрез методически указания, ще се прави системен анализ на пътната безопасност и ще се въвеждат интелигентни системи за контрол на трафика. Преди започването на контрола пък БСП излязоха с декларация относно мръсния въздух и разкритикуваха правителството, че не полага достатъчно мерки. Манол Генов от БСП заяви, че все повече хора ще ходят с маски на лицето и ще ги свалят едва когато свалят правителството от власт. Това предизвика отговор от страна на Борисов, който припомни 2008-2009 година, когато е бил кмет, а над София димът от \"Кремиковци\" бил във всички цветове на дъгата. Припомни и \"жълтият дим от торовия завод в Стара Загора\". Накрая той при Пламен Орешарски. Искам да ви успокоя, абсолютно всичко като стратегия, ще изпълним, колкото и да струва, каза още той.", "date": "2018.12.07", "title": "Борисов:  Не е искано разрешение за чужди кораби в Черно море"}
{"url": "https://www.monitor.bg:443/bg/a/view/bhra-otlichi-varna-za-naj-ustojchivo-sytrudnichestvo-v-turizma-151631", "text": "Община Варна получи награда от Българската хотелска и ресторантьорска асоциация (БХРА) за най-устойчиво сътрудничество в туризма. Призът бе връчен снощи на кмета на Варна Иван Портних от председателя на УС на БХРА Георги Щерев по време на официална церемония в София. „Благодаря на Българската хотелиерска и ресторантьорска асоциация за доброто сътрудничество. Съвместната ни работа даде резултати и отчетохме много добър сезон. Вярвам, че ще продължим да работим заедно, обединени от каузата Варна - дестинация за 4 сезона\", заяви Портних. 4,7% е ръстът на пренощувалите лица на територията на община Варна за първите 10 месеца на годината, спрямо същия период на миналата година, сочат туристическите данни. Най-много са се увеличили нощувките на туристи от Полша, Румъния, Франция, Великобритания и Израел. Годишни награди на Българската хотелиерска и ресторантьорска асоциация се връчват за 23-та поредна година за професионални постижения в областта на хотелиерството, ресторантьорството и мениджмънта. От 1996 година БХРА избира носители на най-престижните и дългогодишните отличия в туризма, които са част от най-успешното предприемачество.", "date": "2018.12.07", "title": "БХРА отличи Варна за най-устойчиво сътрудничество в туризма"}
{"url": "https://www.monitor.bg:443/bg/a/view/i-prez-2019-g-sofija-shte-razpolaga-s-nad-1-5-mlrd-lv-budjet-151633", "text": "15 булеварда ще бъдат реконструирани през следващата година в София. Обновяването на обектите са заложени в проектобюджета на общината за 2019г., който бе представен от кмета на София Йорданка Фандъкова и заместника й Дончо Барбалов. Парите, с които столицата ще разполага през следващата година са 1,587 млрд. лв., което е над 30 млн. лв. повече от средствата гласувани за 2018г. Капиталовата програма на общината за 2019 г. е на стойност 551 млн.лв., като 58% от тях са от спечелени европроекти. Строителството на метрото си остава най-големия обект на общината. 307 млн.лв. ще бъдат вложени в изграждането на първите два етапа от третия лъч на подземния транспорт. Догодина през есента ще бъдат пуснати първите станции от третия лъч на метрото от \"Красно село\" до бул. \"Патриарх. Евтимий\", до края на 2019г. тези от центъра до бул. „Владимир Вазов“, а в началото на 2020г. ще са готови спирките на подземния транспорт от „Овча купел“ до Околовръстния път при „Горна баня“. С 51,3 млн. лв. ще се вложат в ремонти на 15 големи обекта, сред тях са разширението на бул. „Филип Кутев“, последният участък от бул. „Монтевидео“ при новата метростанция, южното платно на бул. „Тодор Каблешков“ (от бул. „България“ до ул. „Костенски водопад“), пробива на бул. „Петър Дертлиев“, Източната тангента от бул. „Ботевградско шосе“ до Северна скоростна тангента, както и локална улична мрежа, която обслужва тангентата. С нов облик ще се сдобият булевардите „Първа българска армия“, „Президент Линкълн“, улиците „Народно хоро“, „Житница“, „Кукуш“, „Йосиф Щросмайер“, „Коперник“, „Атанас Узунов“. Ще започне и ремонта на бул. „Скобелев“ и транспортния тунел на НДК. 38 млн. лв. са предвидени за ремонти на вътрешно квартални улици. 4,5 млн.лв. пък ще бъдат вложени в осветлението на града. Трамвайните трасета по бул. “Цар Борис III” и ул. “Каменоделска” ще бъдат обновени със 17,6 млн.лв. Приоритет на кметството си остава и модернизацията на градския транспорт. Догодина със 100 млн. лв. ще бъдат закупени нови автобуси, а с 32,8 млн. София ще се сдобие с 13 нови нископодови трамвая. Ремонтите на парковете и зелените площи ще струват на града 18 млн. лв. Общината има намерение да закупи и мобилна автоматична станция за измерване на качеството на въздуха за 400 хил. лв. Образователната инфраструктура е сред ключовите пера в бюджета, като общо заделените пари са 68 млн.лв. От тях с 19 млн. лв. ще се реконструират и изграждат детски градини в „Манастирски ливади“, „Кръстова вада“, „Нови Искър“, Студентски град, „Овча купел“, „Горна баня“, „Подуяне“, „Красно село“, „Павлово“, „Княжево“, „Люлин“ и „Изгрев“. 9 млн. лв. са за изграждане на физкултурни салони и пристройки към 12 училища. Минералните бани в Банкя и „Овча купел“също влизат в сметките на „Московска“ 33. За реставрациите им ще се дадат 5,6 млн.лв. Нов облик за 550 хил.лв. ще има и Кукленият театър. На въпрос дали бюджетът е предизборен, кметът на София отговори: „Проектът за бюджет не е предизборен, защото не предвижда сериозни предизборни увеличения. Политиката ни по отношение на бюджета е последователна, защото само чрез последователна работа може да се постигат резултати без значение дали има, или не избори“. Данъкът на колите с най-високите екологични показатели на двигателя – Евро 5 и 6 ще бъде по-нисък. Това съобщи зам.-кметът по финанси Дончо Барбалов и обясни, че промяната е в синхрон с националния бюджет, където е заложено собствениците на старите коли да плащат по-висок налог. Скоро ще бъде пуснат и данъчен калкулатор, чрез който всеки да може да изчисли налога, който дължи. Заради държавния бюджет ще бъдат променени и данъците за имотите в курортните селища. От Столичната община ще настояват за минимални прагове на увеличение на тези данъци. От “Московска” 33 не залагат други промени на данъците извън тези, които са предвидени в националния бюджет.", "date": "2018.12.07", "title": "Ремонтират 15 булеварда в София догодина"}
{"url": "https://www.monitor.bg:443/bg/a/view/otkriha-narkotici-v-studentsko-obshtejitie-151632", "text": "Полицаи откриха дрога в студентските общежития на Великотърновския университет. При проверка два дни преди студентския празник в една от стаите на общежитието са намерени 20 грама марихуана и 1 грам бяло прахообразно вещество, което е реагирало при теста на метаамфетамин. Стаята е обитавана от 25-годишен мъж от Сливен. Срещу него е образувано досъдебно производство.", "date": "2018.12.07", "title": "Откриха наркотици в  студентско общежитие"}
{"url": "https://www.monitor.bg:443/bg/a/view/s-drehi-za-bedni-obljakoha-desetki-dyrveta-v-dupnica-151635", "text": "С дрехи за бедни дупничани „облякоха“ десетки дървета в града. С топли палта, якета и шапки осъмнаха в петък сутринта всички дървета от Дом на техниката до ж.к. „Развесена върба“ в града. На тях бяха поставени и послания за всички крайно нуждаещи се хора, част от които гласяха: „Студено е! Об/л/ичайте се!” , „Подаряваме с радост” и др. „Благодарности и поклон пред всички дупничани, които откликнаха на призивите ни и показаха, че сме съпричастни и че сме общност! Благодарим както за дрехите, така и за отделеното време, грижата и милосърдието на всеки, който се включи в кампанията. Топлината е във всички нас и когато сме заедно, можем да преодолеем по-лесно студа, недоверието и скептицизма“, обявиха организаторите на благородната кауза. Дрехите за крайно нуждаещите се хора бяха поставени късно вечерта в четвъртък, за да могат хората да си ги вземат без да се притесняват от околните.", "date": "2018.12.07", "title": "С дрехи за бедни „облякоха“ десетки дървета в Дупница"}
{"url": "https://www.monitor.bg:443/bg/a/view/lekarskata-profesija-naj-privlekatelna-151636", "text": "Лекарската позиция в България е най-привлекателна за безработните кадри. Това показва проучване по проект “Постигане на устойчива и качествена заетост посредством подобряване привлекателността на професии със слабо предлагане на пазара на труда в ключови за развитието на българската икономика сектори”, проведен от Асоциацията на индустриалния капитал в България(АИКБ). Проучването включва 4 бранша, а именно машиностроене и металообработка, Електротехника и електроника, транспортни спедиция, медицина и услуги за красота и здраве. Във всеки един тях от изследваните професии са 4. Най-привлекателна е професията на лекарите (55,46 от максимум 100 възможни точки), а най-малко желаната на локомотивния машинист - 26,02. “Те са привлекателни заради перспективата, социалните придобивки и работната среда, а не заради доходите”, коментира ръководителят на проучването проф. д-р Стефан Петранов. При браншовете обаче има разминаване - в общата картина медицината е с по-нисък рейтинг, докато транспортът е популярен, заради пилотите и тираджиите, но една от професиите му е на последно място. Критериите, по които са били проверявани, са работна среда, парични доходи, стрес, престиж, перспективи, непарични материални стимули и вложени време и средства за овладяване и поддържане на уменията. В момента проектът предстои да бъде изпратен към социалното министерство, за да бъдат направени по-разширени изследвания и да бъдат намерени начини и инструменти за повишаване на привлекателността. “Демографската криза е причина за недостиг на работна сила”, коментира председателят на АИКБ Васил Велев. Според него в страната има много трудови резерви, от които можем да се възползваме. “Търсим хора за работа със свещ посред бял ден” завърши той.", "date": "2018.12.07", "title": "Лекарската професия най-привлекателна, най-малко желаната - на локомотивния машинист"}
{"url": "https://www.monitor.bg:443/bg/a/view/skoda-otkri-nov-tyrgovsko-servizen-kompleks-v-sofija-151628", "text": "Чешката марка Skoda вече има нов дом в София. Вторият търговско-сервизен комплекс в столицата се намира в квартал „Дружба” на бул. „Проф. Цветан Лазаров” № 97. Новият център на Skoda на компанията „Еуратек Ауто” беше открит с официална церемония и ще отвори врати за клиенти в началото на 2019 година. Официални гости на откриването бяха Душан Щраух, посланик на Чехия у нас и Луцие Кун, регионален търговски директор на Skoda Auto за Източна Европа. „Бих желал с този комплекс да подобрим качеството на обслужването на нашите клиенти, като го поставим на едно ново и по-високо ниво. С него ще намалим и сроковете, с които изпълняваме техните поръчки и заявки”, сподели своите очаквания за работата на новия търговско-сервизен център управителят на „Еуратек Ауто” Людмил Недев по време на церемонията по откриването. Новият търговско-сервизен комплекс на Skoda е изграден на територия от 10 000 кв.м и разполага с обща застроена площ от почти 5000 кв.м, което го прави един от най-големите центрове сред автомобилния бранш у нас. Предимствата на добрата локация на шоурума ще позволят на всички клиенти на марката по-бързо и удобно да се придвижват до търговско-сервизната част, както и по-кратки срокове за всички заявени сервизни дейности. Търговско-сервизният комплекс разполага с над 650 кв.м изложбената площ, с 500 кв.м офисна част и с просторна и модерна сервизна част за общи ремонти с размер от 1200 кв.м, изцяло проектирани и изградени в съответствие с високите стандартите на производителя Skoda Auto. На територията на новия комплекс в София в приятна и спокойна атмосфера всички клиенти на марката ще бъдат консултирани от професионален търговски екип, за да могат да изберат най-подходящия за нуждите им модел на Skoda, а в модерно оборудвания сервиз обучените сервизни техници ще се погрижат за поддръжката на автомобилите им. Под покрива на новия търговско-сервизен комплекс почитателите на марката Skoda ще имат уникалната възможност да разгледат обособена колекционерска изложба на ретро автомобили, където са събрани класически модели, както с марката Skoda, така и редица други интересни за любителите модели. В музея посетителите ще могат да видят емблематичната Skoda Octavia от 1961 г., както и познатите от социализма модели 1000 MB, 110 L, 120 L и модерния Favorit, както и други ретро модели като отлично запазена Warszawa 223 и произвеждания в България модел Bulgarrenault 8. „Еуратек Ауто” представлява марката Skoda в България от вече цели 26 години. За това време компанията успя от нулата да изгради мрежа от 15 шоурума в страната. Автомобилите Skoda са сред едни от най-продаваните в страната, като тази година ще бъдат продадени над 4000 коли у нас, поставяйки абсолютен рекорд за марката. По време на откриването на новия търговско-сервизен комплекс на Skoda в София бяха наградени новите рали шампиони на България - Мирослав Ангелов и Недялко Сивов от отбора на „Мегапорт Рейсинг“ със състезателната Skoda Fabia R5. Управителят на фирмата вносител на Skoda у нас Иван Тодоров връчи приза на компанията за специални постижения в автомобилния спорт, изразявайки своята удовлетвореност от съвместното партньорство и усилията, които отборът полага за възраждане на българския автомобилен спорт. „Искам да изкажа възхищението си за бързината, с която той се адаптира към автомобила си и започна да печели състезание след състезание, включително и рали България”, сподели Иван Тодоров. „Изключително съм щастлив, че имам възможността да празнуваме заедно с вас нашата шампионска титла. Казвам нашата, защото тя е дело на екипен успех. Рали спортът е отборен спорт и без екипната работа, заедно с моя навигатор, успехът е невъзможен. Благодаря на екипа на братя Исаеви за техническата и логистична помощ, която ни оказаха,  както по време на подготовката, така и по време на състезанията. Благодаря на нашите партньори „Еуратек”, на всички спонсори, на феновете и на нашите приятели, които ни подкрепяха през цялото време”, сподели шампионът Мирослав Ангелов.", "date": "2018.12.07", "title": "Skoda откри нов търговско-сервизен комплекс в София"}
{"url": "https://www.monitor.bg:443/bg/a/view/1001-konservatori-izbirat-naslednik-na-merkel-151620", "text": "Германските християндемократи ще изберат на започващия днес двудневен конгрес в Хамбург своя нов партиен лидер, който може да оглави най-голямата икономика в Европа, когато Ангела Меркел напусне канцлерския пост. Двама от общо 12 кандидати се откроиха като фаворити да наследят Меркел на поста партиен председател - генералният секретар на партията Анегрет Крамп-Каренбауер и бизнесменът и някогашна влиятелна фигура в ХДС Фридрих Мерц. Амбициозният здравен министър на Германия Йенс Шпан - голям критик на Меркел от дясното крило на партията - също участва в надпреварата. Състезанието за най-висшия партиен пост между генералния секретар на ХДС е и битка за бъдещата посока на партията. След 18 години с Меркел начело на ХДС и 13 години на канцлерския пост, някои фракции в партията са склонни да скъсат с нейната ера на прагматизъм и центризъм. Някои анализатори смятат, че този вот ще тласне ХДС в по-консервативна посока, което ще окаже влияние върху баланса на силите в Европа и на регионалните съюзи. \"Всички основни кандидати са по-консервативни и по-големи традиционалисти от Меркел\", заяви политологът от Берлинския свободен университет Торстен Фаас. Новият лидер ще бъде избран с гласовете на 1001 делегати от Християндемократическия съюз (ХДС). Меркел обяви през октомври, че ще се откаже от лидерския пост в ХДС и няма да се кандидатира за преизбиране за канцлер на изборите през 2021 година. Така че който спечели в гласуването на конгреса, има добри шансове да стане следващият канцлер на Германия. ХДС е една от най-успешните партии в Европа и до голяма степен доминира политическия живот в Германия от края на Втората световна война. Основан през юни 1945 г., Християндемократическият съюз е в управлението през 49 от последните близо 70 години. Партията обаче има повече от когато и да било нужда от нов тласък, посочи Франс прес. Атакуван отдясно от \"Алтернатива за Германия\" и разяждан в центъра от Зелените, ХДС и баварският му съюзник - Християнсоциалният съюз - биха получили едва 26-28 процента от гласовете, ако изборите бяха днес, прогнозират социолози. За кандидатите за ръководния пост в ХДС целта е да си върнат избирателите. Оттам идва и особено твърдата им позиция по въпроса с приемането на мигранти. Мерц дори постави под въпрос правото на убежище по начина, по който фигурира в конституцията. Крамп-Каренбауер защитава идеята да бъде прогонван незабавно всеки бежанец, признат за виновен за извършване на престъпление.", "date": "2018.12.07", "title": "1001 консерватори избират наследник на Меркел"}
{"url": "https://www.monitor.bg:443/bg/a/view/prof-kantardjiev-mrysnijat-vyzduh-podpomaga-virusite-151623", "text": "Грипната вълна у нас малко се забави и пикът ще е през януари. Това обяви проф. Тодор Кантарджиев, директор на Националния център по заразни и паразитни болести. \"Засега националният център официално е установил 6 случая на грип А от тип H3N2 и няколко случая на А (H1N1), известен като свински грип. Не всички районни здравни инспекции обаче изпращат качествени проби\", уточни той. Грипът А(H3N2) поразява повече възрастни хора и води до усложнения при заболяванията на белите дробове. Другият - А(H1N1), който беше по-разпространен миналата зима, поразява по-младите хора в активна възраст. Той тръгва бързо, но и отшумява по-бързо. Проф. Кантарджиев пак напомни, че болните трябва да си стоят вкъщи, защото в едно затворено пространство ще заразят поне трима души. \"Ако попаднете около болен човек, покрийте носа си с мокра кърпичка и след това избършете бюрото си с такава кърпичка\", посъветва още епидемиологът пред bTV.", "date": "2018.12.07", "title": "Проф. Кантарджиев: Мръсният въздух подпомага вирусите"}
{"url": "https://www.monitor.bg:443/bg/a/view/papata-shte-poseti-bylgarija-i-makedonija-prez-maj-151621", "text": "Папа Франциск ще посети България и Македония през месец май 2019 г. Това каза вицепремиерът и министър на външните работи Екатерина Захариева. Тя потвърди, че изпратена покана има. Папата никога не пътува само в една държава, коментира Захариева пред bTV и добави, че подготовката за посещението е сериозно. За посещение на главата на римокатолическата църква в страната ни се заговори още в началото на октомври, когато първо президентът Радев разговаря с апостолическия нунций в България Анселмо Гуидо Пекорари, а ден по-късно с него се срещна и премиерът Бойко Борисов. По време на разговорите и в президентството, и в Министерския съвет бе обсъдена възможността папа Франциск да посети нашата страна. По-късно аржентинската държавна агенция Телам, цитирайки източници във Ватикана, информира, че освен България, папата ще посети и Македония, и Румъния. Мини балканската обиколка на духовния водач на католиците ще започне от Македония в началото на май.", "date": "2018.12.07", "title": "Папата ще посети България и Македония през май"}
{"url": "https://www.monitor.bg:443/bg/a/view/policejski-uikend-vyv-francija-izkarvat-po-ulicite-100-000-chengeta-151619", "text": "Френският министър-председател Едуар Филип съобщи, че 89 000 служители на силите за сигурност ще бъдат разположени в цялата страна в събота, за когато се очакват нови протести, предаде Ройтерс. В столицата на Франция Париж ще има 8000 служители на силите за сигурност и бронирана техника. \"Изправени сме пред хора, които не идват да протестират, а да рушат и искаме да разполагаме със средства да не им дадем свобода на действие\", каза тази вечер Филип по телевизия Те Еф1. По-рано се съобщаваше, че в събота във Франция ще бъдат разположени 65 000 служители на силите за сигурност. Филип обяви, че ще бъдат използвани също десетина бронирани коли на жандармерията. Това ще се случи за пръв път от 2005 г., когато в парижки предградия избухнаха бунтове. В четвъртък над 700 учащи се бяха задържани от правоохранителните органи по време на поредния протест срещу реформата на средното образование и по-конкретно - срещу правилата на матурите в средните училища. Към протестите се присъединиха и студентите. В Париж бяха блокирани два факултета на Сорбоната. Студентите искат да се отменят по-високите такси за обучение, включително и регистрационната такса за чужденците за правото да получават образование във френски университети.", "date": "2018.12.07", "title": "Полицейски уикенд във Франция – изкарват по улиците 100 000 ченгета"}
{"url": "https://www.monitor.bg:443/bg/a/view/opredeliha-cveta-na-2019-godina-151622", "text": "Цветът на 2019 г. е оттенък на „жив корал“ (Living Coral). Той е избран от Изследователския и информационен център по цветовете Pantone. \"Трептящият и в същото време мек оттенък на „живия корал“ ни обкръжава с топлина и грижа, за да създаде комфорт и свежест в нашата постоянно променяща се среда\", се казва в изявлението на центъра. Изпълнителният му директор Литрис Ейзман отбеляза, че този цвят може да се срещне както в живата природа, така и в света на технологиите, по-конкретно в социалните мрежи. Според центъра цветът на 2018 г. беше \"сложният и съзерцателен ултравиолетов, предлагащ тайните на космоса\".", "date": "2018.12.07", "title": "Определиха цвета на 2019 година"}
{"url": "https://www.monitor.bg:443/bg/a/view/19-godishen-shofior-zagina-sled-udar-v-dyrvo-151624", "text": "19-годишно момче загина при тежка катастрофа на пътя между Добрич и Варна, съобщиха от Областната дирекция на МВР във Варна. Сигналът за инцидента, който е станал в района на село Крумово, е подаден снощи около 20.50 часа. Младежът е управлявал лек автомобил \"Опел\" с добричка регистрация. Според първоначалната информация, по време на движение той губи контрол над колата, която излита от пътя и се блъска в крайпътно дърво. Шофьорът загива на място. По случая е образувано досъдебно производство.", "date": "2018.12.07", "title": "19-годишен шофьор загина след удар в дърво"}
{"url": "https://www.monitor.bg:443/bg/a/view/adrian-andreev-e-na-final-na-dvojki-na-orindj-boul-151625", "text": "Адриан Андреев се класира за четвъртфиналите на двойки на турнира по тенис за юноши и девойки \"Ориндж Боул\" в Плантейшън, щата Флорида, който е от най-високата категория \"А\". Надпреварата се води неофициално световно първенство по тенис за таланти от 12 до 18 години. Поставените под №1 Андреев и Антон Матушевич (Великобритания) победиха представителите на домакините Джейкъб Булард и Стефан Достанич със 7:6(1), 7:5. За място на полуфиналите Андреев и Матушевич ще играят срещу шестите поставени Лиам Драх от Канада и Елиот Спизири от САЩ. През тази година българинът и британецът спечелиха титлата на двойки на US Open. За съжаление Адриан приключи участието си в турнира на сингъл. Нашето момче, което бе водач в схемата, отстъпи с 4:6, 4:6 на Ото Виртанен от Финландия.", "date": "2018.12.07", "title": "Адриан Андреев е на ¼-финал на двойки на \"Ориндж Боул\""}
{"url": "https://www.monitor.bg:443/bg/a/view/izneverjavat-na-kajli-djenyr-151607", "text": "Риалити сензацията Кайли Дженър попадна в списъка с известни красавици, на които са сложили публично рога. Новината, че рапърът Травис Скот изневерява на най-младото попълнение в клана Кардашиян, разбуни духовете в социалните мрежи. Доказателството бяха няколко папарашки снимки, запечатали интимни отношения между него и непозната дама. Мнозина фенове порицаха Травис, който се оправда, че кадрите са фалшифицирани. И изненадващо се оказа прав. Самият сайт, който разпространи снимките, призна, че те не са реални. „Не знам дали това е някакъв социален експеримент за някои хора, но се бъркате в живота на реални хора, с реална връзка и истинско семейство. Щастлива съм, че връзката ми е силна, отвърна Кайли. В защита на любовта между Дженър и Скот се включи и Ким Кардашиян. „Много е гнусно да се шегувате с Травис и Кайли, които тъкмо създадоха семейство. Това уврежда връзката и наистина е нередно“, написа в социалните мрежи звездата от Keeping Up with the Kardashians. Други близки до Дженър и Скот споделиха, че двойката никога не е била по-щастлива. Наскоро се появи папарашка снимка на чаровната брюнетка с диамантено бижу на безименния пръст, което повдигна въпроса и за евентуален годеж. Припомняме, че през февруари двамата посрещнаха на бял свят дъщеричка – Сторми.", "date": "2018.12.07", "title": "Изневеряват на Кайли Дженър"}
{"url": "https://www.monitor.bg:443/bg/a/view/vyzrastno-semejstvo-zagina-pri-pojar-151626", "text": "Възрастно семейство е загинало при пожар в Ново село, съобщиха от ОД на МВР-Видин. Сигнал за горяща къща на ул. “Пейо Яворов“ е получен на 6 декември, в 16,14 часа. Пристигналите на мястото огнеборци потушили пламъците и сред отломките открили телата на обитателите - 75-годишна жена и 80-годишен мъж. Дежурна оперативна група извършила оглед на местопроизшествието. Според първоначалните данни пожарът е възникнал в резултат на неправилна експлоатация на електрически отоплителен уред - печка тип „духалка“. Телата са транспортирани за аутопсия във видинската болница. Работата на разследващите по случая продължава.", "date": "2018.12.07", "title": "Възрастно семейство загина при пожар"}
{"url": "https://www.monitor.bg:443/bg/a/view/vjatyryt-utihva-ima-opasnost-ot-novo-zamyrsjavane-na-vyzduha-151612", "text": "Облачността отново ще е разкъсана днес. Сутринта ще се образуват мъгли в Дунавската равнина, които ще се задържат през по-голямата част от деня. Вятърът ще е слаб навсякъде, с изключение на Североизточна България. Това носи опасност от ново замърсяване на въздуха в големите градове в петък и събота, съобщава Нова тв. Мъглите в Северна България допълнително ще задържат мръсотията ниско над земята. Атмосферата ще се раздвижи чак в събота вечерта. През деня живакът ще варира в широк интервал – от 0 до 10-11 градуса. В планините ще бъде слънчево през целия ден. Ще духа вятър със скорост до 20-30 км/ч. По високите върхове температурите през деня ще са около минус 4 - минус 5 градуса, а в по-ниските части – 2-3 градуса. Почивните дни се очертават сухи. Валежи очакваме в края на уикенда, благодарение на влажен въздух от Атлантика, който напредва на югоизток към нашите географски ширини. След своя пик в събота с температури през деня до 6-7 градуса, ще последва захлаждане в началото на новата седмица. Затова и валежите в равнините първо ще са от дъжд, който към средата на седмицата ще премине в сняг. Не се очаква образуване на значителна снежна покривка.", "date": "2018.12.07", "title": "Вятърът утихва, има опасност от ново замърсяване на въздуха"}
{"url": "https://www.monitor.bg:443/bg/a/view/aleksandra-nacheva-e-izgrjavashta-zvezda-na-balkanite-151618", "text": "Ново признание за невероятния си сезон 2018-а получи световната шампионка на троен скок при девойките под 20 години Александра Начева. 17-годишната пловдивчанка бе избрана за „Изгряваща звезда на АБАФ“ за 2018 година на церемония в столицата на Гърция – Атина на 6 декември. През годината Александра спечели световната титла на троен скок при девойките под 20 години в Тампере, Финландия, стана първа на младежките олимпийски игри в Буенос Айрес, Аржентина и взе сребърен медал на еврошампионата за девойки под 18 години в Гьор, Унгария. На балканските шампионати Александра завоюва три титли на троен скок при девойките под 20 години в зала в София, както и на скок дължина и троен скок на балканското за юноши и девойки под 18 години в Истанбул, Турция. Постижението на Начева от световното първенство – 14,18 е най-добро в света за годината при девойките под 20 години и нов европейски рекорд за девойки под 18 години. През 2017-а година в тази категория бе избрана българския талант в бяганията на средни и дълги разстояния Лиляна Георгиева. За „Изгряваща звезда на АБАФ“ при юношите за 2018-а бе определен Михайло Кохан (Украйна), който спечели европейската титла на чук (5 кг) при юношите под 18 години с 87,82 – световен рекорд за тази възраст. Седмица по-късно Михайло стана вицешампион на света при по-големите с чук 6 кг, а на младежките олимпийски игри в Буенос Айрес, Аржентина стана шампион. И в трите състезания основеният му конкурент бе Валентиян Андреев, който завърши втори в Гьор и Буенос Айрес, а в Тампере се класира за финал. За атлет и атлетка на АБАФ при мъжете и жените бяха обявени Рамил Гулиев (Турция) и Параскеви Папахристу (Гърция).", "date": "2018.12.07", "title": "Александра Начева е „Изгряваща звезда“ на Балканите"}
{"url": "https://www.monitor.bg:443/bg/a/view/negovo-visokopreosveshtenstvo-lovchanski-mitropolit-gavriil-razceplenieto-v-pravoslavnija-svjat-veche-e-fakt-151587", "text": "Децата, които учат православие, са по-различни, поведението им е сдържано, мотивацията към ученето - висока, казва в интервю за \"Монитор\" Негово Високопреосвещенство Ловчански митрополит Гавриил. - Светият синод на БПЦ има концепция за религиозното обучение в българските училища. Според нея се предоставя възможност на родителите да избират религия - православие, религия - ислям или светския нерелигиозен предмет „Етика“. По този начин децата, които ще изучават православие, ще бъдат много повече, защото в момента у нас броят им е под 1%. В Ловеч родителите на децата, изучаващи православие, открито говорят за положителното въздействие, което уроците оказват върху децата – те са по-различни, изражението им е благо, погледът е тих, поведението сдържано, мотивацията към ученето - висока, а отношението към другите - човешко. И ако човек преуспява в нравствеността, как няма да преуспява и във всичко останало. Той е трудолюбив, постоянен, честен, внимателен, разсъдлив и поради тези си качества, той се радва на успехи. - Кой родител сутрин, оставяйки детето си зад училищните врата, не би желал то да бъде спокойно и весело там, да има съвестни и благочестиви другари. Детето всекидневно се изправя пред избора между доброто и злото, а когато порасне, ще трябва и то самото да възпитава своите деца. - Въпросът с подготовката и подбора на специалистите е много важен. Децата трябва да усвояват високата нравственост на християнското православно учение. Техните преподаватели трябва да са професионално подготвени, нравствени, религиозни – православни хора. - Езичниците в древността са били също роби на материализма, роби на страстите и греховния живот. С раждането на Господ Иисус Христос започва нова ера на висока, божествена християнска нравственост, появяват се светци, които със своя равноангелен живот, със своята любов към Бога и хората стават извор на жива вода, на жив пример за свят живот. „Иисус Христос е същият вчера, и днес, и вовеки“ (Евр. 13:8). С Неговата божествена сила хората и днес побеждават консуматорския егоистичен начин на живот. - Постът е духовен и телесен. Телесният пост е необходим за духовния пост, който е по-съсредоточена молитва, внимание към своите мисли и чувства, борба с немощите и страстите. Такъв пост прави човека духовно по-силен, по-спокоен, по-мъдър и по-способен към всички полезни богоугодни дейности. Такъв човек бърза бавно, т.е. без стрес и напрежение изпълнява ежедневните си задължения. - Разделение имаше дотолкова, доколкото едни митрополити искахме да вземем решение по украинския въпрос, а други решиха да отложим разглеждането на въпроса за следващи заседания. - Разцеплението в православния свят е вече факт. Както много други архиереи, така и аз сме убедени, че ако Вселенският патриарх беше свикал всеправославен събор, който да реши църковните проблеми в Украйна, разкол със сигурност нямаше да има. Но и сега не е късно да се вземе такова решение, защото Всеправославният събор е най-високият управителен орган в Едната света съборна и апостолска църква. Той има право и задължение да взима решения, особено в такива тежки кризисни моменти за църквата и неговите решения са канонични, задължителни за всички. Такъв пример от близкото минало е Всеправославният събор от 1998 г., с чиито решения разколът в БПЦ беше де факто прекратен. - Като цяло има тенденция българинът все по-често да търси опора във вярата в Бога, все по-често посещава църква, особено на големи празници и все повече християни почват да живеят църковен живот - което означава редовно посещение на църква и участие в тайнствата на църквата – най вече тайнствата изповед и св. причастие. Също така децата благодарение на издаваната православна християнска литература, с която родителите се запознават, идват в църквите по празниците, като много от тях се причастяват. Случва се и децата да доведат своите родители в храма. Преди няколко години имахме случай в Ботевград, където едно момиче, възпитано в християнство, с голяма упоритост настояваше за въвеждането на изучаване на вероучение, което в крайна сметка с помощта на свещениците в града стана факт. - Първо, това зависи от възпитанието на децата още от малки, за да има повече свещеници и монаси. Второ, ние се стремим да подобряваме условията за живот и обучение в двете семинарии – София и Пловдив, които са към Св. синод, за да спечелим доверието на родители, които да доверят своите деца и от които най вече се очаква да станат монаси, свещеници и богослови. Свещениците, които естествено имат семейства, за тях е важно да може да им се осигури някакво що-годе приемливо възнаграждение, тъй като в момента заплащането на свещениците е малко повече от минималната заплата в България. В тази връзка сме благодарни на българския президент, правителство и парламент, които имат желание да подпомогнат Българската православна църква и другите официално регистрирани вероизповедания в България със субсидии, така че да можем да си позволим да назначаваме енорийски свещеници и в селата, което досега беше почти невъзможно. Роден е през 1950 г. През 1977 г. завършва строително инженерство в София През 1984 година се дипломира в Духовната академия, сега Богословски факултет на Софийския университет Стипендиант е на Московската духовна академия През 1998 г. е ръкоположен за викариен епископ на Софийската митрополия От януари 2001 г. е Ловчански митрополит Председател е на работната група по религиозно образование към Светия синод на БПЦ", "date": "2018.12.07", "title": "Митрополит Гавриил: Разцеплението в православния свят вече е факт"}
{"url": "https://www.monitor.bg:443/bg/a/view/prokuraturata-iska-postojanen-arest-za-evgenija-i-nikolaj-banevi-151613", "text": "Днес Специализираната прокуратура ще поиска от съда вземане на най-тежката мярка за неотклонение „задържане под стража“ спрямо Евгения и Николай Баневи. На 6 декември на летище София задочно обвинените в пране на пари Евгения и Николай Баневи бяха предадени от френските власти на разследващия екип от Специализираната прокуратура. Предаването на обвиняемите е в изпълнение на издадена европейска заповед за задържането им, съобщиха от прокуратурата. В рамките на разпореденото прокурорско задържане до 72 часа, в присъствието на защитниците им, на Николай и Евгения Баневи ще бъде предявено прецизно обвинение. Наказателната отговорност на двамата се ангажира за 7 престъпления от общ характер, сред които са ръководене на организирана престъпна група, длъжностно присвояване на пари и вещи, избягване установяване и плащане на данъчни задължения, пране на пари в особено големи размери. Евгения и Николай Баневи бяха задържани във френския град Ница на 26 октомври. Почти месец по-късно - на 21 ноември, местният Апелативен съд даде съгласието за предаване на съпрузите Баневи на българските власти.", "date": "2018.12.07", "title": "Прокуратурата иска постоянен арест за Евгения и Николай Баневи"}
{"url": "https://www.monitor.bg:443/bg/a/view/fandykova-predstavja-budjeta-na-sofija-za-2019g-151581", "text": "Кметът на София Йорданка Фандъкова и заместникът й Дончо Барбалов ще представят днес бюджета на общината за 2019 г. За изминаваща 2018 г. столицата разполагаше с рекордната сума от 1,549 млрд. лв. Първоначално от “Московска” 33 бяха заложили средства на стойност 1,433 млрд. лв., но заради преходния остатък и прогнозирано повишаване на собствените приходите, парите за тази година бяха допълнени с още над 100 млн.лв.", "date": "2018.12.07", "title": "Фандъкова представя бюджета на София за 2019 г."}
{"url": "https://www.monitor.bg:443/bg/a/view/sled-sa-sht-i-japonija-blokira-huawei-151615", "text": "Япония планира да забрани правителствени покупки на устройства и оборудване от китайските технологични компании Huawei и ZTE Corp, за да повиши защитата си срещу изтичане на поверителна информация и кибератаки, предаде Ройтерс, като се позова на запознати източници и беше цитирана от БТА. Японският в. \"Йомиури\", който първи съобщи новината, отбелязва, че се очаква правителството да преразгледа вътрешните регулации за снабдяване още в понеделник. По-рано тази година САЩ също решиха да въведат забрана за покупка и използване от американските държавни служби на телекомуникационно оборудване Huawei и ZTE Corp. Американските разузнавателни агенции твърдят, че Huawei е свързана с китайското правителство и устройствата й може да имат скрити възможности, които да се използват за шпионаж. Доказателства в подкрепа на тези твърдения обаче не бяха приведени, а компания Huawei отрича обвиненията. Над Huawei надвисна и друго обвинение - от САЩ - че нарушава американските търговски санкции срещу Иран. Във връзка с това в Канада на 1 декември беше задържана главният финансов директор на компанията Мън Ванчжоу. Арестът е по искане на САЩ за екстрадиция. Австралия и Нова Зеландия вече блокираха изграждането на телекомуникационна мрежа от пето поколение (G5) от Huawei. В сряда британската компания BT Group съобщи, че отстранява оборудването Huawei от основната част от мобилни си дейности от трето и четвърто поколение (3G и 4G) и няма да използва услугите на компанията във възловите части на мрежата си от следващото поколение.", "date": "2018.12.07", "title": "След САЩ и Япония блокира Huawei"}
{"url": "https://www.monitor.bg:443/bg/a/view/obraha-majli-sajrys-151608", "text": "Поп сензацията Майли Сайръс стана жертва на грабеж. Китари на обща стойност 10 хиляди долара са били откраднати от склада на певицата. Той е бил разбит от крадци най-вероятно през октомври. Първоначално 26-годишната звезда си е помислила, че някои от семейството ѝ е взел инструментите, но това съмнение е било опровергано. Лошите новини за Сайръс идват малко след като тя и годеникът й – актьорът Лиам Хемсуърт, бяха принудени да се евакуират от дома си и го изгубиха по време на опустошителните пожари в Калифорния. Двамата заживяха заедно през август миналата година, а любовната им история датира от 2012 година. Тогава те се сгодиха, след което си дадоха дълга почивка и след това пак се събраха. При затоплянето на отношенията си звездите обявиха, че годежът остава в сила, но още не са се разходили до олтара.", "date": "2018.12.07", "title": "Обраха Майли Сайръс"}
{"url": "https://www.monitor.bg:443/bg/a/view/ofisite-na-si-en-en-v-nu-jork-bjaha-evakuirani-151614", "text": "Офисите на американската телевизия Си Ен Ен в Ню Йорк бяха евакуирани от полицията след телефонно обаждане, че в сградата на Тайм Уорнър са скрити пет бомби, съобщи Ройтерс, цитирайки полицията. Отцепен е бил район около Колъмбъс съркъл и сградата е била опразнена. Обаждането е получено около 22 часа местно време. Телевизията е минала на предварително записана програма. Не са намерени бомби в сградата. Същите офиси на Си Ен Ен бяха евакуирани за кратко и през октомври, след като на медията бе доставена подозрителна пратка, съдържаща самоделно взривно устройство, припомня Асошиейтед прес.", "date": "2018.12.07", "title": "Офисите на Си Ен Ен в Ню Йорк бяха евакуирани"}
{"url": "https://www.monitor.bg:443/bg/a/view/trymp-se-sprja-na-rusa-jurnalistka-za-poslanichka-na-sa-sht-v-oon-151617", "text": "Американският президент Доналд Тръмп е решил да избере говорителката на Държавния департамент Хедър Науърт за посланик на САЩ в ООН, предаде Ройтерс, като се позова на агенция Блумбърг. Сегашната американска посланичка в световната организация, Ники Хейли, обяви оставката си през октомври след 18 месеца на този пост. Очаква се тя да се оттегли през януари. Науърт, бивш кореспондент и водеща в телевизия \"Фокс нюз\", няма предишен политически или управленски опит. Тя е говорител на Държавния департамент от април 2017 г., а по-рано тази година беше назначена за изпълняваща длъжността помощник-секретар за публичната дипломация и обществените въпроси. Според \"Фокс нюз\" Тръмп ще обяви решението си днес.", "date": "2018.12.07", "title": "Тръмп се спря на руса журналистка за посланичка на САЩ в ООН"}
