{"url": "https://www.monitor.bg/bg/a/view/ludogorec-grabna-treta-superkupa-na-bylgarija-104656", "text": "Отборът на \"Лудогорец\" спечели трета Суперкупа в клубната си история и се изравни с \"Левски\" по брой трофеи. Шампионът победи носителя на Купата на България \"Славия\" с 1:0, като единственото попадение в срещата бе дело на Клаудио Кешерю в 31-ата минута.  Първата реална опасност за гол бе в 13-ата минута пред вратата на \"белите\". Сисиньо се пусна по дясното крило, стигна почти до аутлинията и върна към Густаво Кампаняро, който не успя да отправи изстрел от добра позиция. В 16-ата минута късметът бе на страната на \"Славия\", след като Марселиньо разтърси напречната греда с топовен шут от границата на наказателното поле.   Възпитаниците на Златомир Загорчич отговориха с няколко удара отдалеч, които не намериха целта.    В 29-ата минута Марселиньо изведе с прецизен пас Вирджил Мисиджан сам срещу стража Стергиакис. Бързоного крило вместо веднага да потърси завършващ изстрел, се забави и пропиля с лека ръка положението.   В 31-ата минута \"орлите\" зарадваха своя главен мениджър Пауло Аутуори, който прави официален дебют начело на \"Лудогорец\". Натанаел опита удар отдалеч, но вместо към очертанията на вратата топката попадна в краката на Кешерю. Нападателят комбинира с Марселиньо и щом намери пролука за стрелба нанесе неспасяем удар с десния крак. Втората част стартира с напрежание пред вратата на Лудогорец. в 47-ата минута Галин Иванов падна в наказателното поле и изрази претенции за дузпа, но Георги Кабаков прецени, че такава няма и играта продължи. В следващите минути имаше сериозно затишие и чак в самия край \"Славия\" опита да застраши вратата на съперника, но така и не стигна до чисто положение.", "date": "2018.07.05", "title": "\"Лудогорец\" грабна трета Суперкупа на България"}
{"url": "https://www.monitor.bg/bg/a/view/dyrjavna-pomosht-po-de-minimis-na-zasegnatite-stopani-ot-chumata-po-drebnite-jivotni-104652", "text": "Засегнатите земеделски стопани Югоизточна България засегнати от мерките срещу чумата по овцете и козите ще получат обезщетение чрез държавна помощ de minimis, която предстои да бъде гласувана на следващото заседание на УС на Държавен фонд „Земеделие“. Предприети са административни действия пострадалите овцевъди да получат обвързана подкрепа по директните плащания за 2018 г. в условията на форсмажорни обстоятелства. Това съобщиха от МЗХГ след срещата между ръководството на министерството, експерти, научни работници и представители на браншови организации от овцевъдния и козевъдния сектор. Препоръчва се в 10-километровата наблюдавана зона около огнищата, животните да бъдат поставени на оборен режим, т.е. да нямат връзка с други стада. Критичният момент е през следващите две седмици, и ако няма нови случаи проблемът може да бъде решен. Има решение на Европейската комисия по отношение на забрана за търговия с живи животни и продукцията, която излиза от тях от заразените региони. На извънредно заседание е гласувано забраната да не бъде за целите административни области, а само за отделните общини, където има засегнати животни. За Област Ямбол - общините Болярово и Елхово, за Област Бургас - общините Средец, Созопол, Приморско, Малко Търново и Царево.", "date": "2018.07.05", "title": "Отпускат държавна помощ по de minimis на засегнатите стопани от чумата по дребните животни"}
{"url": "https://www.monitor.bg/bg/a/view/vinovnik-za-monopola-v-mediite-puska-falshivi-novini-za-peevski-104655", "text": "Лицемерието и безочливостта на Фабриката за фалшиви новини достигна нов връх в борбата си срещу приетите на първо четене законови поправки, целящи прозрачност в собствеността и финансирането на медиите. Сред вносителите на тези поправки е и депутатът и наш издател Делян Пеевски и уплашените от разкрития за мръсните връзки между медии бухалки и техните спонсори олигарси, които ще предизвика влизането в сила на законопроекта, непрестанно бълват манипулации по негов адрес. В плеядата фалшиви новини по адрес на Пеевски обаче особено впечатление с безочливостта си прави старата медийна маша Георги Лозанов, който също беше активиран в четвъртък да повтаря опорните точки на олигархията под формата на „експертно мнение”. Именно държащият да го наричат Гого е един от главните виновници за медийния монопол на двете големи телевизии bTV и Нова тв, за които олигархът Иво Прокопиев признава в „АРГО-гейт“, че ги контролира. За монопола алармира и Комисията за защита на конкуренцията в своя секторен анализ. Именно под зоркия поглед на Лозанов като дългогодишен шеф и член на медийния регулатор СЕМ рекламният пазар в телевизиите се изкриви до такава степен, придавайки застрашителна мощ на двете телевизии. А именно сестрата на Гого Олга Лозанова през същия период беше програмен директор на Нова тв и под благосклонния поглед на своя батко спомагаше за набъбването на рекламния бюджет на тази медия. Въпреки че стана нарицателно за конфликт на интереси в медийната гилдия, Гого Лозанов не се свени в момента да раздава морал кой трябвало да пише правилата за медиите. Гьонсуратлъкът по принцип е неизменна част от битието на „експерта”. Той е израстък на тежката комунистическа номенклатура, баща му е архитект на редица соцсгради като централата на БСП, а също и на паметника на Тодор Живков в Правец. Въпреки че е израснал и образован благодарение на благата, предоставени му от тоталитаризма, още при смяната на режима Лозанов стана пръв борец за демокрация, а през годините се усукваше многократно към управляващите от всички цветове с единствената цел коленопреклонничеството да му осигури възможно най-дълго пребиваване в държавния медиен регулатор.", "date": "2018.07.05", "title": "Виновник за монопола в медиите пуска фалшиви новини за Пеевски"}
{"url": "https://www.monitor.bg/bg/a/view/samo-9-fermi-s-legalni-mryvki-na-sergiite-104654", "text": "Само девет ферми в страната на практика могат да предлагат произведени от тях месни продукти директно на сергиите на фермерските пазари, това сочат данни на регистрите на Българската агенция по безопасност на храните (БАБХ). Най-много - 6 в регистъра, по Наредба 26 от 2010 г. от производителите са отглеждащите птици, които те могат да продават прясно заклани в своите стопанства или охладени на фермерските пазари, в областта, където е фермата или в съседните области. Два от вписаните в регистъра предлагат месо от едър дивеч, като един от тях е държавното ловно стопанство в бившата резиденция „Воден“ на Тодор Живков в разградското село Острово. Само една ферма, намиращата се в русенското село Бръшлен, вписана в регистъра, предлага свинско месо. Трима производители пък са регистрирани и могат да продават месо и продукти от отглежданите от тях охлюви. Много повече - 110 са стопаните със собствени мандри, имащи право да доставят млечни продукти. 2444 пък са фермерите можещи легално за продават първични продукти (мляко, мед, яйца, месо от птици и зайци, заклани във фермата) по т. нар. „къса верига“, директно на фермерските пазари в своята или в някоя от съседните области. Заради това изискване най-облагодетелствани са стопаните, чиито ферми се намират в Софийска или съседните области или в районите на другите големи градове. В тази връзка председателят на Националната овцевъдна и козевъдна асоциация (НОКА) Симеон Караколев заяви, че сега по време на активния летен сезон по морето там има голямо търсене на продукти от овче, козе и биволско мляко. По думите му обаче производителите им са основно във вътрешността на страната и нямат възможност да правят преки продажби по Черноморието.", "date": "2018.07.05", "title": "Само 9 ферми с легални мръвки на сергиите"}
{"url": "https://www.monitor.bg/bg/a/view/iktorija-tomova-kazah-na-serina-che-sym-sbydnala-mechtata-si-104626", "text": "4 победи от 5 мача. Това е равносметката от участието на Виктория Томова на \"Уимбълдън\" тази година. 23-годишната софиянка мина през квалификациите, за да си осигури за втори път място в основната схема на турнир от Големия шлем. Тя попадна сред 128-те и на Australian Open, но тогава бе \"щастлива губеща\". В Лондон обаче Вики си заслужи мястото, а след убедителна побед над Тереза Смиткова в първия кръг си гарантира двубой със Серена Уилямс. Загуби, но остави чудесни впечатления с играта си, като на няколко пъти дори успя да изправи на крака 12 000 зрители на Централния корт на \"Уимбълдън\". След двубоя с Уилямс първата ни ракета говори единствено пред \"Меридиан Мач\".   - Ох! В началото ми беше доста напрегнато, а и сигурно се е видяло отстрани. Опитвах се да не мисля толкова, че съм на Централния корт на най-хубавия за мен турнир в света. Но се радвам, че все пак успях да взема толкова геймове на най-добрата тенисистка в света. сервисите й бяха перфектни - силни и добре насочени. Сега си мисля, че можех да играя много по-добре. - Да, имах шансове и в пътвия сет при някои мои сервис геймове, но Серена много бързо и рано взима топката и не ми оставяше никакво време да успея да контролирам разиграването. Точките приключваха бързо. - Имаше моменти, в които правих добри точки. Спомням си една къса топка при 5:3 във втрория сет. Дори в един момент викаха повече за мен, отколкото за Серена. Мисля, че за първи мач на такава сцена не беше чак толкова лошо. - Серена се държа изключително мило. Първо ме поздрави и ми каза, че съм играла много добре. Аз й отвърнах, че една от мечтите ми се е сбъднала - да играя срещу нея и то на Централния корт на \"Уимбълдън\". Много хора могат да си мечтаят за това. -   Трудно! Имаше моменти, в които не можех изобщо да разгадая посоката, камо ли да отиграя. Няколко пъти успях добре да блокирам топките. Но Серена, освен силния сервис, има и много добър сечен, който те изхвърля от корта. Наистина много добре прикрива посоката на удара и след това взима рано топката. Ако не направиш добър ретур, след това си поставен в положение, в което точката много често вече е приключила. - Много се радвам, че на два пъти го ползвах успешно. За първи път ми се случва да позная. Миналата година играх на корт с \"ястребово око\" на квалификациите на \"Индиън Уелс\". - Първо ще участвам на турнир на клей в Будапеща, където имам да защитавам полуфинал. След това ще играя на два турнира от WTA в Букурещ и Москва. За този в Румъния съм трета извън основната схема и се надявам някоя от тенисистките, които участва на \"Уимбълдън\" да се откаже, заради бързата смяна на настилките и предтоящия американски тур. - Знам но исках и повече. Може би, а не във втори, щях да натрупам още малко точки. Но като цяло съм доволна от себе си. Мисля, че четири победи от 5 мача на \"Уимбълдън\" си е добре. Винаги съм казвала, че в квалификациите е адски трудно и много хора не си дават сметка за това. Сигурна съм, че половината от тенисистите в пресявките могат да победат играчи от основна схема.", "date": "2018.07.05", "title": "Виктория Томова: Казах на Серена, че съм сбъднала мечтата си"}
{"url": "https://www.monitor.bg/bg/a/view/jivot-bez-e-104649", "text": "Е-234 на закуска, E-280 с обяда, Е-350 за вечеря. Като осмокласник в началото на 80-те трябваше да пиша съчинение на руски език за това как си представям бъдещето през 2000 година. Стандартно въображението предлагаше картини на роботи, които вършат черната работа, докато хората си почиват, и чинии, пълни вместо с риба, месо, мекици и пържени филийки с малки хапченца в различен цвят, които задоволяват дневните потребности от енергия и хранителни вещества.  Технологиите наистина напреднаха и оставиха много хора и без работа, и без почивка. Що се отнася до хапченцата, те също се появиха на трапезата в новия век, но стрити на прах, като мерудия за всяка манджа. Статистиците твърдят, че годишно изяждаме над 2 килограма химия, което се равнява на три малки кутийки прах за пране. Само че пълни с Е-та. Селски хляб, лютеницата на баба, шпекът на дядо - все трикове на производители и търговци, които трябва да накарат носталгично настроения клиент да посегне към техния продукт в хипермаркета. Гледаш етикета и се чудиш откъде баба ти в затънтеното делиорманско село е намирала Е-334, за да регулира киселинността на лютеницата.  Няма да се спирам на същността на Е-тата, някои от които са просто обозначения на добре познати ни вещества, а зад други се крият канцерогенни добавки. В съвременния свят Е-тата са онази \"подправка\", която ускорява живота и пести време - на производителя, на домакинята и на крайния потребител. Като се започне от Е-тата, помагащи на сиренето и колбасите да узреят, и се стигне до бульончето, с което работещата мама прави вкусна домашна супичка на любимите си деца след работа или в свободния съботен ден. Ако искате да започнете живот без \"Е\", лятото е идеалното време за това. Извадете рецептите от старите чекмеджета - компоти, лютеници, пиперки, патладжан, направете магията и единственото \"Е\", което ще ви се мерне, ще е това на децата ви, като опразнят бурканите: \"Еее, толкова бързо ли свърши?!\" Вместо да хвърлите набързо бульонче в супата, сложете през нощта котлона на 1, да се варят цяла нощ пилешките фенери със свински кокалчета, а на сутринта добавете картофи, пащърнак, целина, магданоз и каквото обичате и съберете фамилията край масата. Животът без \"Е\" не е диетична мания или въпрос на чиста химия. Той е забавяне на оборотите, подход към живота и споделяне на удоволствията с близките. И не е само до храната. С този подход ще се спасите от Е-тата и в новинарските сайтове, гарнирали с добавки за бързо зреене новините си. Ще избягате от Е-тата в музикалния фон, накацали по петолинията с лесни за смилане текстове. Ще отсеете изкуствените добавки и оцветители на приятелствата си. Животът без Е-та е възможен.  ", "date": "2018.07.05", "title": "Живот без \"Е\" "}
{"url": "https://www.monitor.bg:443/bg/a/view/uchiteli-sybirat-pari-za-testove-ot-uchenicite-104643", "text": "Учители продължават да събират пари за ксерокопия от ученици, въпреки заповедта на министъра на образованието и науката Красимир Вълчев, според която това е незаконно. Това установи проверка на \"Монитор\".  „Искат ни пари за щяло и нещяло и особено много ме шокира колко скъпо удоволствие излиза ксерокопирането. Смятахме по един предмет колко контролни трябва да бъдат направени, за да се усвоят дадените пари – без почивните дни и ваканциите, което означава, че всяка седмица трябва да има контролни и те да бъдат по 5 листа“, пишат майки във форумите. Родителите се оплакват още, че постоянно им се събирали средства, като най-често това било за учебници и допълнителни помагала, а фактури така и не им се показвали. В столична детска градина например, учителките обяснили на майките, че ако искат да имат връзка с тях  трябва да закупят ваучер за GSM, защото сградата била прекалено голяма, а единственият стационарен телефон, на които могат да бъдат потърсени бил в стаята на директора. Не са рядкост и случаите, в които детски градини казвали на родителите, че трябва да закупят чаршафи и калъфки за децата си. Директорите пък се оправдавали, Борба именно с тези проблеми и мнението на подрастващите по тях е сред целите на Националния съвет на децата към Държавна агенция закрила на детето. Той включва 33-ма младежи, като 28 от тях са представители на отделните области в страната, а 5 са от малцинствени и уязвими групи. Областният съвет в Монтана дори успял да се пребори с порочната практика учителите да събират пари за ксерокс, като подали сигнал до Регионалната инспекция по образованието. „Обръщали са се към нас и заради прекалена строгост от страна на педагозите, както и заради тормоз в образователната институция“, обяснява Ива Иванова, представител на област Монтана в Националния съвет на децата към ДАЗД. От РИО Монтана обясниха за „Монитор“, че право да събира и разходва средства имат училищните настоятелства.", "date": "2018.07.05", "title": "Учители събират пари за тестове от учениците"}
{"url": "https://www.monitor.bg:443/bg/a/view/za-chinovnichesko-kihane-i-smyrkane-104650", "text": "Страхотно са се променили времената. Дребният чиновник Иван Дмитрич Червяков, докато гледаше „Корневилските камбани“ кихна и опръска голата глава на статския генерал Бризжалов, който служеше под ведомството на пътищата и съобщенията. След тая случка Червяков умря от страх. Само великият Чехов в „Смъртта на чиновника“ може да прокара такава нелепа идиотщина до мащабен извод за дребните души на съсловията в обществото. Сега е друго – няма страх, няма предразсъдъци, няма уважение, а и стресът е друг. Натоварените с отговорности административни ръководители не кихат, а смъркат. Без да е клетникът Червяков, висш чиновнически кадър на държавно ведомство беше заловен от полицията в София яко надрусан с кокаин да управлява автомобил (виж стр. 8). Новите времена изискват нови фигури и похвати. Истинският висш чиновник в задоволеното си битие не ходи на оперета, а отпуска с няколко линийки кокаин. Чиновниците също се променят. От една страна, това е добре, защото по-хубаво е сред тях да има хора с мащаб, отколкото дребни душици. От друга обаче, изчезването на уважението към статута говори лошо за състоянието ни като общество. Затова дайте да помислим кое е по-добре - да кихат или да шмъркат чиновниците. В литературният случай си превърнат в обикновено нищожество. В случая от центъра на София един висш административен кадър показва, че и той иска да се вдигне до висотата на блестящ индивид, пък макар и с пудрене на носа. С други думи – и чиновникът е човек. Еманципацията на XXI в. Странното в тази история е, че все до носа опираме. Дали пък това не е слабото място на чиновника от век насам. Души, пудри, киха и си създава проблеми. Остава ни да наблюдаваме внимателно съсловието и да броим колко са кихащите срещу смъркащите чиновници. И това би могло при повече прецизност да се превърне в индекс на промяната. А Чехов завинаги ще остане на пиедестала на най-великите писатели.", "date": "2018.07.05", "title": "За чиновническо кихане и смъркане"}
{"url": "https://www.monitor.bg:443/bg/a/view/trite-faktora-za-uspeha-na-bylgarskoto-predsedatelstvo-104647", "text": "Приключи европредседателството, което България пое от Естония и предаде на Австрия. Какво всъщност означава това? В Европейския съюз има различни структури: Европейски парламент (ЕП), Европейска комисия (ЕК) и т.н. Една от тези структури е Съветът на Европейския съюз (СЕС). СЕС не трябва да се бърка със Съвета на Европа (СЕ), който е нещо извън ЕС и на който съвет също сме горд член. Той не трябва да се бърка и с Европейския съвет (ЕСъв). СЕС е създаден през 1958 година със седалище в някога гостоприемния и китен европейски град Брюксел. СЕС има разни функции, и в частност развива някаква дейност съвместно с ЕК по някои въпроси. СЕС се състои от министрите на държавите от ЕС в различните области. Председателства се ротационно от всяка от страните за срок от 6 месеца. Именно такова беше и нашето председателство. То трябваше да бъде през втората половина на 2018 година, но поради Брекзита се отвори дупка и се наложи сроковете да се посгъстят. Много неща се изприказваха около Брекзита и предстоящия Шекзит (излизането на Шотландия от Великобритания), главно на тема „Как може да ни се случи точно това”? По случай края на българското европредседателство от най-различни хора се направиха най-различни оценки. Ще разгледаме тези оценки съгласно използваната у нас шестобална система. Лидерите на Европа ни писаха „отличен” (6). Тези лидери включват Жан-Клод Юнкер (председател на ЕК), Доналд Туск (председател на ЕСъв) и Антонио Таяни (председател на ЕП). Не коментирам дали оценката на уважаваните европейски лидери (УЕЛ) е заслужена и доколко. Но ако трябва да слушаме Европа, щото е по-културна и по-богата от нас, трябва да чуем всичко, което тя ни казва. А не само това, което ни харесва. За (борбата с) корупцията у нас оценката на същата тази Европа е някъде към 2,5, т.е. между „слаб” и „среден”. За нашето председателство на СЕС обаче тя е отлична. Нека хората, които трудно преглъщат добри думи за страната си, да си мислят, че това е оценка за България, а не за ГЕРБ. Което до голяма степен е и вярно. Аз лично преди няколко дни поставих оценка „много добър” (между 4,5 и 5) на българското председателство на СЕС с шеговитата уговорка, че шестица пиша само на Господа, който единствено е съвършен. За всички други хора и институции оценките ми са от 5 надолу. Един професор в известен частен университет, който обикновено е силно критичен към властта, постави оценка „добър” (4). Друг професор и бивш председател на БСП в София (това е много важен пост в 127-летницата) пък писа на българското председателство на СЕС оценка „среден” (3). Както и да я смятаме, оценката е добра, противно на очакванията и надеждите на някои скептични Касандри преди половин година. Защо оценката е такава? Първо, големи технически издънки и такива по сигурността нямаше. Наводнения и паднали плочки в НДК – също. Може и късмет да е било, но е факт. Историята с пияните младежи и фриволните танци на едно съпътстващо мероприятие не може да се класифицира като издънка. Просто част от нашите млади европейски гости се оказаха малко нещо джендъри и по една гроздова им дойде в повече.   беше налучканата накрая правилна тема – интегрирането на Западните Балкани (това са цели шест държави!) в НАТО и в Европейския съюз. Отначало се говореше за някакви неясни „три К” като тема, която за щастие бързо беше забравена. Пробивите на България и Гърция с Македония, по документи БЮРМ, като част от интегрирането на Западните Балкани бяха безспорен успех, за което имаме съществен принос. Процесите там далеч не са завършили, но шансовете на Македония изглеждат добри. Някои наши видни общественици и политици изказаха силни резерви по въпроса с името „Република Северна Македония” и тези резерви не са безпочвени. Добре е, прочие, че не беше договорено името „Република Илинденска Македония” със съкращение РИМ, което щеше да е най-малкият ни проблем. Защото гърците имат здрав византийски политически ген и можем само да се учим от тях как се пазят национални интереси. Но ако се плашим от една двумилионна Македония с нейния смесен етнически състав, по-добре да си закриваме държавата и последният да дръпне шалтера, че да не стане късо съединение. Което може и да се случи, но по друга линия. Не само че намаляваме (макар и не толкова бързо, колкото преди 2 - 3 години), но и за повече от половината новородени българчета българският език не е майчин. Няма да пояснявам какво значи това, всеки може да си го представи. Промяната на етническия състав на европейските държави след Втората световна война е като сваряване на жаба. За целта има два основни начина. Ако я хвърлите във врящата вода, в жабата избухва адреналинов взрив и тя може с някакво фантастично усилие да изскочи от казана. Ако обаче я подгрявате бавно, че и под звуците на сладка музика, тя не усеща какво й се случва и се сварява безпроблемно. Умните готвачи на жаби използват втория начин. Европейските жаби май вече се усетиха какво им се случва. Проблемът е дали ще им стигне времето, за да реагират. Трети успех на нашето председателство е, че започна да се възприема идеята на България отпреди три години за запечатване на външните европейски граници и недопускането на незаконни мигранти. Който иска в Европа, да заповяда на КПП-тата, които са задължителни на външната граница. Тук залогът е даже още по-висок, отколкото простото наводняване на Европа с хора, които лъжат за миналото си, нямат документи, защото са ги изхвърлили, но имат пари и скъпи телефони. И смятат жените за животни. Дълбоко погрешната политика на „елате всички, ще се справим” доведе до срив в доверието на европейците към принципите и устройството на правовата държава. Ще дам пример с България. Ако аз тръгна да лазя под граничната ограда или да я прескачам със стълба, ще ме хванат и ще ме тикнат в затвора за 5 години. И правилно ще ме тикнат, защото така пише в българския закон. Същевременно хиляди хора доскоро именно така пресичаха българската граница. Тези, които държавата хвана, бяха обгрижени и подслонени, вместо да се окажат в затвора. Те, разбира се, веднага избягаха към държавата, която поиска всички, щото щяла била да се справи. Е, не се. Да е влязъл някой от тези нарушители в български затвор според българския закон? Ми, не е. За сметка на това сега има опасност да ни ги върнат. Много ми е интересно къде се изпокриха родните грантаджии, които доскоро обясняваха как мигрантите били образовани, половината от тях били висшисти, а една четвърт – компютърни специалисти и сърдечни хирурзи. И не се свеняха тези грантаджии да излизат с името си и да ги говорят тези дивотии пред народа. Какво ли не правят грантовете от иначе нормални (може би?) хора!     се възприе даже от германското политическо ръководство, което се хвърли в мощна битка за спасяване на канцлерината си. Винаги съм се възхищавал от безподобния начин, по който се изнасилва истината и се манипулират хората с тяхно, разбира се, съгласие. До вчера германските политици искаха двустранни споразумения за мигрантите, че даже се и похвалиха с такива. Е, оказа се фейкова работата и се забрави. Невъзможният лозунг „елате всички, ще се справим” се замени с тревожното „ми те, мигрантите, ще разрушат Европа”. Естествено, че ще я разрушат, те затова са и пратени тук. Същевременно по границите на Германия, и по-точно на Бавария, щели да се отварят лагери някакви за концентриране на мигранти, докато се била решала съдбата им. И тук конят полетя към реката, обаче мощно. Щото, лагери, такова, за концентриране на хора, са си концентрационни лагери, ако се замисли човек. Като например „Дахау“ и „Освиенцим“, колкото да споменем някои. А „Дахау“ е около Мюнхен, той е в Бавария, тя пък - в Германия, която загуби Втората световна война и получи як Нюрнберг. Мъка. Разбира се, концлагерите не са германско откритие (много по-рано са ги открили британците и съветските руснаци), но някак най-известни се оказаха именно германските. За който почва войни, но ги губи, е така. Освен че послушаха България за границите, германците също така обещаха, че ще увеличат разходите си за отбрана от днешния мижав малко над 1 процент от БВП до обещаните 2 процента. Колкото е по договор, а и Тръмп ги натиска. Обещаха го двете дами Ангела Меркел и Урсула фон дер Лайен. Последната е високообразована жена. Тя е родена в годината на създаване на СЕС и е наследничка на Лев Герасимович Кноп, немски и руски благородник и фабрикант. Тя е гинеколог, има докторска степен по медицина, а напоследък работи министър на отбраната на Федерална република Германия (ФРГ).   и по това прилича на България. Също така ФРГ харчи за мигранти повече, отколкото за отбрана, щото има комплекс, че е причинила две световни катастрофи. За съжаление покрай този комплекс ще причини и трета. Сентенцията „Който не храни своята армия, скоро ще храни чужда” е на великия Наполеон Бонапарт. Негова е и мисълта, че „Армия от овни, оглавявани от лъв, винаги ще победи армия от лъвове, оглавявани от овен”. Аз лично бих заменил „овни” с „овци”, за да е джендър неутрално, а и по други причини. Освен велик пълководец и държавник Наполеон е автор и на други знаменити сентенции. Няма обаче кой да чете. Или може би има, но не му дават. В САЩ един процент от децата получават елитно образование, щото се готвят да работят като господари на света, както бащите им през последните 100 години. Останалите 99% получават по-обикновено образование, да го наречем общинско. Преди години знаменитият математик Владимир Арнолд сподели своя опит от образователната система на САЩ. Завършващите средно образование там могат да разделят числото 111 на 3, но само с калкулатор. На ръка да делят, не могат, а им е и забранено, щото така се развива мисъл. Мислещ човек се вари по-трудно. Тази статия беше за отминалото българско председателство на СЕС, но темата малко се отмести и излезе от зоната на лъжата, наречена политическа коректност. Нещата на хоризонта обаче са розови. Предстои финал на световното по футбол и дано всичко там мине без сривове в сигурността. Те, руснаците, разбират от сигурност, но всичко се случва, особено ако е добре подготвено. След това ще се срещнат лично двама от тримата началници на света - Доналд Тръмп и Владимир Путин. Ако се присъедини и китайският им колега, макар и дистанционно, ще бъде феерично. Лошото е, че някои известни договори в историята (например договорът между Молотов и Рибентроп, т.е. между Сталин и Хитлер) не завършиха добре. Но пък може предстоящата среща в Хелзинки да обърне нещата в добра посока. Иначе жалко за цивилизацията.  ", "date": "2018.07.05", "title": "Трите фактора за успеха на българското председателство"}
{"url": "https://www.monitor.bg:443/bg/a/view/komisijata-po-otbrana-odobri-kupuvaneto-na-2-koraba-104637", "text": "Комисията по отбрана в Народното събрание одобри актуализирания проект за инвестиционен разход за придобиване на многофункционални модулни патрулни кораби за Военноморските сили. Седмица по-рано проектът бе одобрен и от Министерския съвет. По този начин депутати от комисията дадоха зелена светлина за разглеждане в пленарната зала и на третия голям модернизационен проект за армията. Актуализацията на проекта се наложи заради провалената процедура и отказа на фирмата, която спечели, да подпише договора заради начислен ДДС. Така максималната прогнозна стойност на проекта се увеличава на 984 млн. лв. Разликата от 164 млн. лв. спрямо приетия през 2016 г. проект е разпределена за плащане през 2025 и 2026 г. Добавени са два нови варианта за придобиване. Първият предвижда закупуване на нов продукт или производство у нас, но по лиценз. Вторият вариант пък залага комбинация от нов продукт и модификация на съществуващ. Командирът на ВМС контраадмирал Митко Петев смята, че актуализираният проект ще даде възможност да се водят преговори с повече от една фирма. От своя страна министърът на отбраната Красимир Каракачанов коментира, че предвидените по проекта 2 кораба не са достатъчни, но отнякъде трябва да се започне. „Започваме с тези два и с намерението да модернизираме фрегатите, за да може в следващите години да изпълняваме функциите си по море“, каза Каракачанов и допълни, че е доволен от консенсуса в комисията за подкрепа на проекта. През парламента вече минаха другите два проекта за модернизиране на армията – за нов модел изтребители и бронирана бойна техника за Сухопътните войски на обща стойност 3,3 млрд. лв.", "date": "2018.07.05", "title": "Комисията по отбрана одобри купуването на 2 кораба"}
{"url": "https://www.monitor.bg:443/bg/a/view/vavrinka-mahna-grisho-i-otpadna-v-london-104644", "text": "Швейцарецът Стан Вавринка, който елиминира Григор Димитров на старта на „Уимбълдън“, загуби още във втория си мач в турнира от италианския квалификант Томас Фабиано с 6:7(7), 3:6, 6:7(6). Вавринка пропусна четири сетбола в първия тайбрек, в който пропиля аванс от 6:2 точки, а в третата част той отново имаше два сетбола при 6:4, но със серия от четири поредни разигравания Фабиано стигна до крайния успех. Така 29-годишният италианец за първи път достигна до третия кръг на \"Уимбълдън\", където ще срещне номер 31 Стефанос Циципас (Гър), който също записа рекордно класиране на тревата в Лондон. Гъркът направи 18 аса и елиминира Джаред Доналдсън (САЩ) с 6:3, 6:2, 3:6, 4:6, 6:3 след почти три часа и половина игра. Джон Иснър (САЩ) също се класира за третия кръг. Той пласира 64 аса и така записа третото най-добро постижение в историята в мач от турнира. Иснър спечели неочаквано трудно срещу преминалия през квалификациите белгийски левичар Рубен Бемелманс с 6:1, 6:4, 6:7(6), 6:7(3), 7:5. Следващият му съперник ще е молдовеца Раду Албот, който записа най-доброто си представяне на \"Уимбълдън\" след петсетова победа над Аляж Бедене (Слвн) с 6:2, 4:6, 7:6, 5:7, 6:3 след 4.21 часа игра.", "date": "2018.07.05", "title": "Вавринка махна Гришо и отпадна в Лондон"}
{"url": "https://www.monitor.bg:443/bg/a/view/oferti-ot-174-5-mln-do-191-48-mln-lv-za-tunel-jeleznica-104651", "text": "Оферти от 174,5 млн. до 191,5 млн. лв. без ДДС само за изграждането на тунел „Железница“ предлагат участниците в търга за изграждането на съоръжението по лот 3 на автомагистрала „Струма“. Това стана ясно днес след като бяха отворени ценовите оферти в откритата процедура за „Проектиране и строителство на автомагистрала „Струма“ Лот 3.1 Тунел „Железница“.", "date": "2018.07.05", "title": "Оферти от 174,5 млн. до 191,48 млн. лв. за тунел „Железница“"}
{"url": "https://www.monitor.bg:443/bg/a/view/serena-hvali-tomova-sled-kato-ja-bi-104638", "text": "Бившата номер 1 в женския тенис Серена Уилямс не прости на Виктория Томова и я отстрани във втория кръг на „Уимбълдън“ след 6:1, 6:4. След мача обаче 7-кратната шампионка в Лондон поздрави и похвали българката за играта й. Още по време на мача 23-кратката шампионка от Големия шлем на няколко пъти аплодираше изпълнения на Томова, а след това двете проведоха приятелски разговор на мрежата. На пресконференцията след двубоя Уилямс специално поздрави своята съперничка и призна, че е искала да я окуражи. \"Тя (Виктория Томова б.р.) игра много добре, усетих, че трябва да я окуража да продължи по пътя, по който е тръгнала, защото посоката е правилна\", сподели Серена. „Това беше прекрасно преживяване за мен. Малко ме е яд, че може би можех повече да се отпусна и по-добре да се представя, но мисля, че и това не бе лошо, сподели Виктория пред пратеника на „Меридиан мач“ в Лондон. - Серена се държа изключително мило на мрежата. Първо ме поздрави и ми каза, че съм играла много добре. Аз й отвърнах, че една от мечтите ми се е сбъднала - да играя срещу нея и то на Централния корт на \"Уимбълдън\". Много хора могат да си мечтаят за това“, добави Томова. Запитана за какво мечтае оттук нататък, 23-годишната Виктория сподели, че иска да се върне по-силна на „Уимбълдън“. „Искам да се върна тук в основната схема и с по-добро представяне. Аз съм максималист, надявам се следващия път да е по-добре“, сподели тя и допълни, че в краткосрочните й мечти влиза и място в топ 100 на световната ранглиста, където ще скочи до около 125-а позиция след „Уимбълдън“. След Лондон Томова се връща в надпреварите на клей. Първо тя има да защитава полуфинал в Будапеща, а после ще играе в Букурещ и Москва. От „Уимбълдън“ отпадна и поставената под номер 2 в схемата Каролин Вожнячки (Дан) след загуба от Екатерина Макарова (Рус) с 4:6, 6:1, 5:7. Тръгна си и 32-рата Агниешка Радванска (Пол), която отстъпи пред Луцие Шафаржова (Чех) с 5:7, 4:6. Напред продължават американките Винъс Уилямс и Медисън Кийс, както и Каролина Плишкова (Чех), елиминирала Виктория Азаренка (Блрс) с 6:3, 6:3.", "date": "2018.07.05", "title": "Серена хвали Томова, след като я би"}
{"url": "https://www.monitor.bg:443/bg/a/view/348-lv-sa-nujni-za-pokrivane-na-jiznenite-ni-potrebnosti-104640", "text": "Линията на бедност у нас ще се увеличи с 27 лева през следващата година. Това предвижда постановление на Министерския съвет, публикувано за обществено обсъждане. Предложеният нов размер от 348 лв. за 2019 г. е с 8,4% по-висок от сегашните 321 лева.   Линията на бедност показва минимумът от средства на месец, които са нужни за покриване на жизнените потребности на хората от хранителни и нехранителни стоки и услуги. Той се определя, съобразно съотношението между разходите за стоките и услугите, съответстващо на средното за 20% от най-бедните домакинства. Изчисленията са направени при минимален дневен калориен прием от 2 700 килокалории. Според изследване на КНСБ пък около 2 млн. българи живеят с доход под линията на бедност. В сравнение с миналата година те са намалели с около 180 000 души.      ", "date": "2018.07.05", "title": "Линията на бедност се вдига на 348 лв. "}
{"url": "https://www.monitor.bg:443/bg/a/view/studentite-imat-sedmica-da-kandidatstvat-za-plateni-praktiki-104642", "text": "До средата на юли студентите и работодателите могат да се включат в проект „Студентски практики“ – Фаза 1. Практическото обучение е в рамките на 240 часа и отнема средно около два месеца. В него могат да се включат студентите от 48 висши училища в странат, съобщиха от образователното министерство.  Желаещите да участват трябва да се регистрират в информационната система на адрес https://praktiki.mon.bg/sp/ . Това стана ясно на заключителната работна среща с представители на работодатели, висши училища и екипа за организация и управление на проекта, която се проведе в Икономическия университет - Варна. Над 100 000 са регистриралите се за участие, като 81 000 са студенти, обяви ръководителят на проекта Соня Кръстанова. От тях 44 075 младежи са със сключен договор за провеждане на практическо обучение, а 40 712 вече са завършили своя стаж. С това индикаторът за успешно приключили практики е изпълнен. Основната цел на проекта е след приключването му на 29 септември 2018 г. да се увеличи практическата насоченост на висшето образование и да се засили гъвкавостта на завършващите спрямо динамиката на пазара на труда. По време на практиките в реална работна среда студентите получават нови знания, умения и компетентности по специалността, по която се обучават във висшето училище. Тези практически умения все повече се търсят от работодателите и помагат на студентите при намиране на работа след завършването им. Доказателство за това е фактът, че на над 16% от успешно завършилите своята практика е предложена работа. 60% от възпитаниците на Колежа по мениджмънт, туризъм и маркетинг, изкарали стаж, както и половината от техните колеги от Висшето училище по застраховане и финанси, са били наети. Сред най-търсените кадри са и практикантите от Лесотехническия университет, като 31,68% от тях са започнали да работят във обучаващите ги фирми. Най-активно в проекта участват възпитаниците на Софийския университет, от които към момента 3542 студенти са се включили в практиките. Следват ги студентите от УНСС, Пловдивския, Югозападния и Великотърновския университет. Десетте професионални направления, в които има най-много регистрирани студенти, са „Икономика – 13 731, „Педагогика“ – 6042, „Право“– 5076, „Администрация и управление“ – 4954, „Здравни грижи“ – 3935, „Медицина“ – 3789, „Педагогика на обучението по…“ – 2763, „Комуникационна и компютърна техника“– 2705, „Информатика и компютърни науки“ – 2689, „Архитектура, строителство и геодезия“- 2283. В информационната система на проекта са регистрирани над 6000 обучаващи организации. С най-много практиканти са УМБАЛ Света Марина ЕАД – Варна, - 547 студенти, УМБАЛ ;Д-р Георги Странски ЕАД - град Плевен, - 493, Детска градина № 8 – Благоевград - 415, Институт по полимери на Българска академия на науките – 383, и др.  ", "date": "2018.07.05", "title": "Още седмица за кандидатстване за платени практики на студентите "}
{"url": "https://www.monitor.bg:443/bg/a/view/maestra-gulegina-shte-peja-s-misylta-za-velikata-gena-dimitrova-i-104631", "text": "„За пръв път съм в България, но от сцената на стадиона в Стара Загора вечерта на 8 юли ще пея с мисълта за великата Гена Димитрова. Защото тя беше сред първите, които повярваха че ще стана оперна певица, когато едва що завършила консерваторията стъпих в миланската Ла Скала!“, заяви маестра Мария Гулегина, която ще изпълни арията на Абигаил в „Набуко“ от проекта „Опера на стадиона“. Една от най-титулуваните по цял свят певици пристигна в България от изтощителен двуседмичен маратон в Япония и се включи в „движение“ в репетициите с румънския си колега Йонуц Паску в ролята на Набуко. Пред журналистите Гулегина си припомни, че за пръв път е влязла в образа на Абигаил на сцената в парижката опера през 1998 година, съобщението че е одобрена я настигнало пред паметника на Аделина Пати в гробището Пер Лашез. В България тя е придружена от дъщеря си Наталия, а поканата за участие е била отправена от артидиректора на старозагорската опера Веселина Кацарова, с която са пели на различни места по света. „Живеем заради изкуството, но и заради децата си!“, сподели родената в Одеса през 1959 година певица и припомни, че докато е репетирала в Ла Скала Турандот в продължение на три месеца кърмела в почивките на репетициите сина си Руслан докато диригентът Рикардо Мути се чудел къде изчезва примадоната. „Ние, изпълнителите сме много зависими от режисьорите и рядко можем да отказваме роли, но аз все пак съм си го позволявала. Така например преди време отказах покана да изпълня на живо Турандот на площад Тянанмън макар да ми предложиха хонорар от 750 000 долара. Направих го защото бях все още в началото на кариерата си и ако бях започнала с Турандот след не повече от 5 години ще трябваше да сляза от сцената…“, разказа още Гулегина и си припомни за първата си среща с още една велика българска певица – Райна Кабаиванска. „Имате страхотни, великолепни певци, едни от най-големите имена, с които някога съм пяла на сцената са точно българите!“, сподели още тя. Над 300 души ще вземат участие в мегаспектакъла на стадион „Берое“, уточни режисьорът Огнян Драганов, в постановката освен целия състав на старозагорската трупа участват хора и оркестъра на бургаската опера, а Хора на евреите ще изпълнят певците от 6 хора. На диригентският подиум ще бъде Ивайло Кринчев, а ролята на Исмаил е поел Ивайло Джуров.", "date": "2018.07.05", "title": "Маестра Гулегина: Ще пея с мисълта за великата  Гена Димитрова "}
{"url": "https://www.monitor.bg:443/bg/a/view/paljat-vtori-pyt-avtokyshta-v-lyskav-stolichen-kvartal-104632", "text": "Автокъща в един от лъскавите столични квартали „Редута“ беше запазелна за втори път. Нападението станало в малките часове на сряда, а нападателите, които били двама избрали основно скъпите автомобили. Те срязали оргарадата, влезли в двора и залели лимузините със запалителна течност. Драснали им клечката и избягали. Четири коли, основно от марките БМВ и Ауди били напълно унищожени. Частично пострадали и два други автомобила, които обаче ще бъдат ремонтирани срещу солидно заплащане в сервиз. Приблизителната стойност на загубите е за около 75 хил. лева.  „Събудиха ме около 2 часа през нощта, за да ми кажат, че е имало пожар в автокъщата. Пожарникарите вече бяха пристигнали, но колите горят бързо и от тях не беше останало почти нищо“, обясни пред „Монитор“ единия от собствениците на автокъщата Ивайло Филипов. Той обясни, че колите били без застраховка и това, което му оставало е да „пие една студена вода“. Надявам се обаче полицията да си свърпи работата. Други интересен факт е, че предишните собственици на автокъщата си събрали колите и напуснали след подобно нападение. Колите им отново били опожарени. Мъжете, които били от Враца обаче се отказали да живеят и работят под угрозата за пореден пожар и напуснали обекта. Така Филипов и неговия съдружник наели плаца и подредили автомобилите си там. Те работели точно два месеца и половина преди да ги сполети същата съдба като на предишните собственици.  „Нямаме врагове, нито пък се занимаваме с мръсен бизнес. Предполагаме, че тук не става въпрос и за конкуренция. Най-вероятно има апетити към имота, но от кого и към кого, нямаме представа“, изрази съмнение пред „Монитор“ Филипов.  Полицията вече е започнала разследване, което към този момент се води срещи неизвестен извършител. Иззети са и записите от камерите, на които се виждат престъпниците. Те се издирват в момента. Предполага се обаче, че заподозрените са само изпълнители, които са изпълнили нечия поръчка.    ", "date": "2018.07.05", "title": "Палят втори път автокъща в лъскав столичен квартал"}
{"url": "https://www.monitor.bg:443/bg/a/view/zaobikoleni-sme-ot-strani-s-bum-na-morbili-104635", "text": "България е заобиколена от страни, в които има бум на морбили, предупредиха от Националния център по заразни и паразитни болести. Прекомерно голям е броят на заразените в Източна Сърбия и в Северна Гърция, но в Румъния случаите са най-много, поясни пред БНТ директорът на центъра и национален консултант по микробиология проф. Тодор Кантарджиев. Микробиолози припомниха, че предепидемичната ситуация там е започнала още през миналата година, когато бяха диагностицирани 5 562 случая, в Гърция - 967, а в Сърбия - 702. В България те са били 167. Двайсетина случая има регистрирани у нас вече от началото на годината до сега. Според имунолозите малкият все още брой се дължи на добрия ни имунизационен календар. По данни на Националния център около 70% от българчетата са имунизирани срещу заразата. От 2017 г. се забелязва огромен скок на случаите на морбили в Европа, което според Световната здравна организация е рекорден в сравнение с много ниското ниво 5 273 случая през 2016 година. На практика те са се увеличили четири пъти, коеот озна Основната причина за рязкото увеличаване на случаите на морбили е ниските проценти на имунизация, посочва СЗО. Експерти на организацията твъвдят, че липсата на имунизационно покритие увеличава риска от разпространението на вируса. Морбили е силно инфекциозно вирусно заболяване, което може да бъде смъртоносно. Ваксината морбили-паротит-рубеола може да го предотврати. Според СЗО обаче, за да не се стигне от епидемия е необходимо да бъдат имунизирани 95% от населението на земята. Кърлежите вече са заразени с Лаймска болест, 20 на сто от тях вече я носят в себе си и я рредават на хората чрез ухапване, каза още проф. Кантарджиев. Затова не ходете по тревата, не пускайте и децата си да играят на нея, посъветва той и увери, че ако кърлежът е престоял само няколко часа в тялото, не може да предаде инфекцията. По думите му заразените кърлежи с Лаймска болест е в резултат на увеличената популация на мишките, плъховете и донякъде бездомните кучета. Пръскането срещу кърлежи е по-ефективно, ако поне няколко дни след това не вали, уточни Кантарджиев. През лятото не бива да се яде месо, приготвено алангле, а всяка животинска храна, стояла повече от четири часа на стайна температура, не в хладилник, е риск за здравето, каза още специалистът.        ", "date": "2018.07.05", "title": "Заобиколени сме от страни с бум на морбили "}
{"url": "https://www.monitor.bg:443/bg/a/view/levski-preobrazjava-sektor-a-na-gerena-104601", "text": "Ръководството на „Левски“ планира сериозни промени около Сектор „А“ на стадион „Георги Аспарухов“. „Сините“ вече обявиха старта на абонаментната кампания за сезон 2018/2019, като маркетинг директорът на клуба Тодор Минев разкри, че притежателите на „златни“ карти ще получат правото на паркинг освен пред самото съоръжение и на обособено пространство откъм улица „Тодорини кукли“. Пред самия сектор ще бъдат изградени различни атракциони за децата, ще има пунктове за продажба на храни и напитки, а в специално изградени точки ще се продават артикули на „сините“. Клубът планира и множество промени във вътрешното пространство на сектора, където ще има всички условия за добро прекарване преди, по време и след последния съдийски сигнал. „Сините“ планират и изграждането на обособен детски сектор, в който най-малките фенове ще се радват на най-различни развлечения и игри. Освен това „сините“ възнамеряват да стартират социална кампания, която цели да отвори вратите на стадиона за хора със затруднена подвижност. С началото на сезона в Сектор „А“ ще бъде обособено пространство за инвалиди, в което безплатно ще могат да се настанят привърженици с колички и един техен придружител. Идеята на кампанията е да се разраства, а с нейното начало ще бъдат осигурени 20 места за хора в неравностойно положение.", "date": "2018.07.05", "title": "„Левски“ преобразява Сектор „А“ на „Герена“"}
{"url": "https://www.monitor.bg:443/bg/a/view/francija-nadigra-brazilija-s-3-2-na-starta-v-lil-104630", "text": "Французите, домакини на финалната фаза от волейболния турнир за Лигата на нациите при мъжете, надиграха в драматичен мач тима на Бразилия с 3:2 (-22, 20,-21, 22, 13) на старта. Играчите на Лоран Тили, които завършиха като лидери в класирането след груповата фаза, буквално излъгаха в тайбрека олимпийските шампиони пред 8000 зрители на стадион \"Стад Пиер Пороа\" в Лил в двубой, продължил 2 часа и 2` минути. С това последните победители от Световната лига дадоха сериозна заявка за класиране на полуфиналите. Колко равностоен е бил този мач в група А показва статистиката, в която от атака точките за французите са 63:60, от блок - 6:7, от сервис - 2:3 аса и от грешки на съперника - 35:35. Най-резултатен за победителите стана Стефан Бойе с 25 точки (3 блока, 58% ефективност в атака), а Ървин Нгапет направи 23 (3 блока). За Бразилия Уолъс Де Силва завърши с 21 т. (1 блок, 59% в атака), а Маурисио Соуса има 11 (3 блока). В група В с доста по-категорична победа започна тимът на Русия, надиграл с 3:1 (18, 23,-22, 17) световните шампиони от Полша за час и 56 минути. Равносметката с езика на цифрите е 53:51 т. в атака за \"сборная\", 12:5 от блокада, 9:3 от сервис и 23:24 от грешки. Завърналият се в тима Дмитрий Волков заби 17 точки за руснаците (3 блока, 3 аса), Максим Михайлов има 16 (68% в атака), а Дмитрий Мусерский - 14 (3 блока). За Полша с 23 се отличи Бартош Курек. Довечера в гр. А играят Сърбия и Бразилия, а в В - САЩ - Полша. В петък пък са мачовете Франция - Сърбия и Русия - САЩ.", "date": "2018.07.05", "title": "Франция надигра Бразилия с 3:2 на старта в Лил"}
{"url": "https://www.monitor.bg:443/bg/a/view/london-iska-objasnenija-moskva-za-novoto-otravjane-s-novichok-104629", "text": "Министърът на вътрешните работи на Великобритания Саджид Джавид заяви в парламента в Лондон, че е време Русия да обясни новото отравяне на двама британски граждани с отровното бойно вещество „Новичок“ на Острова. „Напълно е неприемливо нашите граждани да стават целенасочени или случайни жертви на отрова в нашите паркове, нашите градове“, допълни Джавид. Според министъра анализите в лабораториите в Портън-Даун са потвърдили, че става дума именно за веществото, с което бяха отровени двойният агент Сергей Скрипал и дъщеля му Юлия. „В момента не можем да отнесем веществото към същата партида на отровата, която бе използвана миналия път. Учените ще се заемат с този въпрос. Освен това ми казаха, че това вероятно няма да може да бъде установено заради няколко фактора, но не можем да изключим, разбира се, че веществата са били от една партида“, каза министърът. Великобритания ще предприеме нови стъпки срещу Русия, ако бъде доказано, че Москва е отговорна за отравянето на двамата британски граждани, заяви още Джавид. Мъжът и жената (двамата британски граждани), бяха намерени в критично състояние в събота вечерта в дома им в Еймсбъри, на десетина километра от Солсбъри, където през март бяха отровени Скрипал и дъщеря му Юлия. Името на жената е Дон Стърджис (на 44 г.), а мъжът се казва Чарли Роули (на 45 г.). Жената е регистрирана като наркозависима и заради това първоначално се предполагаше, че двамата са пострадали при вземане на наркотик. \"След проучването на проби мога да потвърдя, че мъжът и жената са били изложени на въздействието на нервнопаралитичното вещество \"Новичок\", съобщи ръководителят на контраразузнаването Нийл Басу, цитиран от АП. Според полицията няма разузнавателни данни двойката да е нападната умишлено и нищо в биографиите им не предполага те да са били цел на атака. Все още не се знае как е било пренесено нервнопаралитичното вещество, допълниха силите на реда. По думите на Басу не е ясно дали има връзка между случая в Еймсбъри и Скрипал. В същото време британският държавен министър по въпросите на сигурността Бен Уолъс прикани Русия да даде подробности за нападението с нервнопаралитичното вещество \"Новичок\" срещу Скрипал и дъщеря му. Великобритания обвини Русия, че е отровила семейство Скрипал. Русия категорично отрича да е замесена в това. Постоянното представителство на Русия в ОЗХО смята за глупава мисълта, че Москва \"отново\" е използвала нервнопаралитичното вещество, наричано \"Новичок\". \"За колко ли глупава смятат те Русия, че да използва \"отново\" т. нар. \"Новичок\" в разгара на световното по футбол... Шоуто трябва да продължи, така ли?\", гласи съобщението на представителството. Същевременно Кремъл увери, че не разполага с информации за новия случай на отравяне с нервнопаралитичното вещество \"Новичок\" в Англия. \"Нямаме информации за субстанцията, която в действителност е била използвана и за начина, по който тя е била използвана\", заяви говорителят на Кремъл Дмитрий Песков и допълни, че Русия предложи още в началото на Великобритания общо разследване и това предложение остана без какъвто и да е било отговор\", каза Песков и упрекна Лондон, че не показва никакъв интерес към такива стъпки. На фона на случващото се Вил Мирзаянов, който след отравянето на Скрипал редовно говореше пред медиите, заяви, че е сигурен, че става дума за нова атака, защото веществото е неустойчиво и не може да не се е разложило от март до сега. След отравянето Сергей Скрипал и дъщеря му бяха в критично състояние в болницата в Солсбъри, но по-късно оцеляха и бяха изписани, което автоматично навежда на мисълта, че няма как да са били отровени точно с „новичок“, защото контактът с него е смъртоносен, както поне следва от достъпната информация за него.", "date": "2018.07.05", "title": "Лондон иска обяснения Москва за новото отравяне с \"Новичок\""}
{"url": "https://www.monitor.bg:443/bg/a/view/osydiha-italianec-za-krajba-na-poturi-i-jamurluci-104634", "text": "Двугодишна условна присъда постанови състав на районния съд в Града на липите спрямо  42-годишен италиански бизнесмен със статут на постоянно пребиваващ в България, който е обвинен за кражба на автентични народни носии от селско читалище. Собственикът на регистрирана в старозагорското село с 10 лева уставен капитал фирма, Давиде Мацоти беше закопчан от полицията есента на м.г. по обвинение, че е подбудил двама жители на село Оряховица да оберат етносбирката на читалище „Развитие 1918“ и носиите на фолклорния състав. Обирът бил осъществен от братята Йордан и Сашо Петрови за времето от 25 ноември до към 14 декември 2016 година, като в продължение на няколко нощи мургавите апаши изнесли 7 автентични ямурлука, 3 чифта мъжки потури, 17 тъкани престилки, 18 сукмана, дамски и мъжки везани блузи и друг, мъжки вещи от читалищната музейна експозиция. Към носиите те прибавили военен телефон с ръчка и резбован герб на някогашната Народна република България. Според вещите лица стойността на задигнатото доближавала 3 000 лв, но на практика Давиде платил на крадците петдесетина лева. Част от носиите италианецът успял да продаде на клиенти на фирмата си, чийто спектър на дейност е изключително широк и включва:  покупка на стоки и вещи с цел продажба в първоначален, преработен или обработен вид; транспортна дейност; търговия на едро и дребно с хранителни и нехранителни стоки в страната и чужбина; търговско представителство и посредничество; складова, както и всички други дейности и услуги, разрешени от закона и съгласно действащото законодателство. До разкриване на извършителите се стигнало след като през зимата на 2017 година служител на читалището в  Оряховица видял, че 27-годишният Сашо се разхожда по улиците на селото с откраднатия по-рано кожух. Мацоти не беше открит на посочения от него постоянен адрес в Нова Загора, според издирвачите италианецът духнал от България и се прибрал на Ботуша, където обаче следите му се загубили. Поради тази причина делото беше гледано в негово отсъствие. Междувременно двамата преки извършители на кражбата сключили споразумение  с наблюдаващия досъдебното производство прокурор Изпълнението на наказанието е отложено за срок от 4 години, присъдата може да бъде обжалвана пред старозагорския окръжен съд.", "date": "2018.07.05", "title": "Осъдиха италианец за кражба на потури и ямурлуци"}
{"url": "https://www.monitor.bg:443/bg/a/view/dareni-organi-ot-17-godishen-varnenec-spasiha-jivota-na-chetirima-104619", "text": "Животът на четирима тежко болни пациенти бе спасен, след като близките на 17-годишен младеж от Варна взеха благородното решение да дарят органите му за трансплантация. Това съобщиха от Изпълнителната агенция по трансплантация, цитирани от Дарик-Варна. Донорската ситуация се развила в морския град на 19 юни, когато в Университетска болница „Света Марина“, вследствие на мозъчен кръвоизлив, 17-годишният младеж изпаднал в мозъчна смърт. Въпреки тежката загуба, близките взели благородното решение да дарят органите му за трансплантация. Техният хуманен жест спасил живота на четирима тежко болни пациенти в две столични болници. Бъбреците и черният дроб били трансплантирани в Университетска болница „Лозенец“, а сърцето - в Университетска болница „Света Екатерина“. Изпълнителната агенция по трансплантация изказа своите съболезнования към близките на донора и благодари на колегите си от болница „Света Марина“ във Варна, от Центровете за спешна помощ във Варна и София, на ВВС, както и на трансплантационните екипи. Вчера проф. д-р Вилиян Платиканов, регионален координатор по донорство и ръководител на Клиника по анестезиология и интензивно лечение в УМБАЛ „Света Марина“ във Варна връчи почетен знак „Златна звезда“ и благодарствено писмо от Изпълнителната агенция по трансплантации за последните две донорски ситуации във Варна. Те са за двете семейства, които загубиха своите близки, но взеха благородното решение да дарят органите им на нуждаещи се пациенти. Благодарение на това 8 души вече живеят нов, пълноценен живот.    ", "date": "2018.07.05", "title": "Дарени органи от 17-годишен варненец спасиха живота на четирима  "}
{"url": "https://www.monitor.bg:443/bg/a/view/vytreshnijat-ministyr-i-glavnijat-sekretar-na-mvr-pochetoha-bojidar-dimitrov-na-opeloto-mu-104633", "text": "Вътрешният министър Валентин Радев и главният секретар Младен Маринов почетоха Божидар Димитров на опелото му в столичната църква „Свети Седмочисленици“. Те се присъединиха към близките на историка, след цеременията, на която служителите на МВР се поклониха пред паметта на своите колеги на паметника на загиналите полицаи в градинката пред храма. Събитието бе по повод честванията на 139-годишнината от създаването на ведомството. Преди да се приберат в сградата на „6 септеври“ двамата влязоха в църквата, за да изказажат съболезнования на съпругата, сестрата и племенниците на професора. В храма пък опелото изнесе епископ Тихон, бивш настоятел на патриаршеския ставропигиален храм „Свети Александър Невски“. След задължителното служение, той произнесе прочуствена реч за Божидар Димитров. „Когато душата на човека си тръгне от този свят, за нас хората е важно какво е оставил и какво ние му дължим“, каза дядо Тихон. По думите му, историкът ни е завещал любовта към историята, към България и дори към държавата. „Дължим му това, че ни показа, как да продължим делото на дедите ни, как да обичаме България и да сме българи“, допълни епископът. Желанието на Божидар Димитров е да бъде кремиран и прахът му да се разрпъсне над Созополския залив. Кметът на Созопол Панайот Рейзи обясни, че очаква близките му да кажат, как точно искат да се случи това и с какво местната управа може да помогне. Историкът, който двайсет години управляваше Националния исторически музей и беше легенда като популяризатор на българската история, почина внезапно на 72 години. Опелоото в „Свети Седмочисленици“ беше финал на поклонението пред паметта му, след като във вторник стотици си взеха последно сбогом с него в Националния исторически музей.          ", "date": "2018.07.05", "title": "Вътрешният министър и главният секретар на МВР почетоха Божидар Димитров на опелото му"}
{"url": "https://www.monitor.bg:443/bg/a/view/sofija-dava-24-mln-lv-za-parkove-i-gradinki-104623", "text": "Столичната община влага 24 млн. лв. за обновяване на паркове и градинки през тази и следващата година. Това съобщи кметът на София Йорданка Фандъкова, която провери реконструкцията на входа на Южния парк откъм бул. „Гоце Делчев“. Последният неремонтиран вход на парка трябва да е готов до началото на септември. Паветата и гранитните площи, които ще бъдат поставени, са от пространството пред НДК. В парка ще бъдат ремонтирани и 27 декара алеи. „В последните години изпълняваме изключително мащабна програма за възстановяване, реконструкция и изграждане на нови паркови пространства. Грижата за зелената система е важна мярка от програмата ни за качеството на въздуха“, каза Фандъкова. В момента в столицата се реконструират Западен парк, изгражда се парк „Въртопо“ в „Младост“, централните градинки „Кристал“ и „Свети Климент Охридски“, както и градината в квартал „Княжево“. Най-големият ремонт ще бъде в Западен парк, където ще има нови гранитни плочи и павета, бетонова и опесъчена настилка, подмяна на парковото обзавеждане, изграждане на нови детски площадки, ремонт и подмяна на техническата инфраструктура. Също така ще бъдат поставени нови пейки, кошчета за отпадъци, електрически стълбове, информационни табели и велосипедни стендове. Ще бъдат възстановени и оформени воднитете обекти и изграждане на ново алейно и декоративно осветление. Осветителните тела ще бъдат подменени с енергоспестяващи. Цялата реконструкция трябва да приключи до края на другата година, когато се очаква и парка „Заимов“ да е с нов облик. Фандъкова съобщи, че предстои да бъде обновена градинката пред Двореца на децата, както и да започне вторият етап от реконструкцията на Северен парк. Кметът на София обясни, че 5 млн. лв. ще отидат за ремонт на детски площадки във всички райони на столицата. „През последните години успяхме да обновим 80% от площадките, които се намират в паркове и градини, амбицирани сме до края на следващата година да са на 100%“, посочи кметицата. Районните кметове също, че получат финансов ресурс, за да обновят детските площадки в междублоковите пространства. През 2017г. с нов облик са се сдобили 70 квартални градинки.", "date": "2018.07.05", "title": "София дава 24 млн. лв. за паркове и градинки"}
{"url": "https://www.monitor.bg:443/bg/a/view/hvanaha-turci-s-pistoleti-i-boksove-na-granicata-104621", "text": "Три газови пистолета, 367 патрона и 7 метални бокса задържаха митничарите на пункта Капитан Андреево. Оръжията пренасяли турски гражданин и негов сънародник с германски паспорт, съобщиха от Агенция \"Митници\". При проверка на влязъл от ГКПП Капъкуле лек автомобил шофьорът заявил, че не внася лични вещи, стоки или валутни ценности за деклариране. При извършения щателен контрол митничарите намерили в личния багаж два газови пистолета и 50 патрона за тях, както и 7 метални бокса. Два дни преди това била направена проверка на друга лека кола. Тя също влязла в страната ни от Турция. Зад волана на возилото бил немски гражданин от турски произход. Пак в личния му багаж били открити газов пистолет и 317 патрона за него. Контрабандните оръжия, мунициите и металните боксове са задържани. На нарушителите са съставени актове за опит да бъдат пренесени през държавната граница стоки без знанието и разрешението на митническите органи. На двамата контрабандисти са взети обезпечения от общо 900 евро.", "date": "2018.07.05", "title": "Хванаха турци с пистолети и боксове на границата"}
{"url": "https://www.monitor.bg:443/bg/a/view/avstrija-iska-evropejski-granichari-izvyn-es-104618", "text": "Австрийският канцлер Себастиан Курц заяви, че като председател на Съвета на ЕС неговата страна подкрепя възможността европейски граничари да могат да действат извън Общността. „Започна процес на преосмисляне на досегашната политика по миграцията, взетите наскоро решения трябва да бъдат приложени“, добави той на пресконференция. Курц отбеляза, че в зависимост от предприетите от Германия мерки по австрийската граница, Виена ще трябва да отвърне. Винаги сме били скептични за квотното разселване на мигранти. Трябва да продължим да работим по промяната правилата от Дъблин. Бях много критикуван, когато преди две години предлагах миграционни центрове извън ЕС, коментира канцлерът. На този фон президентът на Франция Еманюел Макрон коментира, че плановете на Европейския съюз за създаването на центрове за мигранти в държавите от Северна Африка няма да сработят, освен ако процесът не бъде ръководен от тези държави. По време на посещението си в Нигерия Макрон каза още, че много африкански страни се притесняват, че подобни центрове ще станат притегателен фактор за мигрантите. Нито една африканска държава към момента не е дала съгласието си на нейна територия да бъдат създадени такива центрове. Френският президент заяви също, че на Европа ще й се наложи да се справя в продължение на десетилетия с миграцията от Африка заради, според него, фундаменталния проблем с непланирания ръст на населението на африканския континент. Той бе критикуван по повод това си твърдение, което е озвучавал и в миналото, като някои го обвиниха в колониална риторика.", "date": "2018.07.05", "title": "Австрия иска европейски граничари извън ЕС"}
{"url": "https://www.monitor.bg:443/bg/a/view/ivancheva-ostava-v-aresta-104620", "text": "Апелативният спецсъд не уважи жалбата на Десислава Иванчева и я остави в ареста, като потвърди определението на първата инстанция, защото има опасност да извърши ново престъпление. Отстраненият кмет на кв. „Младост” беше задържана през април за корупция заедно със заместничката си Биляна Петрова и Петко Дюлгеров. Съдът не се съгласи с възраженията на защитата, че определението на спецсъда е необосновано, неправилно и незаконосъобразно. Според съдиите има опасност Иванчева да извърши ново престъпление, както и обосновано предположение, че тя вече е извършила престъпление. Десислава Иванчева помоли съдът да я освободи от ареста заради влошеното й здравословно състояние. Тя припомни желанието си да се подложи на ин витро процедура и поиска да се изследва в болница, за която имала направление за 1 август. Пред медиите адвокатът на Иванчева Димитър Марковски обясни, че обвинението по делото за корупция ще бъде прецизирано в петък и в началото на следващата седмица прокуратурата ще предяви материалите по него на защитата. Според адвоката доказателствата, с които разполага прокуратурата, говорят за \"една изключително голяма манипулация по отношение на Иванчева\". По думите му не е вярно, че по делото е работено всестранно и пълно. Прокурор Тихомир Стоев каза пред журналисти, че деловодителка в общината е извършила манипулация на деловодната система. Той обясни, че са пренасочени преписки, адресирани и получени за решаване от Десислава Иванчева, към зам.-кметове на общината. Според обвинението това е направено с цел да се противодейства на тезата на прокуратурата, че преписките са бавени от страна на Иванчева. В момента тази служителка била извън страната и когато се прибере, ще бъде разпитана. Преди да започне заседанието, Иванчева се обърна чрез медиите към гражданите на кв. \"Младост\" да бъдат спокойни по отношение преместването на инвеститорите във връзка с проблемни проекти и строежи.", "date": "2018.07.05", "title": "Оставиха в ареста Иванчева (ОБНОВЕНА)"}
{"url": "https://www.monitor.bg:443/bg/a/view/tomas-bah-idva-za-svetovnoto-po-grebane-v-plovdiv-104639", "text": "Президентът на МОК Томас Бах е потвърдил, че ще бъде гост на световното първенство по гребане за мъже и жени в Пловдив (от 8-16 септември). Той е поканен от президента на Световната федерация (ФИСА) Жан-Кристоф Ролан за финала на най-голямото състезание в този спорт гребане в света на 15 и 16 септември. \"Това, което ще покажем на Томас Бах, е перфектна организация на първенството и един от най-добрите в света изкуствени водни канали, специално проектиран за гребни спортове, каза Иван Попов, председател на Организационния комитет. - Президентът на МОК ще има специална среща с олимпийските шампиони от Пловдив. Те са общо 12 от 5 вида спорт. Подготвяме му среща с кмета и областния управител на града.\" В Пловдив Бах ще се срещне и със Светла Оцетова, олимпийска шампионка и технически директор на ФИСА, с която са работили заедно в Младежкия олимпийски комитет. За шампионата до момента са заявили участие 61 гребци - световни, европейски и олимпийски шампиони. Сред тях е и една от най-големите съпернички на нашата Румяна Нейкова - Екатерина Карстен (Блрс), която по време на шампионата ще е на 46 години. Шефът на МОК вече е изпитвал лично емоцията на гребния спорт. През 2017 г. Жан-Кристоф Ролан успя да го качи на лодка осморка заедно със състезатели от швейцарски клуб и служители на световната централа. \"Да бъда във водата и да се насладя на красотата на Женевското езеро по този нов начин беше преживяване, което наистина ми хареса. Съветвам всички да опитат\", каза тогава Бах. Организацията на Световното първенството в Пловдив върви на пълни обороти, като на 30 юли ще бъде извършена проверка от страна на ФИСА.", "date": "2018.07.05", "title": "Томас Бах идва за световното по гребане в Пловдив"}
{"url": "https://www.monitor.bg:443/bg/a/view/fifa-minira-sys-sydii-1-4-finalite-na-svetovnoto-104636", "text": "Утре стартират 1/4-финалите на Мондиал 2018 в Русия, но ФИФА заложи сериозна бомба със закъснител заради съдийските назначения. Битките по терените в Русия се подновяват в 17 часа с мача между Франция и Уругвай в Нижни Новгород, а рефер на срещата ще бъде аржентинецът Нестор Питана. Назначението му бе прието с недоверие във френския лагер, а причината е съседството между Уругвай и Аржентина. В лагера на „петлите“ се опасяват от съдийска тесла, тъй като именно Франция елиминира Меси и компания след победа с 4:3 на 1/8-финалите. Вторият мач от програмата в Русия е утре вечер от 21 часа, в който един срещу друг излизат Белгия и Бразилия. Рефер на двубоя ще е сърбинът Милорад Мажич. Припомняме, че именно „Селесао“ изхвърли сърботе от мондиала, като ги би с 2:0 и затова този наряд бе приет с резерви в лагера на бразилците. Бомба със закъснител цъка и в съботния мач между Русия и Хърватия, който бе поверен на бразилеца Сандро Ричи. Това бе прието с недоверие, тъй като според неписаните правила не е нормално съдия, чиято родина все още участва на мондиала, да свири двубои. Единствено без забележки пък се прие нарядът на холандеца Бьорн Куйперс, който ще ръководи сблъсъка между Англия и Швеция в Самара. Интересното е, че ФИФА взе мерки и изгони от световното германския съдия Феликс Брих. Той ръководи мача между Сърбия и Швейцария от груповата фаза, когато съсече балканците. Двубоят досега определено е най-скандалният на това световно и заради грубите си грешки Брих бе пратен у дома. Паузата в мачовете от световното пък даде време на статистиците да се занимаят с любопитни изчисления. Според тях звездата на Бразилия Неймар е лежал по терените в Русия общо 13 минути и 50 секунди. Най-скъпият играч на планетата е изиграл 4 двубоя, което прави средно по 3.5 минути въргаляне на мач. Неймар е абсолютен лидер и в още една любопитна класация. Именно нападатепят на ПСЖ е номер 1 по брой докосвания на топката в наказателното поле на съперника - общо 48 пъти. Това обаче едва ли е за гордост, тъй като до момента той е вкарал само два гола. Втори по брой докосвания на топката е белгийската звезда Еден Азар, а двамата ще се изправят един срещу друг в 1/4-финалите.", "date": "2018.07.05", "title": "ФИФА минира със съдии 1/4-финалите на световното"}
{"url": "https://www.monitor.bg:443/bg/a/view/mladejite-se-podsiliha-za-evropejskoto-po-basketbol-u-nas-104628", "text": "Младежкият ни национален отбор по баскетбол до 20 г. получи сериозно рамо преди европейското първенство в дивизия „Б“, на което София ще е домакин от 13 до 22 юли. Един от основните спонсори на най-силния клубен турнир - „Евролигата“, ще подпомага тима, воден от Константин Папазов. България е в група с отборите на Словения, Словакия, Естония, Молдова и Албания. Първите два тима от четирите групи продължават за четвъртфиналите, а първите три в крайното класиране ще спечелят промоция в „А“ дивизия. „Доволен съм от старанието. В следващата седмицата ще се опитаме да подобрим още доста неща. Мисията не е невъзможна независимо, че е много тежка. Големи баскетболни сили, за мое учудване, също са в „Б“ дивизия. Ще съм доволен, ако играчите покажат потенциала си. Имаме много голяма амбиция и това ще ни помогне\", коментира Папазов.", "date": "2018.07.05", "title": "Младежите се подсилиха за европейското по баскетбол у нас"}
{"url": "https://www.monitor.bg:443/bg/a/view/germanskite-policai-kritikuvat-merkel-za-migrantite-104622", "text": "Германските полицейски синдикати разкритикуваха плана, договорен между канцлера Ангела Меркел и твърдолинейния вътрешен министър Хорст Зеехофер за създаване на мигрантски центрове от затворен тип на границата на Германия с Австрия, твърдейки, че мигрантите ще започнат да влизат от други държави. \"Представеният план е направен на парче, защото не включва другите германски граници\", заяви Йорг Радек, заместник-ръководител на синдиката Германската полицейска федерация. Междувременно Зеехофер изрази увереност, че левоцентристките партньори в коалиционното правителство ще подкрепят създаването на гранични транзитни центрове за мигранти. Тези центрове са предвидени в постигнатото между Християндемократическата партия на Меркел и Християнсоциалния съюз на Зеехофер споразумение за уреждане на спора за миграционната политика, което заплашваше да събори правителството, съобщи Ройтерс. Планът бе договорен по-рано тази седмица, за да спаси крехката трипартийна коалиция на германския канцлер Ангела Меркел само три месеца след като дойде на власт.  ", "date": "2018.07.05", "title": "Германските полицаи критикуват Меркел за мигрантите   "}
{"url": "https://www.monitor.bg:443/bg/a/view/borisov-be-otlichen-za-evropejska-lichnost-na-godinata-104606", "text": "Премиерът Бойко Борисов бе отличен за Европейска личност на годината. На церемония в рамките на международен бизнес форум в Сараево той получи „Златен плакет – Европейска личност на годината“, който се дава от Агенцията за избор и представяне на ръководители от Босна и Херцеговина, Централна и Югоизточна Европа. Призът се дава на премиера Борисов за личното му ангажиране за икономическото сътрудничество в региона. Председателстващият Съвета на министрите на Босна и Херцеговина Денис Звиздич още веднъж изтъкна приноса на Борисов и Българското председателство на Съвета на ЕС за европерспективата на страните от Балканите. „С Денис Звизди и Зоран Заев сме тук. Събота сме в София на форума 16+1 с Китай и затова бързаме. Политиците имаме един ангажимент към вас – да създадем такива условия, че инвестициите ви да са гарантирани. Магистралите, дигиталната инфраструктура, жп линии, сигурност, етническа толерантност – това са условията за успешен бизнес и най-важните приоритети за България“, обърна се Борисов към участниците във форума. Той изтъкна предимствата за инвестиции в България, приоритетите на Българското председателство и визията на формата т.нар. Варненска четворка за транспортен пръстен с единна такса. По думите му той ще се превърне в „печатница за пари“ скоро във времето. „Добре дошли сте да инвестирате в България и ние в Босна и Херцеговина. Нашите правителства са гарант, това е нашата задача. Трябва да сме сигурни, че ще има мир“, допълни Борисов. Церемонията за отличаване на най-успешните хора от региона се провежда за 38-ми път и по изключение награждаването на българския премиер бе изтеглено по-рано от предвиденото в програмата заради ангажиментите му в България. Сараево е център на бизнеса в региона и това е признание, отчетоха още организаторите.", "date": "2018.07.05", "title": "Борисов бе отличен за Европейска личност на годината"}
{"url": "https://www.monitor.bg:443/bg/a/view/gymzata-i-vivo-montana-vzrivjavat-varna-mezi-104609", "text": "Гъмзата и Виво Монтана, Павел§Венци Венц, Андреас§бенд, Криско и Бобан Здравкович ще взривяват всяка вечер до неделя публиката на започналия летен фестивал на балканската скара „Варна мези“. Събитието, което се провежда под „Пантеона“ в Морската градина, е комбинация от големи музикални концерти, спортни и кулинарни събития, съчетани със зона за семействата - мини лунапарк и детски атракциони. Освен това, се организират турнири по футбол, баскетбол, табла и белот, както и улични уроци по български фолклор. Тази година събитието поставя като основен акцент в програмата си визията на патриотизъм и любов към българската история и култура. За първи път във фестивала ще се включи пътуващото читалище и музей за българска история с автентични оръжия, носии, исторически документи и други артефакти. Така посетителите ще могат да се върнат назад във времето, като си направят снимка с хайдушки одежди или традиционни носии от различни български региони. За най-малките посетители е организирано „Училище за юнаци”, където децата ще се учат под формата на игра на безопасност на движението, ще се запознаят с бойната подготовка на някогашните хайдути, ще се научат да оцеляват в планината и в морето и ще научат какво е нужно, за да бъде природата техен приятел. За момичетата са уроците по тъкане на автентични станове, а в модулът „Познавам ли моята България” децата ще научат интересни факти от нашето минало и ще строят макети на исторически забележителности. Всеки ден на сцената на фестивала се провежда и „Час по родолюбие” – забавна и образователна игра с исторически въпроси и награди. „Подготвили сме над 1000 награди, кулинарни състезания, спортни състезания за деца, фамилна щафета, надпивания и надяждания, безплатно забавление за всички възрасти от 10 до 22 часа до неделя“, споделят организаторите. В модула „Най-доброто от Варна\"  на сцената ще стъпят младите таланти на града, а вечерната програма предвижда големи концерти на любими изпълнители.    ", "date": "2018.07.05", "title": "Гъмзата и Виво Монтана взривяват „Варна мези“"}
{"url": "https://www.monitor.bg:443/bg/a/view/puskat-elektricheski-kolela-pod-naem-104627", "text": "За първи път в София ще бъдат пуснати електрически велосипеди под наем. На Председателският съвет към градския парламент е взето решение Столичната община чрез програма „Зелена София“ да стартира в партньорство с други организации, първата система за споделено ползване на електрически велосипеди в града. Предвижда се велосипедна станция да бъде поставена пред Националния исторически музей, така че най-старият природен парк на Балканите - парк Витоша, да е първата дестинация, където всеки ще може да се възползва от новата услуга. Целта на проекта е да стимулира столичани към по-екологични и здравословни методи на придвижване, за намаляване трафика на коли към Витоша, както и тестване на нуждите и отношението на потребителите към самата система. Колко ще струва и предвиждат ли се още станции ще стане ясно, след като бъде внесен доклад в Столичния общински съвет.  ", "date": "2018.07.05", "title": "Пускат електрически колела под наем в София"}
{"url": "https://www.monitor.bg:443/bg/a/view/makedonija-otnovo-ratificira-dogovora-s-gyrcija-104625", "text": "Македонският парламент ратифицира историческото споразумение със съседна Гърция за втори път за две седмици, след като македонският президент временно блокира споразумението. Общо 69 депутати в 120-местния парламент одобриха споразумението, според което страната ще бъде преименувана на Република Северна Македония. Всички депутати от главната консерватвна опозиционна партия ВМРО-ДПМНЕ не участваха в гласуването в знак на протест срещу споразумението, което според тях прави твърде много отстъпки на Гърция. Споразумението има за цел да реши датиращия от десетилетия спор, породил се малко след като Македония обяви независимост от Югославия през 1991 г. Гърция твърди, че името \"Македония\" съдържа териториални аспирации върху нейната северна провинция със същото име. Македония отрича това. Македонският парламент първоначално одобри споразумението на 20 юни, но консервативният президент Георге Иванов (на снимката) отказа да го подпише, казвайки, че то е противоконституционно. Според македонската конституция Иванов не може да продължава да блокира споразумението след второто ратифициране на договора в парламента.  ", "date": "2018.07.05", "title": "Македония отново ратифицира договора с Гърция      "}
{"url": "https://www.monitor.bg:443/bg/a/view/bekym-na-vino-i-cheren-hajver-za-godishnina-104617", "text": "Дейвид Бекъм и Виктория Бекъм отбеляза скъп и много личен празник. Двамата отпразнуваха 19-годишнината от брака си. Паметната дата в живота им е 4 юли, а двойката си спретна романтична вечеря без децата. Те поляха годишнината с вино Bâtard-Montrachet Grand Cru 2009, бутилката от което струва около £400, и черен хайвер. И двамата споделиха в собствените си профили в Инстаграм една и съща снимка от интимната вечеря. „19 години… Уоу!… Честита годишнина на моята съпруга и най-прекрасна майка на света. Обичам те“, написа Дейвид Бекъм. На свой ред Виктория също сподели: „19 години!!! Обичам те толкова“. По-рано през деня двамата посетиха спортен празник в училището на най-малкия член на семейството – дъщеричката Харпър, а след това бяха забелязани да се наслаждават на разходка извън Лондон. В интернет дори се появи видео, на което Виктория нежно обгръща Дейвид около кръста, докато се любуват на спокойствието си. Според светските хроникьори всичко това опровергава появилите се напоследък слухове, че семейството ще се развежда. Дейвид и Виктория се ожениха на 4 юли 1999 г. в замък близо до Дъблин, малко след като той бе постигнал златен требъл с „Манчестър Юнайтед“, а тя вече бе икона в музиката със „Спайс гърлс“. Говорейки пред женския „Форбс“ в Ню Йорк миналия месец Виктория, която от певица се превърна в успешен дизайнер, благодари на своя съпруг за невероятната подкрепа при отглеждане на 4-те им деца – Бруклин (19), Ромео (15), Круз (13) и Харпър (6). „Опитвам се наистина много силно да бъда най-добрата майка, най-добрата съпруга и най-добрия професионалист. Когато се завърна вкъщи, опитвам да захвърля телефона и да прекарам време с децата и с Дейвид“, откровена бе Виктория. За годишнината им те получиха балони от децата, цветя от родителите им и още по-луксозно и старо вино от 1990 г., което не споделиха дали и кога са изпили.", "date": "2018.07.05", "title": "Бекъм на вино и черен хайвер за годишнина"}
{"url": "https://www.monitor.bg:443/bg/a/view/ep-othvyrli-reformata-za-avtorskoto-pravo-104624", "text": "Европейският парламент отхвърли спорната реформа на авторското право в ЕС. От 627 евродепутати, „против“ се обявиха 318 от тях, а „за“ - 278. 31 депутати се въздържаха. Сред критиците на реформата бяха интернет гиганти и експерти като основателя на Уикипедия Джими Уелс, изобретателя на световната мрежа Тим Бърнърс-Лий, експерта по мрежова неутралност Тим Ву, Винт Сърф, смятан за един от бащите на интернет, Пол Маккартни и др. Това гласуване означава, че ЕП не може все още да започне преговори за реформата със страните членки и с Европейската комисия. Текстът трябва отново да бъде обсъден от депутатите, преди да бъде подложен на ново гласуване през септември. Основната цел на реформата, предложена през септември 2016 г. от ЕК, е да модернизира авторското право в ерата на цифровата революция. Последното законодателство по въпроса датира от 2001 г. Идеята на реформата е да задължи платформи като ЮТюб да възнаграждават по-добре създателите на съдържание. В знак на протест Уикипедия, която се страхува, че директивата с реформата ще ограничи онлайн свободата, не беше достъпна в поне три страни вчера. Директивата предвижда и създаването на ново \"сродно право\" за издателите на печатни издания и на агенциите. То ще даде възможност да се заплаща на вестниците, списанията и на информационните агенции, когато тяхната продукция се използват повторно онлайн. Според групата ГАФА, както според европейски депутати либерали и еколози, а и според юристи, този проект ще благоприятства най-известните прес групи в ущърб на независимите медии и на стартиращите компании, като това ще е съпровождано и от риск за намаляване на свободата на слово.  ", "date": "2018.07.05", "title": "ЕП отхвърли реформата за авторското право "}
{"url": "https://www.monitor.bg:443/bg/a/view/margi-hranova-trygna-na-turne-104607", "text": "С турне естрадната прима Маргарита Хранова полива 45 години от професионалния си път. Обиколката на певицата стартира в Добрич, където малки и големи я аплодираха в Летния театър на града. Гърба й на сцената пазиха нейните приятели от предаването „Като две капки вода“ - Софи Маринова, Славин Славчев и Боби Турбото. Хранова отправи поздрав към присъстващите с песните, които й се паднаха от бутона на късмета в шоуто, както и със синглите от новия си двоен албум. Дъждът не развали настроението, а напротив – публиката остана очарована от стоицизма и енергията на 66-годишната звезда, която отсрами поведението на колегите си от своето поколение и в последния „Вип Брадър“. Истински фурор по време на събитието предизвика Софи Маринова, която изпълни „Ветрове“ на Лили Иванова. Тази вечер Марги и компания ще извият глас във Варна, на 18 юли ще направят спирка в Бургас, а в София юбилейният концерт ще се състои на 13 ноември в зала 1 на НДК.", "date": "2018.07.05", "title": "Марги Хранова тръгна на турне"}
{"url": "https://www.monitor.bg:443/bg/a/view/prolivnite-dyjdove-razboljaha-domatite-hljabyt-poskypna-s-20-st-v-pazardjishko-104612", "text": "Проливните дъждове, които се изсипаха миналата седмица в пазарджишко, компрометираха реколтата от домати, отглеждани на открито. Стопаните по селата масово се оплакват, че вследствие на продължилата цяла седмица влага червеният зеленчук на полето е бил нападнат от картофена мана. Заболяването причинява бели петна по доматите и изсъхване на листата и само навременното пръскане с препарати може да спаси зеленчуците от скапване преди да узреят. Поражения има и по пипера, отглеждан в някои части на региона. заради лошото време скочи и цената на краставиците, въпреки че повечето са оранжерийни, но на пазара в Пазарджик килограм от тях струва между 3 и 3,60 лв. Зърнопроизводителите също се оплакват от лошото качество на пшеницата, причинено в резултат на пороите.  Стопаните предупреждават, че ще ядем типов хляб, тъй като след тези дъждове почти няма хлебна пшеница и тя е станала фуражна. Проливните дъждове от изминалата седмица са влошили  качеството на зърното. Самата жътва също  беше спряна заради влагата. Пшеничните класове са полегнали и са изкласили.  От няколко дни комбайните са възстановили работата си, но добивите не са добри, споделят зърнопроизводители.  Те прогнозират висока цена на хляба и лошо качество, а от понеделник цената на най-продавания хляб-600-грамов вече скочи с 20 стотинки.", "date": "2018.07.05", "title": "Пороите разболяха доматите, хлябът поскъпна с 20 ст. в пазарджишко"}
{"url": "https://www.monitor.bg:443/bg/a/view/ant-men-i-osata-ili-kogato-marketingyt-izmesti-kinoto-104614", "text": "Десет години след като супергероите на Marvel започнаха инвазията си на големия екран, става ясно, че продуцентският гигант бълва проектите си на килограм – без много мисъл, но пък с чудовищна реклама. Поредното доказателство за това е „Ант-мен и Осата“, който ще се завърти по родните киносалони от утре. Не ме разбирайте погрешно – филмът е очарователно попълнение на сагата – вселената, пардон - на Marvel. В голяма степен симпатиите ми към заглавието са по-скоро насочени към Пол Ръд, който с лекота успява да се справи с типажа „човек от народа“, хукнал благодарение на новооткрити суперсили да спасява света още с първата част от едноименната поредица през 2015 г. Откъде идва недоволството? Бюджетът на „Ант-мен и Осата“ е в размер на 150 милиона долара. 100 от тях отиват в перо маркетинг, останалата част е инвестирана в реалното заснемане на продукцията. Иначе казано, от Marvel залагат вместо на качествените филми, на качествената реклама, което е меко казано разочароващо. Във втория филм, посветен самостоятелно на Скот Ланг или Ант-мен (през 2016 г. той се появи и в „Първият отмъстител: Войната на героите“), големият въпрос, поставен от сценаристите, е как ще се сработи той с новия си партньор – Осата. В ролята – недотам адекватната на големия екран Еванджелин Лили. Сюжетът се върти и около новия злодей, който успява да преминава през стени (в ролята Хана Джон-Кеймън). В същото време, Ант-мен и Осата ще спасяват майката на Хоуп (Лили – б.а.) Джанет, в чиято кожа скача Мишел Пфайфър. Интересен факт е, че Майкъл Дъглас, който играе бащата на Хоуп/Осата – д-р Ханк Пим, е искал да повери персонажа на екранната си съпруга на изгората си и в реалния живот Катрин Зита Джоунс. Уви, не сполучил. „Ант-мен и Осата“ е режисиран от Пейтън Рийд. Забавен е и предлага, по традиция, солидна доза екшън, гарнирана с прекалено много спецефекти. Лентата е достойно попълнение на вселената на Marvel, като разочарованието се крие основно от порочната практика на продуцентите да превръщат зрителите си в консуматори не на качествени развлекателни филми, а на проекти, в които предозирането с реклама е прекалено осезаемо.", "date": "2018.07.05", "title": "„Ант-мен и Осата“, или когато маркетингът измести киното"}
{"url": "https://www.monitor.bg:443/bg/a/view/izpisaha-ot-bolnica-prostreljanata-v-glavata-simona-104616", "text": "22-годишната Симона Тодорова, която бе простреляна с куршум в главата напусна бургаската болница. Тя беше изписана рано сутринта днес, след като прекара повече от месец в отделението по неврохирургия.   Момичето е излязло само и на собствен ход, без да се нуждае от чужда помощ, казаха от болницата. С нея са били родителите й, които бдяха край леглото й през цялото време. Симона няма никакъв проблем с движенията, харни са самостоятелно, обслужва се, но има проблем с речта, а вероятно и  определени когнитивни нарушения. Доколко е засегнат мисловния процес обаче засега не може да се установи, тъй като тя все още приема силни медикаменти. Според лекарите тя разбира абсолютно всичко, което се случва около нея, възприема и разбира какво й се говори. Познава всичките си роднини и не е \"забравила\" навиците си от обичайното ежедневие. Единственият проблем е с речевите функции, които са засегнати от куршума. Симона прекара четири денонощия в кома, а проговори за първи път преди две седмици, но успяваше да каже само \"да\" и \"не\". По-късно тя е започнала бавно и несигурно да изговаря и други кратки думи. Към момента е комуникативна, но отговаря много трудно и бавно, и полага големи усилия, за да изрече правилните думи. Младата жена няма никакви видими белези от куршума, тъй като е попаднал в окосмената част на главата. Прострелната рана е на лявото слепоочие, а изходната отзад на тила и няма как да се видят. Според лекарите, оцеляването на младата жена се дължи и на известна доза късмет. Те са категорични, че ако куршумът беше минал само половин сантиметър по-нагоре, тя щеше да е загинала на място. \"От тук нататък я очаква дълго лечение и възстановяване. Бургаският неврохирург д-р Николай Недев направи истинско чудо, като спаси живота й. Но изстрелът в мозъка си е нещо много сериозно и определено има поражения, които създават на Симона проблеми. Родителите й са решени да продължат лечението, но къде точно все още не са взели решение. Те са наясно, че ще е необходима поне година, а вероятно и повече време за да има някакъв резултат от лечението\", казаха близки на момичето. Според тях семейството е решило да се прибере за кратко в Дряново, а след това да направят консултации със специалисти от столични клиники. Освен това родителите проучвали и възможностите за лечение в Гърция, Турция, Израел и Германия.   22-годишната Симона Тодорова бе простреляна в лявото слепоочие в нощта на 2-ри юни в Слънчев бряг. Момичето получи тежка черепно-мозъчна травма след кървавата драма, разиграла се пред хотел \"Сън Вилидж\" в западната част на курорта. В злополучната нощ, приятелят на Симона - 38-годишният Михаил Станчев екзекутира бизнесмена Коста Николов в луксозния му „Мерцедес”, а след това простреля в главата красавицата, която вероятно е имала отношения и с двамата.", "date": "2018.07.05", "title": "Изписаха от болница простреляната в главата Симона"}
{"url": "https://www.monitor.bg:443/bg/a/view/dyrjavata-ochakva-8-mlrd-leva-ot-letishte-sofija-104595", "text": "Освен нов терминал бъдещият концесионер на летище София ще трябва да изгради и нова писта, пътеки за рулиране и стоянки за самолетите. Проучването за строежа на полосата трябва да се случи в рамките на пет години след началната дата на концесията. Това става ясно от публикуваните документи в Националния концесионен регистър за отдаването на управлението на столичния аеропорт.  Дългоочакваната концесия на летище София беше обявена. От нея държавата ще очаква около 8 млрд. лева приход (3 898 229 907 eвpo бeз ДДC) за 35 години напред. Допълнителната може да бъде изградена след съгласуване с ДП „Ръководство на въздушното движение“ за вероятната потребност и възможност за реализация, е записано в едно от приложенията на концесионния договор. Ще бъдат изследвани теренът, оперативната осъществимост на използване на въздушните подходи безопасно и екологичните ограничения - шумът и прекомерната честота на полетите над застроени зони. Експертите ще трябва и да се съобразят с прогнозния трафик (самолетодвижения и пътникопоток), свързаните с него приходи, разходи за пистата и всяка друга инфраструктура, свързана с нея пряко (летателно поле) или непряко (терминал). Съществуваща писта ще трябва да се ремонтира такъв начин, че да не е необходимо затваряне на летището през работно време и намаляване до минимум на въздействието върху летищните дейности. Πpипoмнямe, чe инaлaтa ceдмицa Mиниcтepcĸият cъвeт дaдe зeлeнa cвeтлинa зa oтĸpивaнe нa пpoцeдypaтa зa ĸoнцecиятa нa лeтищe Coфия. Toгaвa cтaнa яcнo, чe инвecтициитe нa ĸoнцecиoнepa тpябвa дa бъдaт нe пo-мaлĸo oт 600 милиoнa eвpo. Гoдишнитe ĸoнцecиoнни възнaгpaждeния, ĸoитo щe ce дължaт зa вcяĸa eднa гoдинa oт cpoĸa нa ĸoнцecиятa, ca в paзмep на пoд 15 милиoнa лeвa бeз ДДC, или 10% oт oбщия paзмep нa oбщитe пpиxoди oт вcичĸи дeйнocти. Кандидатите ще трябва да подадат до 22 oĸтoмвpи 2018 г. Cpeд минимaлнитe изиcĸвaния ĸъм ĸaндидaтитe ca тe дa oпepиpaт пoнe гoдишнo, дa имaт aĸтиви c нeтнa cтoйнocт зa пocлeднитe тpи гoдини oт минимyм 200 милиoнa eвpo, ĸaĸтo и дa имaт oпит пpи финaнcиpaнe нa пoнe eдин инфpacтpyĸтypeн пpoeĸт зa нaд 400 милиoнa eвpo. Както „Монитор“ вече писа, процедурата вĸлючвa изиcĸвaнe зa изгpaждaнeтo нa тpeти тepминaл нa aepoгapaтa в paмĸитe нa пъpвитe 10 гoдини oт ĸoнцecиятa. Това означава, че отдаването на управлението на аеродрума е от смесен вид, тъй като освен предоставяне на услуги, свързани с експлоатацията на летище, е заложено и строителството на нов летищен терминал за сметка на концесионера. По план трябва да се разработи Терминал 3 на летището и местостоянки със собствен достъп до зоните извън тези за излитане и кацане в непосредствена близост (до 800 метра) до метростанцията на летището и свързан с Тeрминал 2 както в летателната, така и извън летателната зона. Важна клауза в договора за концесия при разширяването и строежа на терминалите ще бъде наличието на международни полети, който ще зависи от присъединяването на България към Шенгенското споразумение. Концесионната територия е 5 128 460 кв. м и включва поземлени имоти и сгради, инфраструктура, съоръжения и системи на визуалните аеронавигационни средства. Тук са включени сградите, съоръженията и оборудването, които ще бъдат изградени и/или монтирани от концесионера на негов риск и с негови средства при условия и по ред, определени в концесионния договор. Бъдещият управител на аеродрума ще бъде задължен ще закупува или взема на лизинг съгласно новата система (A+++ или A++ съгласно съществуващата система). Концесионерът ще премахне цялото старо оборудване до 2035 г., както и превозни средства, части и материали, които нямат такава класификация (възраст) или имат класификации. Освен това концесионерът ще трябва да има в автопарка си превозни средства, които могат да се зареждат с горива с неутрално въздействие върху климата – на биогаз, електричество и водород. Летището ще гарантира, че всички такива превозни средства се зареждат само с такива горива. Веднага щом е практически възможно, но в рамките на шест месеца от началната дата на концесията, бъдещият оператор на летището трябва да възложи експертно проучване и (включително на системата за наблюдение и контрол на укрепителните съоръжения), състоянието на дренажната система и отводняването в летищната територия около реката. Предвидено е да бъдат обновени регистрацията на пътници, сортировъчното оборудване на багажа, проверката за сигурност и паспортен контрол. Ще бъде разширена зоната за пристигане и заминаване в района на терминала и осигуряване на места за продажба на дребно, тоалетни, салони и нови изходи. Трансферът между терминалите също ще трябва да бъде осигурен от оператора на летището. В рамките на шест месеца след началото на концесията трябва да се осигурят „чести маршрутни автобуси“ между Терминал 2 и Терминал 1, така че софийското метро да е достъпно за пътниците от Терминал 1. Отделно е записано, че при необходимост ще бъдат разширявани пътища и пунктове, паркинги, като за последните минималното изискване е 300 коли на един милион пътници годишно. ", "date": "2018.07.05", "title": "Концесионерът на летище  София ще строи нова писта (ОБНОВЕНА)"}
{"url": "https://www.monitor.bg:443/bg/a/view/esil-duran-iska-da-nahrani-beden-za-rojdenija-si-den-104615", "text": "Поп-фолк дивата Есил Дюран днес празнува 49-ия си рожден ден. Вместо да вдигне шумен купон за празника си, певицата предпочита да подаде ръка на човек в нужда. сподели пред Планета тв тя. Звездата на „Пайнер“ не отрича, че колкото годините вървят напред, толкова повече й се иска да се върне назад, дори да е за малко. Най-голямото й желание е да тръгне безотговорно нанякъде, без да е възпрепятствана от грижите на възрастен. „Иска ми се в малък сак да сложа най-необходимото: бански, блуза и къси панталони, да взема доброто си настроение и да тръгна нанякъде с приятели от дивите си младежки години, само за една седмица. А след това животът да продължи с всичките мои отговорности.“, допълни тя.  ", "date": "2018.07.05", "title": "Есил Дюран иска да нахрани беден за рождения си ден"}
{"url": "https://www.monitor.bg:443/bg/a/view/ralica-paskaleva-gushna-maksim-104600", "text": "Актрисата Ралица Паскалева стана майка. Звездата от лекарската драма „Откраднат живот“ роди момченце преди ден в столичната специализирана Първа акушеро-гинекологична болница „Света София“. Детето носи името Максим и се появи на бял свят с перфектни мерки - тегло 3500 г и дължина 52 см. Гордият татко - волейболният национал Теодор Салпаров, присъства на самото раждане. Максим е второ дете за спортиста, който възпитава още един син – Георги, плод на любовта му с бившата му съпруга Бойка Делиева. За връзката на чаровната брюнетка и спортиста се знае от миналия октомври. Двамата се срещат съвсем случайно, покрай обща компания. Първото нещо, което възпитаничката на Стефан Данаилов забелязва, са пленителните сини очи на Теодор. След това двамата не спират да се чуват, а телефонната им любов се равнява на дълги часове разговори. Наскоро Паскалева сподели, че щом пламнала искрата между нея и Теодор, двамата веднага обсъдили опцията да създадат семейство и да имат деца. Затова когато научили за бременността на актрисата, двамата били много щастливи. сподели тя. Припомняме, че Паскалева продължи да се появява на малкия екран и с наедряло коремче в медицинския сериал на Нова тв. Има линия, която се следва, но получаваме сценария за три епизода напред, защото снимаме три по три. Винаги може да се променя сюжетът в движение според зрителския интерес“, намигна преди време звездата. Заради бременността си обаче екранната д-р Галя Стилянова отклони покана за участие в шоуто за преобразявания „Като две капки вода“. Актрисата с музикални заложби е категорична, че няма намерение да се включи и в следващия сезон на предаването, защото ще бъде прекалено заета с отглеждането на бебето.", "date": "2018.07.05", "title": " Ралица Паскалева гушна Максим "}
{"url": "https://www.monitor.bg:443/bg/a/view/georgi-hristov-schupi-40-godishen-rekord-v-sa-sht-104611", "text": "Превърналият се в жива легенда за американския \"Тампа Бей Роудис\" Георги Христов реализира така дългоочаквания си 58-ми гол с жълто-зелената фланелка.  Юношата на \"Марица\" (Пловдив) реализира първото попадение при победата с 3:1 над \"Торонто 2\" и се превърна еднолично в голмайстор №1 в историята на \"Роудис\". След два месеца и половина чакане Джорджи “счупи” вечния до момента рекорд на Дерек Сметхърст, който в периода 1975-1978 година реализира 57 попадения. В началото на 2018-а ръководството на \"Роудис\" засвидетелства огромното си уважение към превърналия се в клубна легенда българин, като организира мащабна кампания с цел да го склони да продължи договора си с тима. Шампионът на България за 2009 година с \"Левски\" остана верен на \"жълто-зелените\" и от началото на кампанията в USL има 5 гола в 15 мача. Миналата година Христов изигра най-силния си сезон отвъд Океана, като заби 15 гола в 32 срещи и помогна на тима си да достигне до плейофите.", "date": "2018.07.05", "title": "Георги Христов \"счупи\" 40-годишен рекорд в САЩ"}
{"url": "https://www.monitor.bg:443/bg/a/view/mlada-boksiorka-se-okaza-unosha-104604", "text": "Състезателка от Виетнам, която спечели титлата в кат. до 57 кг на азиатския младежки шампионат по бокс, се оказа юноша. 2 седмици след края на първенството, виетнамката е дисквалифицирана, тъй като направеният й ДНК тест е установил, че е момче. „По време на самото първенство в Банкок той привличаше вниманието на всички с поведението и маниерите си, които бяха чисто мъжки. Всички се съмняваха в него, но сега правдата възтържествува“, коментира треньорът на Казахстан Арман Тинибаев, чиято състезателка Еркежан Даулетжанкиз загуби финала от въпросното момче. След дисквалификацията от казахстанската федерация са поискали тяхната състезателка да получи златния медал и да бъде допусната до участие в летните младежки олимпийски игри в Буенос Айрес през август.", "date": "2018.07.05", "title": "Млада боксьорка се оказа юноша"}
{"url": "https://www.monitor.bg:443/bg/a/view/mejuedyr-si-kupi-naj-skypija-chasovnik-104610", "text": "Бившият световен шампион по бокс в 5 категории Флойд Мейуедър отново шашна света с безумно широките си пръсти. Американецът се похвали в Инстаграм с последната си тузарска покупка. Най-богатият спортист на земята обяви, че се е сдобил с най-скъпия часовник в света. \"Това е моят нов часовник, написа той. - Той се нарича \"Часовникът на милиардера\". Ако не знаете за него, търсете го в Google като Billionaire Watch. Той струва 18 милиона долара. Купих го от най-добрия златар в света. При него са най-добрите цени от всички бижутери, с които съм правил бизнес. Повярвайте ми, а купувам бижутерски изделия от всякъде - от Ню Йорк, Лас Вегас, Лос Анджелис, Детройт, Хюстън, Маями. Сега ще купувам само от него!\" \"Часовникът на милиардера\" беше представен за първи път през 2015 г. и е плод на сътрудничеството между Якоб Арабо и италианският магнат и бивш бос във Формула 1 Флавио Бриаторе. На него се намират 87 скъпоценни камъка с обща маса 260 карата с изработка във вид на обърната пирамида, като всеки от тях е с тегло 3 карата. Мейуедър спечели всичките си 50 мача на профиринга. След това се пусна и срещу звездата на UFC Конър Макгрегър и спечели освен боя и $300 млн. Наскоро пък обяви, че е готов да се пусне и в клетката по правилата на смесените бойни изкуства, но може би за над $1 милиард.", "date": "2018.07.05", "title": "Мейуедър си купи най-скъпия часовник"}
{"url": "https://www.monitor.bg:443/bg/a/view/prokuraturata-v-pazardjik-proverjava-za-myrtvi-kucheta-v-undola-104605", "text": "Пазарджишката Окръжна прокуратура е започнала проверка за появилите се в медиите данни за умъртвени кучета в района на велинградското село Юндола. Това съобщиха от Апелативна прокуратура-Пловдив. Проверката е по повод множество запитвания за получени в прокуратурата в Пазарджик на над 20 сигнала за открити мъртви кучета в района на село Юндола, община Велинград. Държавното обвинение прави проверка по изнесените данни за евентуално извършено престъпление по чл. 325б ал. 2 от Наказателния кодекс – за проявена жестокост към гръбначно животно и причиняване на смърт. Проверката ще приключи в законния срок, уверяват от прокуратурата. В сряда доброволци от „Четири лапи“ са подали сигнал на телефон 112 за намерени 20 трупа на умъртвени кучета в района на курортното селище. От полицията в Пазарджик обаче заявиха, че досега е намерено само 1 куче от екипа проверяващи от общината във Велинград и служители от Районното управление на МВР в курортния град. Трупът на кучето ще бъде изследван и ако се докаже ,че е погълнало отрова, ще се образува досъдебно производство.          ", "date": "2018.07.05", "title": " Прокуратурата в Пазарджик проверява за мъртви кучета в Юндола"}
{"url": "https://www.monitor.bg:443/bg/a/view/spasitelite-v-tajland-v-nadprevara-s-vremeto-104599", "text": "Спасителните екипи се надпреварват с времето, за да извадят блокирания от вече близо две седмици в пещера в Тайланд юношески футболен отбор. \"Това, което най-много ни притеснява, са метеорологичните условия. Ако отново вали, нашите усилия може да претърпят неуспех, както стана предишния път\", заяви на брифинг за медиите началникът на спасително-издирвателната операция Наронгсак Осотанакорн. Блокираните в пещера в Тайланд деца вече имат връзка по телефон с родителите си и им се доставя храна. Миналата седмица водолазна спасителна операция се наложи да бъде прекратена за няколко дни поради силните дъждове, които наводниха цялата пещера. \"Очакваме оценка за времето от метеорологичната служба, както и отрядът на специалните сили да направи физическа оценка на момчетата и тогава ще тръгнем оттам\", каза Наронгсак. Спасителите в Тайланд няма да рискуват при спасяването на младежите, блокирани в пещера Тайландската метеорологична служба прогнозира възможни силни валежи, които може да продължат пет дни. \"Ако нашата оценка е, че има 90% шанс безопасно (да изведем момчетата с водолази) и 10% риск, пак може да опитаме\", каза Наронгсак. Блокираните в пещера млади тайландски футболисти ще трябва да станат гмуркачи. Поради тази причина вече са подложени на интензивен курс по гмуркане. Тайланд се намира посред дъждовния сезон. На 23 юни наводнение блокира изхода на пещерата, докато групата - 12 момчета на възраст 11-16 години и техният 25-годишен треньор - била вътре, за да разглежда пещерата. Един от чилийските миньори, спасени през 2010 г. след 69 дни под земята в срутил се рудник, отправи послание за кураж и надежда към блокирания отбор и треньора. \"Искам да поздравя властите и семействата на тези 12 деца и да им дам сила\", каза миньорът Марио Сепулведа във видеопослание в \"Туитър\". Трийсет и трима чилийски миньори прекараха над два месеца под земята, след като на 5 август 2010 г. рудникът им за добив на мед и злато се срути и ги блокира на дълбочина от около 625 м. През първите 17 дни се предполагаше, че всички са загинали.  ", "date": "2018.07.05", "title": "Спасителите в Тайланд в надпревара с времето"}
{"url": "https://www.monitor.bg:443/bg/a/view/bbr-e-dogovorila-100-mln-evro-ot-kitajski-banki-za-biznesa-104598", "text": "Кредитни споразумения за над 100 млн. евро са договорени от Българската банка за развитие с китайски финансови институции за развитие за българския бизнес през 2017г. Това заяви министърът на икономиката Емил Караниколов, който участва в Първата среща на междубанковата асоциация на Китай и страните от Централна и Източна Европа във формата 16+1, организирана от ББР в София. На форума участие взеха председателят на УС на Китайската банка за развитие г-н Хуайбан Ху и представители на 14-те банки за развитие и търговски банки, членуващи в Асоциацията. Караниколов посочи, че за осъществяването на успешни инфраструктурни и бизнес проекти основно значение има достъпът до финансиране и даде пример, че през 2017 година ББР е сключила с Китайската банка за развитие кредитно споразумение за подкрепа на съвместни инвестиционни проекти на стойност 80 млн.евро, като финансирането е допринесло за развитие на важни за икономиката на България проекти в областта на транспорта, възобновяемите източници, строителство, промишленост, земеделие и други сектори. „През 2017 година с ББР бе сключено и Споразумение за финансово сътрудничество за кредитна линия за 50 млн. евро от Ексим - Банката на Китай за финансиране на българския бизнес“, допълни икономическият министър.  По думите му в процес на преговори е осигуряване на още едно кредитно споразумение с Индустриалната и търговска банка на Китай - за втори път след това, което бе сключено през 2016 г. Министърът на икономиката изтъкна, че създаването на Междубанковата асоциация между Китай и страните от Централна и Източна Европа през миналата година в Будапеща се е превърнало в едно ново измерение, което ще придаде по-голяма конкретика на политическите  разговори, подпомагайки развитието на цялостната инфраструктура и реализацията на двустранни и многостранни проекти. „Форматът 16+1 от инициативата „Един пояс, един път“ вече има съществен принос за новата динамика в икономическите връзки, както и за засиления интерес на китайски компании към тази част на континента, подчерта Караниколов и допълни че  България отдава важно значение на инициативата „Един пояс, един път“, като платформа за нови възможности в посока засилване на инвестиционното и търговското сътрудничество. На Форума ще бъдат подписани Програма за сътрудничество за периода 2018-2020г. и Споразумение за сътрудничество за изграждане на капацитет и споделяне на опит. Това са първите официални документи на Асоциацията след учредяването й през ноември миналата година в Будапеща.", "date": "2018.07.05", "title": "ББР е договорила 100 млн. евро от китайски банки за бизнеса"}
{"url": "https://www.monitor.bg:443/bg/a/view/arjentina-zadejstva-plan-guardiola-za-katar-2022-104597", "text": "Треньорът на „Манчестър Сити“ Хосеп Гуардиола се превръща в топ приоритет за селекционер на Аржентина, съобщава „TN Deportivo“. Ръководителите на местната футболна асоциация и някои сериозни бизнесмени от страната искат Пеп да ръководи отбора на световното първенство в Катар през 2022 година и са готови да инвестират сериозна сума за тази цел. Във федерацията вярват, че Гуардиола може да установи взаимоотношения с лидера на отбора Лионел Меси и около него да изгради боеспособен състав. Предложението за заплата пък е на стойност 12 млн. евро годишно. В Аржентина зоват за бързи промени в треньорския щаб на националния отбор, след като един от фаворитите на мондиала отпадна на 1/8-финалите след загуба от Франция с 3:4. Отборът бе ръководен от Хорхе Сампаоли, чийто договор може да бъде прекратен след Копа Америка 2019, а плановете са ако нещата не бъдат форсирани с по-ранен договор Гуардиола да поеме тима след юни 2021 година, когато изтича контрактът му с „Манчестър Сити“. При всички положения от аржентинската футболна федерация ще направят всичко по силите си да постигнат предварително споразумение с Пеп, за да може да започне от сега да се планира всичко за изграждането на шампионски състав за следващото световно първенство. В същото време легендата на световния футбол Диего Марадона бе сериозно порицан от ФИФА, след като си позволи да критикува съдиите на мача между Колумбия и Англия и обяви централата за „стара и компрометирана организация“. „Обвиненията на Марадона са безпочвени“, отсякоха от организацията. Поведението на Дон Диего може да се отрази и на джоба му, тъй като аржентинецът е на мондиала в Русия като посланик на ФИФА и получава по над 10 хил. долара на ден за ролята, която изпълнява. „В централата сме разочаровани да чуем подобни думи от един от играчите, оставили дълбока диря в света на футбола и написали историята му. Ние критично се опълчваме на всякакви критики към реферите на шампионата, чието представяне оценяваме като силно положително“, се казва в позицията на ФИФА.", "date": "2018.07.05", "title": "Аржентина задейства план „Гуардиола“ за Катар 2022"}
{"url": "https://www.monitor.bg:443/bg/a/view/prokuraturata-predstavja-dela-s-obshtestven-interes-104608", "text": "Прокуратурата периодично ще представя информация за хода на наказателни производства с висок обществен интерес, разследването по които е приключило, съобщиха от държавното обвинение. Публикуването на такава информация е и сред формите за изпълнение на препоръка № 12 по Докладите относно напредъка на България по Механизма за сътрудничество и проверка от 25.01.2017 г. и от 15.11.2017 г.: „да се създаде механизъм за публично отчитане на напредъка по дела за корупция по високите етажи на властта, за които вече има информация в общественото пространство“, съобщават още от прокуратурата. Първото от представените дела е за царските конюшни. Наказателното производство е образувано на 19.09.2016 г. срещу  областния управител на София Веселин Пенев за безстопанственост и сключване на неизгодна сделка. На 14.10.2016 г. Пенев е привлечен като обвиняем. На 24.01.2017 г. в СГС е внесен за разглеждане обвинителен акт срещу Пенев и лицензирания оценител Юлия Димитрова – Цекова. След връщане на делото от съда на прокуратурата на 20.06.2017 г. тя отново внася обвинителен акт. На 25.09.2017 г. е проведено съдебно заседание, на което не е даден ход на делото, тъй като Областна администрация – София не е била надлежно уведомена за датата на съдебното заседание. На 13.12.2017 г. не е даден ход на разпоредителното заседание поради неявяване на защитниците на двамата подсъдими заради заявена от тях служебна ангажираност. На 23.02.2018 г. е  проведено разпоредително заседание. Съдът приема, че с обвинителният акт се затруднява правото на защита на подсъдимите и съдебното производство отново е прекратено. СГП протестира връщането на делото. С определение от 21.03.2018г. Софийският апелативен съд отменя постановеното в разпоредително заседание определение и връща делото на СГС. На 23.04.2018 г. ход на делото не е даден поради неявяване на защитниците Лулчева и Доковска. На 18.06.2018 г. е насрочено съдебно заседание с призоваване на  страните и свидетели. Ход на съдебното заседание е даден от състава на СГС с председател съдия Снежина Колева. Съдът приема отвод на единия от съдебните заседатели. Съдът приема още, че следва да проведе разпоредително заседание поради смяната на съдебния заседател. Последва прекратяване на съдебното производство,  за трети път. Продължителност на разследването: септември 2016 г.  – януари 2017 г. След внасяне на обвинителен акт на 24.01.2017 г.: трикратно връщане от СГС на СГП, от които първото /31.03.2017 г., основателно /потвърдено от САС/, второто /23.02.2018 г./, неоснователно /отменено от САС/ и третото /18.06.2018 г./, на същите основания като това от 23.02.2018 г. – протестирано от СГП, пише в съобщението на прокуратурата. Обвинението срещу Пенев е, че е продал имота в центъра на столицата за близо 600 000 лева при реална цена от около 11 милиона лева. Той ще носи отговорност и за умишлена безстопанственост, ощетила държавата.  ", "date": "2018.07.05", "title": "Прокуратурата представя дела с обществен интерес"}
{"url": "https://www.monitor.bg:443/bg/a/view/bebeto-na-kajli-djenyr-s-obuvki-za-22-000-104603", "text": "С обувки за 22 000 долара може да се похвали бебето на риалити сензацията Кайли Дженър. Гордата майка сподели видео на модната колекция на 6-месечната Сторми, което разбуни духовете в социалните мрежи. Момиченцето притежава множество маратонки от луксозни марки, сред които чифт спортни обувки „Джузепе Дзаноти“ за хиляди долари, „Гучи“ за 275 долара и „Найки еър форс 1“ за 50. Припомняме, че Сторми проплака на 1-ви февруари, а първата й снимка в Инстаграм събра 12 милиона лайка за 11 часа, което я нареди сред най-влиятелните личности в интернет, в класацията на списание \"Таймс\". 20-годишната красавица съобщи за появата на бял свят на първото си дете с 11-минутен клип, което проследява деветте месеца от бременността й. Главен герой в документалното филмче е и таткото рапърът Травис Скот, за когото феновото издават, че виждат в съсвсем нова светлина и бащинството му отива. Още докато е бременна, най-младото попълнение на клана Кардашиян се похвал, че се е снабдила с бебешки дрешки, чиято обща сума гравитира около 70 000 долара. Звездата от риалитито Keeping Up With The Kardashians сподели, че вече готви епично парти за първия рожден ден на Сторми. Тя е искала празненството на детето да се върти около еднорози, но нейни близки вече са я изпреварили. намигна тя.      ", "date": "2018.07.05", "title": "Бебето на Кайли Дженър с обувки за $22 000"}
{"url": "https://www.monitor.bg:443/bg/a/view/bsp-zapodozrja-sysedna-dyrjava-vzima-na-koncesija-letishteto-v-sofija-104584", "text": "Концесията на летище София е нагласена. Такова становище защити БСП в парламента, стана ясно от думите на соцдепутата Елена Йончева. Повод се оказа отказа на транспортното министерство да им даде информация за условията на концесията и доклада на Световната банка по нея. Именно затова БСП ще обжалва пред ВАС отказа на властта да им даде данни. Наред с това червените ще внесат проект за решение в деловодството на НС за прекратяване на процедурата за даване на летище София на концесия. Левицата смята да подготви и законодателни поправки, според които да се забрани обекти от националната сигурност, какъвто е  авиопарта, да се дава на концесия. Междувременно Йончева обясни, че имат информация, че се подготвя спечелването на тази концесия за една съседна държава, намеквайки че това е именно Турция. “Няма да е северна държава”, каза Румен Гочев. След него Йончева заяви, че скоро в Турция ще заработи най-голямото летище, в което са вложени няколко милиарда. По думите й Турция няма интерес и основани да има конкурентно летище, каквото е това у нас, а според експерти  родния аеропорт щял да се превърне в помощно летище. Наред с това червените разполагали и с информация, че се подготвят масови съкращения, а персоналът бил заплашван да си мълчи. Отделно след отдаването на концесията се готвил и скок на цените на услугите, които предоставя аеропорта. Йончева заяви, че софийското летище било на печалба и попита кое налага той да се отдаде на концесия. По думите й отказа на транспортното ведомство да даде информация е обезпокоително и дори „национално предателство“.", "date": "2018.07.05", "title": "БСП заподозря: Съседна държава взима на концесия летището в София"}
{"url": "https://www.monitor.bg:443/bg/a/view/boni-pishe-novi-pesni-na-njakolko-ezika-104602", "text": "Бони издаде, че подготвя няколко нови песни, на които сама пише текстовете и то на няколко езика. Певицата публикува клипче на официалната си фейсбук страница, в което разказва за проектите. хвали се Бони във видеото, размахвайки гордо химикал в ръка. „Музиката не е само моя работа, тя е вдъхновението в живота ми... моят дар и мисия от Бог!“, споделя звездата на Диапазон рекърдс. Тя обаче не иска да разкрива все още подробности около записите. „За момента не искам да издавам подробности. Ще кажа обаче, че това, което правя в момента, е нещо ново и различно, нещо, което не съм правила досега.“ „Работим неуморно, а и покрай участията ми пътуваме на доста места, но винаги успявам да намеря време и за почивка. Всичко това ми е като навик“, разкрива Бони.", "date": "2018.07.05", "title": "Бони пише нови песни на няколко езика"}
{"url": "https://www.monitor.bg:443/bg/a/view/kalashnikov-vrychva-po-10-pushki-na-vseki-rusnak-104585", "text": "Концернът „Калашников“ предлага драстично разширяване на правата на руските граждани за притежаване на оръжие. В частност, инициативата предвижда увеличаване на количеството разрешено за владеене оръжие от 5 на 10 единици на човек, пише в. „Комерсант“. Предложението на концерна е оформено нормативно като поправки в Закона за оръжието, които в скоро време ще бъдат внесени за обсъждане в Думата от депутати от управляващата партия „Единна Русия“, допълва изданието. „Калашников“ иска още да се увеличи и максимално разрешеният капацитет на пълнителя за ловното оръжие, използвано за учебни и тренировъчни стрелби. В момента ограничението е до 10 патрона в пълнител. Предвижда се да бъде съкратен от 5 на 3 години срокът на стажа, необходим за придобиване на рязано ловно оръжие. Планира се още да бъде създадена законодателна база, регулираща процеса на ремонт и сервизно обслужване на вече притежаваните пушки и пистолети. В тази връзка от „Калашников“ предлагат да бъдат разделени понятията „ремонт“ /внасяне на изменения в конструкцията/ и „сервизно обслужване“ /регулиране, почистване и смазване/. Като с тези дейности вече ще могат да се занимават не само производителите, както досега, но и лицензирани организации.           Според авторите на документа, измененията ще отстранят „правовата неопределеност“ относно въпроса със стажа на притежаване на гражданско гладкоцевно огнестрелно оръжие. В пояснителните записки към законопроекта се казва още, че „действащата нормативна база необосновано ограничава възможността за продажба на бойно ръчно оръжие на организациите, които го произвеждат и имат съответните лицензи“. „Калашников“ е най-крупният руски производител на бойно автоматично и снайперско оръжие, на управляеми артилерийски снаряди и на високоточно оръжие. От гражданската продукция концернът пуска на пазара ловно оръжие, спортни винтовки, инструменти. Очаква се след приемането на споменатите поправки в законодателството, делът на продажбите на компанията именно в този сектор значително да се увеличи.", "date": "2018.07.05", "title": " „Калашников“ „връчва“ по 10 пушки на всеки руснак "}
{"url": "https://www.monitor.bg:443/bg/a/view/margarita-budinova-pravi-unikalen-tanc-za-misterijata-104594", "text": "Малко повече от месец след световната премиера на новия албум на \"Мистерията на българските гласове\" - „БууЧииМиш“, е готово видеото към още една от песните в него - \"Рано Ранила\". В основата й е танцът Бучимиш, дал и заглавието на тавата. Уникалната хореография в естетичното видео на режисьора Валери Милев е поверена на Маргарита Будинова. За разлика от първият сингъл \"Pora Sotunda\", в който участва Лиса Джерард, в \"Рано Ранила\" е осезателно присъствието на световния шампион по бийтбокс Скилър. Той придава изключително съвременно звучене на песента и подсилва неравноделния й ритъм. В сингъл версията, която е различна от тази в албума, със соло на гъдулка се изявява Христина Белева. Участват също немският перкусионист Дейвид Кукерман и китаристът и басист Петър Миланов. Автор на музиката е композиторът Петър Дундаков, който е и музикален продуцент на „БууЧииМиш“, а текста е на Бояна Бункова. \"Рано Ранила\" е една от най-енергичните песни в албума и е сред четирите препоръчани от полското издание KVTL. Валери Милев е избрал да сблъска съвремието с традицията във видеото, като за фон му служи градската среда, комбинирана с красотата на природата край езерото Панчарево. Оператор е Антон Бакарски, познат с работата си във филма \"Възвишение\". Продуцент на \"Мистерията на българските гласове\" и на новия албум \"БууЧииМиш\" е Шуберт Мюзик Пъблишинг.", "date": "2018.07.05", "title": "Маргарита Будинова прави  уникален танц за „Мистерията“"}
{"url": "https://www.monitor.bg:443/bg/a/view/ubitijat-docent-iznasilen-i-ograben-104587", "text": "Убитият доцент Стефан Нейков е бил не само зверски пребит, но е бил и изнасилен, а и ограбен. По време на побоя задържаният за зверството Илия Стоичков е издърпал златния синджир на жертвата си. Ден по-късно съпругата Иванка е продала бижуто в заложна къща в Стамболийски. Това съобщи по време на мярката за неотклонение на Стоичков в окръжния съд в Пловдив прокурор Георги Пенев. Той поиска от съдия Силвия Цанкова да наложи най-тежката мярка на Илия Стоичков „задържане под стража” заради опасността обвиняемият да се укрие или да извърши друго престъпление. „Нещата не са такива, каквито ви ги описват. При разпитите клиентът ми е признал, че не е искал да убива доцента. Илия Стоичков е бил силно афектиран”, каза в негова защита адвокатът му Георги Кременаров. Затова той настоя пред съда да наложи или „домашен арест”, или „парична гаранция” на обвиняемия. „Предполагам 1000 – 2000 лева парична гаранция”, каза самият Стоичков в отговор на въпрос на съдия Силвия Цанкова според него каква парична гаранция може да си позволи на база финансовото си състояние. „Просто искам да си гледам семейството. Парична гаранция, ако може. Искам да работя. Аз цял живот съм работил”, каза в последните си думи към съдия Цанкова Стоичков. Той не изказа съжаление за стореното и не демонстрира такова в съдебната зала. Прокурор Пенев обяви, че предстои да бъде повдигнато и второ обвинение срещу Илия Стоичков – за грабежа на златния синджир, след като бъдат събрани всички доказателства. В съдебната зала не се появи неговата съпруга Иванка, която на 2 юли вечерта е присъствала на побоя върху доцент Нейков. Тя е привлечена само като свидетел по делото и е дала показания пред съдия. Иванка е познавала жертвата от 2005г., когато е била студентка в Аграрния университет в Пловдив. Доц. Нейков не й е преподавал. Познавали се покрай сина на жертвата, уточниха от прокуратурата. След като завършила тогава бакалавърска степен, искала сега да продължи с магистърска. Преди време записала да учи за магистър, но прекъснала и потърсила доц. Нейков за съдействие. Искала да се възползва от контактите му в научната общност, за да си взема по-леко изпитите. Според прокуратурата ученият й поискал в замяна секс и пари. Уговорили си среща край Спорната зала до село Оризари, но там се появил съпругът Илия. Той пребил жестоко с бейзболна бухалка и изнасилил с дръжката й жертвата си. Според експертна справка доц. Стефан Нейков е имал множество наранявания по цялото тяло и главата. Тези рани са в пряка причинно-следствена връзка със смъртта му, каза прокурор Георги Пенев. Жертвата е имал множество кръвонасядания по цялото тяло, кръвоизлив в меката мозъчна обвивка, две големи рани на главата, счупени множество ребра, разкъсване на аналния отвор на правото черво и мн.други. Съдия Силвия Цанкова прецени, че трябва да остави за постоянно в ареста Илия Стоичков. Определението не е окончателно и може да бъде обжалвано. Ето какво казва адвокатът на задържания Стоичков - Георги Кременаров:", "date": "2018.07.05", "title": "Убитият доцент изнасилен и ограбен (ВИДЕО)"}
{"url": "https://www.monitor.bg:443/bg/a/view/policijata-oproverga-za-masovo-otravjane-na-kucheta-na-undola-104589", "text": "Не двадесет, а само едно мъртво куче е установено от представители на община Велинград и Районното управление на МВР в курортния град, които са извършили проверка в близост до кметството на Юндола. Това коментира говорителят на Областната дирекция на полицията в Пазарджик Мирослав Стоянов по повод тиражирани снимки в социалната мрежа и сигнал, подаден от представителка на „Четири лапи“ на тел. 112. Жената, която не е жителка на село Юндола и не пребивава в курорта, твърди, че там имало 20 кучешки трупа. Жената се казва Невена Сергеева, една от доброволките на „ Четири лапи“, която написа във Фейсбук :“ В момента се заличават следите и на обажданията на 112, и до общината във Велинград, и кметът на Юндола отрича това да е направено. Местните хора се страхуват да свидетелстват. Някоя организация да се включи, поединично ни обезоръжават и си правят каквото си искат, има реална опасност да отровят и останалите живи, отровени са две майки...ПОМАГАЙТЕ”. Намереното мъртво куче е само едно и трупът му ще бъде изследван, за да се установи дали върху него е упражнена интервенция или причината за смъртта му се дължи на естествени обстоятелства, заяви говорителят на ОДМВР –Стоянов. Полицията и сега продължава работата си, а до момента е установено и това, че трупът на кучето е бил донесен близо до кметството от местен жител. Ако се докаже, че е било отровено, ще бъде образувано досъдебно производство, защото това е престъпление, подчерта полицейският говорител. В момента в района на курортното селище има 6 бездомни кучета. Полицията проверява и сигналите и снимките, които са били публикувани в социалните мрежи, тъй като от тях не става ясно къде и от кого са снимани кучетата. Работещите по случая издирват хората, които са ги разпространили, за да стане ясно и защо тиражират невярна информация.", "date": "2018.07.05", "title": "Полицията опроверга за масово отравяне на кучета в Юндола"}
{"url": "https://www.monitor.bg:443/bg/a/view/biser-petkov-e-novijat-predsedatel-na-nadzornija-syvet-na-noi-104590", "text": "Министърът на труда и социалната политика Бисер Петков е новият председател на Надзорния съвет на НОИ, съобщиха от пресслужбата на института. Той приема поста от Ася Гонева от Конфедерацията на независимите синдикати в България. Зам.-председател на съвета от квотата на синдикатите ще бъде президентът на КТ „Подкрепа“ Димитър Манолов, а заместникът от страна на работодателите се очаква да бъде избран на следващото заседание на Надзорния съвет. Председателството на Надзорния съвет на НОИ е с мандат една година и се предава на ротационен принцип между трите страни, участващи в него – изпълнителна власт, работодатели и синдикати.        ", "date": "2018.07.05", "title": "Бисер Петков е новият председател на надзора на НОИ"}
{"url": "https://www.monitor.bg:443/bg/a/view/amerikanski-lakomnik-izpluska-74-hot-doga-104591", "text": "В традиционното надяждане с хот-дог в Деня на независимостта на САЩ шампионите при мъжете Джоуи Чеснът и при жените Майки Судо защитиха титлите си, спечелвайки приза за съответно 11-и и 5-и път. Джоуи Чеснът успя да погълне 74 хотдога, без при това да експлодира, а Майки Судо без кой знае какво усилие похапна 37 хот дога за 10 минути в надпреварата сред жените. Судо отстъпи от миналогодишното си постижение от 41 погълнати сандвича. На сегашното първенство на втора позиция се класира Мишел Леско от град Тусон, щата Аризона с 28 изядени бройки. И тази година хиляди посетители, независимо от големите горещини, се стекоха в атракционния парк в Кони айлънд, за да проследят зрелищната надпревара.", "date": "2018.07.05", "title": "Американски лакомник изплюска 74 хот-дога"}
{"url": "https://www.monitor.bg:443/bg/a/view/direktor-nakazva-razgoleni-uchenichki-s-flanelki-xxl-104588", "text": "Директорът на средно училище в баварския град Остерхофен е намерил интересен начин да санкционира ученички, които покарай летните горещини пристигат в час полуголи. Наказанието за онези, които нарушават разбирането за добър вкус, се наказват с достатъчно непривлекателна фланелка XXL, която трябва да носят по време на занятията и в междучасията. Оказало се, че подходът на учителския съвет е бил правилен, защото любителките на показването на прекомерно количество плът набързо се отказали от този свой навик и започнали да предпочитат малко по-скромно облекло, отколкото да дефилират по коридорите с огромната бяла тениска с надпис I love Mittelschule Osterhofen.", "date": "2018.07.05", "title": "Директор наказва разголени ученички с фланелки XXL"}
{"url": "https://www.monitor.bg:443/bg/a/view/borisov-primer-sme-za-etnicheska-tolerantnost-na-balkanite-video-104574", "text": "България е пример за етническа толерантност. Нашият модел може да бъде приложен в Босна и Херцеговина. Това обяви премиерът Бойко Борисов след среща с председателстващия Съвета на министрите на Босна и Херцеговина Денис Звиздич в Сараево.   „Не се бъркаме във вашите работи, но след изборите ви през октомври трябва да вземете окончателно решение накъде ще вървите. Тогава ние сме на разположение да работим за успеха на Босна и Херцеговина“, добави Борисов. Той увери, че всички европейски лидери разчитат на Сараево. „Босна и Херцеговина в ЕС и НАТО означава много силна преграда срещу радикалния ислям. Така че и вие сте изключително важни за ЕС, двояк е процесът. Затова всеки да си подкрепи къщичката. Европа сама ще ни поиска“, обясни още Борисов. Той изтъкна подписания договор за приятелство между България и Македония и разговорите между Македония и Гърция за името на западната ни съседка. „Защо Босна и Херцеговина трябва да се поучи и да намери своето вътрешно решение на конфликтите, които има? Ние политическите елити трябва да намерим решение на тези конфликти, за да намерим път към ЕС и НАТО“, добави премиерът. От своя страна Звиздич благодари на българското правителство, Борисов и Българското председателство на Съвета на ЕС, както и на успеха Австрийското председателство да продължи приоритета евроинтеграция на Западните Балкани. „Това е изключително важно за нас, защото европейската перспектива е сред основните цели на БиХ. Това само по себе си ни позволява да вървим по този път. Веднага след като минат изборите през октомври в БиХ ние възнамеряваме официално да подадем кандидатурата си за ЕС и очакваме в следващите няколко месеца да бъде активирана пътната карта за НАТО. Втората основна насока, по която работим, е икономическото развитие и това на инфраструктурата. За това настояваше и Борисов – свързаност на Европа. Третата насока, по която работим изключително активно, е сигурността и противодействието на радикализма и тероризма. Отбелязахме доста голям напредък и в трите насоки. БиХ е в активна предизборна кампания, която сложи сянка върху всички тези процеси. Но при всички положения ще се стремим да запазим натрупаната инерция. Защото европейската перспектива и подобряване жизнения стандарт на гражданите ни остава топ приоритет на правителството ни“, увери Звиздич.  ", "date": "2018.07.05", "title": "Борисов: Пример сме за етническа толерантност на Балканите (ВИДЕО)"}
{"url": "https://www.monitor.bg:443/bg/a/view/roditeli-na-protest-sled-incident-v-detska-gradina-104575", "text": "Родители от Горна Оряховица подготвят протест след инцидент с четиригодишно момиченце в детска градина. Преди седмица в ЦДГ „Бодра смяна” етажерка пада и затиска детето, на което се налага да бъде направена операция заради счупения нос. Оказа се, че директорката на детското заведение Жанета Иванова не е информирала за случилото се местната община своевременно, а се е опитала да го потули. В момента разследване по случая извършват полицията и общината. А докато разследванията са в ход, родители от железничарския град поискаха директорката на градината да бъде дисциплинарно уволнена незабавно. Според тях поведението на целия персонал на „Бодра смяна” може да бъде определен като „престъпно безхаберие”. Оказало се, че в момента на инцидента 20-ината деца в групата били гледани само от помощник възпитателката, тъй като по това време възпитателката била в почивка. Родителите твърдят също, че директорката на градината дори не е повикала Спешна помощ, а само е уведомила майката на детето. Самата директорка Жанета Иванова отказва да коментира случилото се и не отговаря на мобилния си телефон. От общината в Горна Оряховица пък изчакват резутатите от назначената проверка, след което ще се произнесат каква ще е съдбата на въпросната директорка. Тя обаче повече от вероятно е, че ще бъде наказана.", "date": "2018.07.05", "title": "Родители на протест след  инцидент в детска градина"}
{"url": "https://www.monitor.bg:443/bg/a/view/rekord-ronaldo-stava-igrach-na-uve-do-chasove-104593", "text": "Трансферът на лятото по преминаването на Кристиано Роналдо от \"Реал\" (Мадрид) в \"Ювентус\" може да бъде финализиран до часове. Новината е на португалското издание \"Рекорд\", като вестникът посочва вече изнесената информация, че договорът на петкратния носител на Златната топка ще е за следващите четири години и той ще получава по 30 млн. евро заплата за всяка една от тях. Очакванята бяха за по-задълбочени преговори между двата клуба, но според информациите Роналдо е предоставил писмен документ от президента Флорентино Перес, в който му е обещано, че ако клуб даде 100 млн. евро и не е пряк конкурент на \"Реал\", ще бъде продаден. Футболистът се е позовал именно на този документ и е поискал да бъде дадена зелена светлина на сделката. Той е бил категоричен, че обратен път за него към \"Сантиаго Бернабеу\" няма и вратата е напълно затворена. Поставен пред такава ситуация, Перес е склонил на получената от \"старата госпожа\" оферта от 100 млн. евро и се очаква официално потвърждение на трансфера съвсем скоро. В Италия твърдят, че Роналдо дори вече е минал медицинските прегледи и е подписал личните си условия, така че няма никаква пречка.", "date": "2018.07.05", "title": " \"Рекорд\": Роналдо става играч на \"Юве\" до часове"}
{"url": "https://www.monitor.bg:443/bg/a/view/slon-padna-v-publikata-v-nemski-cirk-104583", "text": "Слон падна сред цирковата публика по време на представление в Оснабрюк, Западна Германия, съобщи ДПА. Само един зрител е пострадал леко - кракът му е одраскан. Той е получил помощ на място и е останал да изгледа представлението. Инцидентът е станал към края на номера с три индийски слона. Едното от животните е бутнало другото. Представлението е продължило след кратко прекъсване.", "date": "2018.07.05", "title": "Слон падна в публиката в немски цирк (СНИМКА)"}
{"url": "https://www.monitor.bg:443/bg/a/view/gol-myj-zamerja-hora-s-umrjalo-jivotno-104592", "text": "Софийска районна прокуратура задържа мъж за хулиганство, отличаващо се с изключителна дързост и цинизъм, съобщиха от институцията.   Образувано е досъдебно производство за това, че на 2 юли т.г. около 18,50 ч. в  Бухово, пред ветеринарен кабинет и зоомагазин хвърлил умряло животно по един от присъстващите, отправил обидни и нецензурни реплики на висок глас спрямо  К., К. и Д. След това се съблякъл гол в присъствието на много хора включително и деца, демонстративно хващайки се за гениталиите си. Мъжът продължил агресивното си поведение и след пристигането на полицаи, като насочил оскърбителните си изявления и спрямо тях. Задържаният мъж е  Станислав Димитров, който вече е осъждан за хулиганство. Предвид високата обществена опасност на деянието , наблюдаващият прокурор е постановил задържане на обвиняемия за срок до 72 часа, като е разпоредено привеждането му в  СРС днес за разглеждане на искане за вземане  на мярка за неотклонение „Задържане под стража“.", "date": "2018.07.05", "title": "Гол мъж замеря хора с умряло животно"}
{"url": "https://www.monitor.bg:443/bg/a/view/ubiecyt-na-docenta-go-nasilil-s-buhalka-104577", "text": "Обвиненият за убийството на доцент Стефан Нейков Илия Стоичков е насилил жертвата си с дръжката на бейзболната бухалка, с която го е убил. Това съобщи по време на гледането на мярката за неотклонение на задържания в Окръжен съд Пловдив прокурор Георги Пенев. Той уточни, че смъртта на учения е настъпила вследствие на множество травматични увреждания по цялото тяло: две големи рани на главата, счупени ребра, кръвоизлив в меката мозъчна обвивка, разкъсване на аналния отвор на правото черво и други.", "date": "2018.07.05", "title": "Убиецът на доцента го насилил с бухалка"}
{"url": "https://www.monitor.bg:443/bg/a/view/sled-razgovori-mejdu-gerb-i-patrioti-njama-da-iztegljat-zakona-za-bezdimnite-cigari-104576", "text": "Законът за увеличение на акциза за бедимните цигари няма да бъде изтеглен. Това заяви шефът на ПГ на ГЕРБ Цветан Цветанов след разговори в парлеманте с коалиционните партньори от Обединените патриоти. Причината за това се наложи заради несъгласието на част от патриотите - ВМРО и \"Атака\" за скок на акциза. Това пък бе поводът само преди ден премиерът Бойко Борисов да нареди на ГЕРБ законът да бъде изтеглен.  Цветан Цветанов обясни, че се е получило известно пропукване в комуникацията с част от колегите. След разговорите с премиера вчера и днес с коалиционните патрньори обаче решили законът да не се изтегля. За сметка на това шефката на бюджетна комисия Менда Стоянова ще го отложи за разглеждане в комисия. Като през следващата седмица ще се прави по-задълбочен анализ каква е практиката в останалите страни от ЕС. По думите му отношението на акциза в ЕС е 70 % за електронните цигари и 100 % за нормалнитв. Затова по думите му Според Цветанов така ще се намалят печалбите на някои частни компании, но ще се гарантир събираемост на повече пари в бюджета  и защита на интереса на хората. Той дори даде пример с проблемите за хората с увреждания, за където се търсят повече пари.  На свой ред лидерът на \"Атака\" Волен Сидеров обясни, че част от патриоите са против всигането на акциза за стоки, но уточни, че тук не става дума за хляб или мляко, а за пушене, което уврежда организма. Именно затова по думите му Сидеров обясни, че са разговаряли и с финансовия министър Владислав Горанов и увеличенито щяло да бъде комбинирано, като част от парите от акциза шял да отива за нуждаещите се хора. От думите на Сидеров стана ясно, че от Според сметкитена финансовото ведомство на в бюджета на година от този акциз ще влзиат около 35-40 млн. лева.  Искрен Веселинов от ВМРО обясни, че важното е, че потребителите няма да бъдат ощетени и е сигурен, че ще се стигне до добър резултата.  Борис Ячев от НФСБ, които пък са съвносители на закона, коментира, че една от отговорностите на депутатите е да осигурят повече приходи в бюджета. Отделно от това няма доказателства, че този тип нагреваеми цигари са по-малко вредни.  Цветанов пък допълни, че цената на електронните цигари и една кутия нормални е около 5.5 лева. Акцизът на обикновените е 3,5 лева, а на новите – 95 стотинки. По думите му целта е не увеличение на цените на самите цигари, а намаляване на печалбите на фирмите. Шефката на бюджетната комисия Менда Стоянов пък уточни, че това евентуално увеличение ще компенсира част от намалението на другия акциз. По думите й обаче  всяко увеличение под 100% на бездимните цигари не би компенсирало загубите на бюджета от преминаването на пушачите към новия продукт.  По думите й в ЕС акцизът на бездимните цигари е най-висок във Франция – 70%. За сметка на това в България е  26%., колкото горе –долу е и в останалите страни от Източна Европа. настоя Стоянова. Според нея все още няма изследвания, които да доказват, че бездимните цигари са по-малко вредни , а здравната организация в САЩ на два пъти са отказвали на компанията да пусне цигарите на пазара.", "date": "2018.07.05", "title": "След разговори между ГЕРБ и патриоти: Няма да изтеглят закона за бездимните цигари (ОБНОВЕНА)"}
{"url": "https://www.monitor.bg:443/bg/a/view/probacija-za-slujitel-na-nap-za-ukrivane-na-danyci-104578", "text": "Данъчен служител от ТД на НАП-Варна бе осъден от Окръжния съд в морската столица на 1 година пробация със задължителна регистрация по настоящ адрес и периодичност два пъти седмично, както и задължителни периодични срещи с пробационен служител за същия срок. Признатият за виновен в укриването на данъчни задължения в големи размери по член 255, ал. 1 от Наказателен кодекс И.Т., е осъден да заплати на държавата причинените имуществени вреди от 8 394 лева, както и направените разноски по делото. В качеството си на физическо лице данъчния служител избегнал плащането на данъчни задължения в големи размери, като подал годишна данъчна декларация за придобитите си доходи. В нея той излъгал за размера на облагаемия доход, като посочил сумата от 7 544, 80 лева и дължим данък върху този доход в размер на 1036 лева, вместо реално получения доход за облагане през годината в размер на 45 530 лева. Въпреки липсата на други доходи, извън работата му като данъчен служител, подсъдимият периодично внасял различни суми по няколко свои банкови сметки през цялата година. Той си купил също и гараж със земята, като платил на продавачите 14 082 лева в брой. Според заключението на съдебно-счетоводната експертиза, разходите за живот на подсъдимият надвишават с 37 985 лева приходите му.  ", "date": "2018.07.05", "title": "Пробация за служител на НАП за укриване на данъци"}
{"url": "https://www.monitor.bg:443/bg/a/view/obvinjavat-pobeditelkata-na-evrovizija-v-krajba-104579", "text": "Обвиняват авторите на песента победител на тазгодишната „Евровизия“ в плагиатство. От американската компания „Юнивърсъл мюзик“ заподозряха в кражба композиторите на парчето Toy, изпълнено от певицата Нета Барзилай от името на цял Израел. Автори на песента са Дорон Медали и Став Бергер, а от „Юнивърсъл мюзик“ са им изпратили официално писмо с претенции за авторските права преди две седмици. От американската музикална компания твърдят, че Toy напомня хита Seven Nation Army от 2003 г. на рок групата The White Stripes. По регламент, всички страни-участници в престижния конкурс трябва да представят оригинални композиции. В случай, че бъде потвърдена кражба от страна на Медали и Бергер, Барзилай може да бъде дисквалифицирана и лишена от титлата, а правото да организира конкурса „Евровизия 2019“ да бъде отнето на Израел. Само преди дни Seven Nation Army влезе в класация за 100-те най-добри песни на 21 век, съставена от списание Rolling Stone. Песента на The White Stripes взе трето място в подредбата, като се нареди след Crazy In Love от 2003 г. на Бионсе и Джей Зи и Paper Planes на британската певица от тамилски произход Матанги Арулпрагасам,по-позната на меломаните като Мая. Припомняме, че съмнителна прилика между песента на Кипър за „Евровизия“ и If Love Was A Crime на Поли Генова разбуни духовете в социалните мрежи и у нас. Мелодията на парчето Fuego на певицата с албански корен Елени Фурейра в началото е почти идентична с тази в песента, с която Поли класира България на престижното четвърто място в рамките на конкурса през 2016 г. каза пред „Монитор“ тогава Бети от група LaTiDa, която дълго време пази гърба на Поли на сцената. Феновете пък скочиха срещу изпълнението на Кипър в социалните мрежи. „Плагиатство! Кражба! Песента е почти като песента на Поли Генова – интонация, мелодия, само кълченето на певицата е в повече, доста грозно и пошло.“ и бяха само част от коментарите. Мелодията не е първият елемент, заради който феновете обвиняват 31-годишната Фурейра в плагиатство. По-наблюдателни почитатели на „Евровизия“ отчетоха факта, че цялостната й визия в клипа и на полуфинала – от прическата, впитото костюмче и дори хореографията, напомня на поп дивата Бионсе. Въпреки това, Кипър се класира на второ място.  ", "date": "2018.07.05", "title": "Обвиняват победителката на „Евровизия“ в кражба"}
{"url": "https://www.monitor.bg:443/bg/a/view/ogromna-topola-padna-i-preprechi-pytja-za-s-brjagovo-104581", "text": "Шосето към хасковското село Брягово е било препречено от огромна топола, която е счупена от силния вятър. Още в сряда вечерта екип на общинската фирма “Екопрогрес” е успял да изреже част от дървото и е освободил пътя. В четвъртък продължи разчистването, а на място дойде и кметът Добри Беливанов. Брягово и Любеново са сред най-пострадалите села след бурята. Освен тях без ток са останали още Подкрепа, Стойково и Динево. Днес екипи на EVN са отстранили паднали стълбове. Бурята е изровила и част от улиците, по които няма асфалт. Във всички села електрозахранването вече е възстановено. Посеви в няколко села в Хасковска област са пострадали от градушка. Най-силна тя е била в димитровградското Ябълково и в любимешкото Вълче поле. Две шосета са били временно затворени за движение. Заради паднали клони от дървета за кратко е бил непроходим пътят между Ябълково и Горски извор. От пожарната са разчистили платното и движението е било пуснато след няколко часа.", "date": "2018.07.05", "title": "Огромна топола падна и препречи пътя за Брягово"}
{"url": "https://www.monitor.bg:443/bg/a/view/shampionyt-na-azerbajdjan-vze-nash-nacional-ot-sporting-104573", "text": "Шампионът на Азербайджан „Карабах“ привлече българския национал Симеон Славчев от „Спортинг“. Полузащитникът бе на подготовка с тима от Лисабон, но след успешните преговори с хита от изминалия сезон в Шампионската лига напусна лагера на „лъвовете“ и замина за Австрия, където новият му отбор тренира в момента. През 2014 година Славчев бе продаден от „Литекс“ на „Спортинг“, откъдето бе преотстъпен под наем последователно в „Болтън“, „Аполон“ (Лимасол) и „Лехия“ (Гданск). Редом с трансфера на Славчев „Карабах“ обяви привличането на вратаря на националния отбор на Исландия Ханес Халдорсон, който спаси дузпа, изпълнена от Лионел Меси, в мача срещу Аржентина на мондиал 2018. Тимът на Гурбан Гурбанов направи впечатление през миналия сезон, когато сензационно проби до групите на Шампионската лига и постигна две равенства с „Атлетико“ (Мадрид).", "date": "2018.07.05", "title": "Шампионът на Азербайджан взе наш национал от „Спортинг“"}
{"url": "https://www.monitor.bg:443/bg/a/view/kitaj-napravi-lazerna-pushka-104568", "text": "Китай съобщава, че е разработил лазерна пушка, която може да „овъгли” човешка плът на разстояние от 800 м и тежи едва 3 килограма. В статия, в South China Morning Post, китайски изследователи казват, че лазерната пушка ZKZM-500 е напълно преносимо „не смъртоносно” оръжие, което може да изгори косата, кожата, както лозунги и дори да пробие и възпламени резервоар за гориво.   Според информацията в South China Morning Post, който изглежда е единственият източник, ZKZM-500 е оръжие с „калибър 15 мм”, което не е ясно, точно какво означава, при лазерните оръжия, и с размера на автомат Калашников. Подобно на термично лазерното оръжие от САЩ, което бе представено преди няколко години, ZKZM-500 е проектирано, като оръжие за използване срещу хора. Докато американската разработка причинява само усещане за голяма топлина, без трайни увреждания, ZKZM-500 може да изгори дрехите и да запали човек, дори ако е насочено през затворен прозорец. Съобщава се още, че лазерът се захранва от литиево-йонни батерии, които му позволяват 1.000 изстрела по две секунди с едно зареждане и компанията планира масово производство на пушките на цена от 100 000 юана ($ 15.000) за брой. Има опасения, че оръжията могат да попаднат в неподходящи ръце, така че продажбата ще бъде строго контролирана, като първите бройки ще бъдат продадени на антитерористичните отряди на китайската въоръжена полиция. Например, лазерите са много обемисти, а лазерите в твърдо състояние са могли да станат толкова компактни, колкото са в момента, чрез стегнатото навиване на дълги оптични влакна. Дори тогава те са толкова големи, че трябва да бъдат монтирани на камион. Освен това, се нуждаят от големи, сложни лещи, за да фокусират лъча и референтен лазер, който да оцени и отстрани ефектите от атмосферното изкривяване. Лазерните оръжия се нуждаят и от големи охлаждащи модули, които да отвеждат топлината, която генерират, за да се избягнат повреди на системите им. Дори и да могат да бъдат направени компактни, батериите ще е необходимо да имат от толкова голяма енергийна плътност, че опасността ще е също толкова голяма, колкото да се носи голяма бутилка пълна с нитроглицерин. Явно, определението „не смъртоносно” оръжие се дължи на факта, че лазерната пушка може да прогори човек, като в статията се казва, че постоянния огън ще пререже човешко тяло, като лазерен хирургически скалпел.  Изобретателите твърдят, че ZKZM-500 ще бъде използвано за борба с тероризма и масови безредици. След проучване на различните фирми и институции, споменати в статията, не беше намерена информация потвърждаваща съществуването на лазерната пушка.", "date": "2018.07.05", "title": "Китай направи лазерна пушка"}
{"url": "https://www.monitor.bg:443/bg/a/view/zrelishten-vzriv-na-bankomat-v-lulin-snimki-104567", "text": "Снимки от мощната експлозия, събудила по тъмна доба жителите на столичния квартал „Люлин“, се появиха в социалните мрежи. Взривен е банкоматът на хипермаркета „Билла“ в 8 микрорайон, в непосредствена близост до метростанция „Люлин“. „Тази нощ към 04:05ч. банкоматът на „Билла“-„Люлин“ 8 беше взривен (но не обран) с мощен детонатор! Взривът беше толкова силен, че събуди люлинчани!“, пише жител на квартала. От снимките става ясно, че експлозията действително е била много силна – около банкомата са се разхвърчали стъкла, пострадала е предната част на магазина до входа, която е изцяло стъклена. Не е установена липса на касети от взривения в ж.к. „Люлин“ банкомат, съобщиха от пресцентъра на МВР. Около 04.00 часа тази сутрин е получен сигнал за взривен банкомат, монтиран пред сграда на супермаркет, в района на столичния ж.к. „Люлин“. По първоначални данни извършителите са били двама, те са се оттеглили с лек автомобил. В момента се извършва оглед на място, не е установена липса на касети, има нанесени материални щети по търговския обект.", "date": "2018.07.05", "title": "Зрелищен взрив на банкомат в Люлин (СНИМКИ)"}
{"url": "https://www.monitor.bg:443/bg/a/view/urgen-habermas-kritikuva-germanija-che-blokira-razrastvaneto-na-evrozonata-104566", "text": "Германският философ и социолог Юрген Хабермас отправи остра критика към политиката на Германия спрямо Европа, предаде ДПА. \"Не мога да разбера защо германското правителство вярва, че може да убеди партньорите си за съвместни действия по въпросите за бежанците, външната политика и външната търговия, които са важни за нас, а в същото време заема блокираща позиция по централния и жизненоважен въпрос за политическото разширяване на еврозоната\", каза 89-годишният интелектуалец, получавайки вчера вечерта медийна награда в Берлин. Хабермас бе удостоен с Френско-германската медийна награда за приноса си към демокрацията в Европа. Той похвали предложението на френския президент Еманюел Макрон за разгръщане на валутния съюз в политически. По думите му Макрон е проявил кураж, необходим в политиката и липсващ в други страни членки. Разпространилият се десен популизъм показва липсата на воля за действие в ЕС, каза Хабермас. \"Вместо това политическият елит се поддава на привлекателната сила на малодушния опортюнизъм да запази властта в краткосрочен план, воден от социологическите проучвания\", заяви той. В писмо по повод връчването на наградата Макрон нарече Хабермас неуморим просветител, чиито глас е по-важен и ценен от когато и да било във време, когато Европа е застрашена от разпадане. Сред предишните носители на отличието са оцелялата в Холокоста френската юристка и политик Симон Вей и бившият германски канцлер Хелмут Шмит.", "date": "2018.07.05", "title": "Юрген Хабермас критикува Германия, че блокира разрастването на еврозоната"}
{"url": "https://www.monitor.bg:443/bg/a/view/globjavat-izpitna-komisija-ot-ostrova-sys-175-000-paunda-za-neznanie-na-shekspir-104582", "text": "Британска изпитна комисия ще има възможността да се убеди, че непознаването на класиката може да струва скъпо – съставителите на теста по литература GCSE ще бъдат глобени рекордна сума за това, че объркали героите в трагедията „Ромео и Жулиета“ от Уилям Шекспир, съобщи Би Би Си. През май 2017 г. на 14 000 британски ученици, които са се явили на изпита GCSE, е бил зададен въпросът „Как според Шекспир омразата на Тибалт към семейство Капулети влияе на изхода на пиесата?“ Както е известно, Тибалт е братовчед на Жулиета и племенник на синьора Капулети. Той самият е член на семейство Капулети и следователно не е изпитвал никаква омраза към него. Въпросът е трябвало да бъде за омразата на Тибалт към семейство Монтеки, семейството на Ромео. Авторите на въпроса обаче са объркали тези две семейства, чиято вражда е може би най-известната в световната литература. „Какво е едно име? Туй, което / зовем ний „роза“, ще ухае сладко / под всяко друго име.“ (превод Валери Петров), казва Жулиета, но това едва ли ще утеши съставителите на изпитния тест, защото след проверка от страна на британския регулаторен орган за квалификациите и изпитите (Ofqual), изпитната комисия OCR (Oxford, Cambridge and RSA Examinations) ще бъде глобена със 175 000 паунда (това е най-голямата подобна глоба, налагана някога при подобни обстоятелства), защото въпросът не имал никакъв смисъл и тестът не е отговарял на изискванията. Грешката е била допусната още при подготовката на въпросите в теста и пропусната при проверката им. Новината за необяснимата грешка на комисията предизвика куп иронични забележки в социалните мрежи. „Как могат да изискват от нас да научим 15 поеми, две пиеси и една трагедия, ако те самите не са наясно, че Тибалт е Капулети“, пише една ученичка след изпита. Изпитната комисия се е извинила на учениците и техните родители, както и на преподавателите. В рамките на изпита учениците са можели да избират от няколко въпроса, като голяма част от явилите се (общо 14 261) са избрали именно грешния – за несъществуващата омраза на Тибалт към собствената си рода. И тъй като учениците нямат вина за грешката на комисията, резултатите им са изчислявани без да се смята темата „Ромео и Жулиета“. Любопитен е фактът, че почти 3000 от изпитваните са получили по-високи резултати, защото за отговорили адекватно на неадекватния въпрос. Окончателното решение за глобата ще бъде взето на 16 юли, защото комисията може да я оспори, макар да е доста съмнително, че ще го стори.", "date": "2018.07.05", "title": "Глобяват изпитна комисия от Острова със 175 000 паунда за незнание на Шекспир"}
{"url": "https://www.monitor.bg:443/bg/a/view/vreme-li-e-da-otidem-na-lekar-104538", "text": "Остротата на зрението не е константна величина. След продължителна работа с компютър или взиране в дисплея на телефона, както и в резултат на четене на книга очите могат да започнат да сълзят или да се възпалят. Тези временни състояния са естествени. По тях не може да се съди дали човек има проблеми със зрението или не. Съществуват обаче тестове, които подсказват дали налице е астигматизъм или не. Те са приложими напълно в домашни условия. Той може да се направи с или без очила. Седнете зад компютъра на около 1 метър от екрана или от рисунката във вестника. Покрийте едното око с ръка, без да натискате и започнете теста. Ако някои от линиите се появяват по-сиви и някои по-черни, най-вероятно имате астигматизъм и е хубаво да се консултирате с Вашия очен лекар – офталмолог. Покрийте другото око и започнете теста отново. Отново, ако някои от линиите се появяват по-сиви и някои по-черни, най-вероятно имате астигматизъм и е хубаво да се консултирате с вашия очен лекар – офталмолог. Вгледайте се в изображението. Хората с добро и ясно зрение виждат всички зони от изображението по еднакъв начин. Хора с астигматисъм може да виждат отделни части/зони от картинката по-светли или по-тъмни. Ако това е така и при вас, има вероятност да имате някаква степен на астигматизъм и е нужно да запишете час при офталмолог. Резултатите от тези тестове не предоставят диагноза или лечение и е нужно да посетите лекар офталмолог за детайлен и задълбочен очен преглед и извършване на редица изследвания и тестове за астигматизъм.", "date": "2018.07.05", "title": "Време ли е да отидем на лекар? "}
{"url": "https://www.monitor.bg:443/bg/a/view/muzikalnijat-teatyr-i-balet-arabesk-trygvat-na-ljatno-turne-104560", "text": "В юбилейния си сезон, когато честват 100 години от професионалното начало на оперетата в България и 50 години от създаването на балет „Арабеск”, Музикалният театър и танцовата формация тръгват на лятно турне във Варна, Бургас и Велико Търново. Балет „Арабеск“ гостува с най-новото си заглавие „Ромео и Жулиета“ по музика на Прокофиев и хореография на Боряна Сечанова на 6 юли в Летния театър във Варна, а на 7 юли открива програмата на фестивала на сцена „Крепост Царевец” във Велико Търново. Начало на спектаклите е от 21 часа. Трупата представя най-великата любовна история на всички времена. „Ромео и Жулиета” е модерен танцов прочит на пиесата на Шекспир. Хореографът Боряна Сечанова поставя въпросите за тогавашните и сегашните представи за любовта, за доброто, отговорността и мястото на човека в мирозданието.  В историята на трупата постановката на Сечанова е третата среща с великата пиеса на Шекспир. През 1972 г. италианският хореограф Хуан Корели поставя „Ромео и Жулиета“ по музика на Чайковски специално за „Арабеск“. Постановката печели наградата за съвременна хореография на VI международен балетен конкурс във Варна. През 1979 г. Маргарита Арнаудова прави своя версия на „Ромео и Жулиета“ по сюитата на Прокофиев. На 8 юли в Летния театър във Варна и на 10 юли в Летния театър в Бургас Музикалният театър представя „Царицата на чардаша” от Калман – царицата на всички оперети. Началото на спектаклите е от 21 часа. Диригент в Летния театър във Варна е маестра Любка Биаджони, а в Бургас – Юли Дамянов. Гостуването на постановката на Музикалния театър „Царицата на чардаша” на 10 юли в Бургас е в рамките на музикалните празници „Емил Чакъров 2018”. Режисьор на спектакъла е директорът на Оперетата Марияна Арсенова. Зрителите ще видят една класическа и в същото време модерна трактовка на оперетата на Калман, която пренася в бляскавата атмосфера на Австроунгарската империя. Модерното в нея е не само динамиката на действието, но и взаимоотношенията между героите. „Моята цел като режисьор е да докосна публиката чрез една от най-обичаните оперети в света. В „Царицата на чардаша” любовта се извисява и над най-нерешимите социални различия и конфликти”, споделя австрийският режисьор-постановчик Адриан Холендер. На 11 юли от 19.00 часа Музикалният театър ще представи концерта „Празник на оперетата и мюзикъла“ в Държавна опера - Бургас. В него ще прозвучат най-обичаните и популярни мелодии от света на мюзикъла и оперетата.", "date": "2018.07.05", "title": "Музикалният театър и балет „Арабеск“ тръгват на лятно турне"}
{"url": "https://www.monitor.bg:443/bg/a/view/nash-monospektakyl-po-platonov-napravi-furor-v-rusija-104559", "text": "Спектакълът „Семьон“ по произведения на Андрей Платонов – дипломна работа на режисьора Ивайло Гандев в Сливенския театър, реализиран като моноспектакъл на актьора Димитър Марков, бе представен с огромен успех на Международния фестивал на изкуствата „Платонов“ във Воронеж, Русия. В тазгодишното 8-о издание на форума със свои постановки участваха театри от Англия, Франция, Италия, Германия и Русия. Фестивалът няма състезателен характер, неговата цел е да популяризира творчеството на големия руски писател Андрей Платонов. Спектакли – театрални и балетни, литературни четения (с участите но легендарната актриса Ала Демидова и режисьора Анатолий Василиев), творчески дискусии и срещи дават лице на проявата. Сливенският спектакъл се игра в една от залите на Камерния театър във Воронеж. С текстовете на Платонов трудно се справят и руските режисьори. А българската постановка е толкова „платоновска“, та трудно може да се повярва, че е дело на чужденци, пише агенция „Галерея Чижова“. Поради големия зрителски интерес към спектакъла „Семьон“ се налага трансформиране на залата и е изиграно извънредно трето представление. Публика, изправена на крака, изключителен журналистически интерес, оценки „Разтърсваща игра\", „покъртително представление\", „силно въздействие върху зрителя\" - това е равносметката след българското представяне. Особено силно впечатление прави това как български режисьор е успял да почувства, а български актьор да пресъздаде емоцията на думите, на лексиката на Платонов, често непонятна даже за самите руснаци. Вестник „Комсомольская правда“ пише: „Български театър показа разтърсващ спектакъл по Платонов. Дори у нас не поставят Платонов достатъчно често, камо ли в чужбина. И ето – постановката на режисьора Ивайло Гандев се оказа не просто добра, а достойна именно за Платонов“. През новия театрален сезон моноспектакълът „Семьон“ може да се гледа на сцената на Сливенския драматичен театър „Стефан Киров“, очаква се и гостуване в столицата.", "date": "2018.07.05", "title": "Наш моноспектакъл по Платонов направи фурор в Русия"}
{"url": "https://www.monitor.bg:443/bg/a/view/otide-si-108-godishnata-baba-matena-ot-selo-lambuh-104569", "text": "Най-възрастният жител на Хасковска област и една от най-старите българки баба Матена почина на 108–годишна възраст, съобщиха от община Ивайловград.Тя е сред малцината живели в два века. През дългия си и достоен живот тя успя да преживее четирите големи войни – Балканската, Междусъюзническата, както и двата световни конфликта. Баба Матена е родена в село Голям Дервент на 13 януари в далечната 1910 г. Семейството й построява голяма къща с намерението там да живее целият им род заедно. За нещастие, по време на събитията през 1913 г., турците изгорили домът й, а част от роднините й са избити. По време на Балканската война преживява драмата на тракийските бежанци. Прекарва повече от денонощие като тригодишно дете, скрита от родителите си в дълбока хралупа, за да не бъде посечена от преследващия бежанците башибизук.  После се установява село Ламбух, където се омъжва и отглежда децата си. До 2010-а година, когато навърши 100 години отрудените й ръце биеха камбаната на селската църква. До своята 104 годишна възраст старицата живя в Ламбух, грижеше се сама за себе си и къщата си. След това се премести в старческия дом в Ивайловград, където й разрешиха да си направи малка градинка. Само до преди две години емблематичната за региона баба прекопаваше лехите. Тайните на дълголетието си баба Матена обясняваше с много труд, вяра в Бога и прекрасното малиново вино, което дълги години сама си приготвяше. Столетницата последва съпруга и децата си в отдвъдното в сряда, на 108 години и 172 дни. Стотици жители на Ивайловград се преклониха и сбогуваха с достойната старица.      ", "date": "2018.07.05", "title": "Отиде си 108-годишната баба Матена от село Ламбух"}
{"url": "https://www.monitor.bg:443/bg/a/view/otravnite-gybi-imitirat-naj-uspeshno-jadlivite-prez-uli-i-avgust-104536", "text": "Не консумирайте копринка с алкохол, силно токсична е, съветва токсикологът и алерголог проф. Никола Александров. : - Реколтата от диворастящи гъби е добра, но точно по това време на лятото рискът е изключително голям. Причината е, че от края на месец май до септември вкюлючително избуяват в огромни количества най-отровните и опасните двойници на ядливите гъби. Те започват да растат, щом температурата се увеличи над 20 градуса. На първо място по отровност е амалита фалойдес (зелената мухоморка). Затова, старите българи не са ходели за гъби в този период, защото двойниците могат да заблудят дори опитен гъбар. - В продължение на 6 – 8 , понякога и 12 часа е възможно те да не дадат никакви симптоми на отравяне. Има случаи процесът да стане явен и след едно денонощие. Пред това време те започват да увреждат черния дроб, той се разпада. Човек умира от чернодробна недостатъчност. Отровата им удря и бъбреците. Понякога се случва и да се появят симптоми. Те са гадене, повръщане и обилна диария. Човек пожълтява за кратко време и отпада поради загуба на течности и нарушаване на електролитния баланс. - Всички са опасни, но съществува виждането, че най-тежко е отравянето със зелена мухоморка. Нейаните токсини не могат да бъдат неутрализирани дори в болнични условия, докато при някои други, макар и трудно, това е възможно. Тя е от гъбите, които растат след 15 юни и е двойник на широко разпространената ливадна печурка. Двата вида много трудно се различават един от друг. Коварното при зелената мухоморка, че точно при нея след консумация минава латентен период от 12 до 24 часа. През това време в организма се получават токсични метаболитни продукти, от които се развива отравянето. Отровите в двойниците са толкова силни, че попаднали дори малки количества от тях в ястие, могат да отровят цяла фамилия. Затова, първото правило е да не се берат гъби по това време на годината, а след края на септември, когато температурите паднат, да се късат само тези, които човек познава добре. Има ли дори малко съмнение, да не посяга. Да се берат само един – два вида, да не се слага в кошницата всичко, каквото попадне под ръка. Те трябва да се събират разделно, да не се смесват с цел безопасност. ? - Не, това е напълно погрешно схващане. Животните имат различна защитна система. Заек и таралеж, например не могат да се отровят от опасен двойник, защото токсините не им действат. Спомнете си само Ежко Бежко от приказките, който е набучил на бодлите си гъбка червенушка. - Да, но това не е типично отравяне до смърт. Ако гъбите престоят смачкани и накиснати във вода продължително време в тях се получават междинни токсични вещества, които довеждат до гастритен ефект, обилни повръщания и диарии. - Не, почувства ли и най-малко неразположение, веднага да потърси лекарска помощ дори, ако то са е появило няколко дни след консумацията. Освен това, който бере гъба копринка да внимава. - Тя е коварна с това, че консумацията й дори с малко алкохол я прави отровна. Ако се яде без него, е напълно безопасна, но дори с малко бира, нещата стават опасни. Тогава в организма протича опасна химична реакция, следват повръщания, диария, човек се зачервява, става неадекватен, животът е в опасност. Тази комбинация не бива да се експериментира в никакъв случай.", "date": "2018.07.05", "title": "Отровните гъби имитират най-успешно ядливите през юли и август "}
{"url": "https://www.monitor.bg:443/bg/a/view/sled-burni-debati-v-ns-ivan-ivanov-ocelja-nachelo-na-kevr-104571", "text": "Иван Иванов оцеля начело на КЕВР след искането за оставката му от БСП. Народното събрание отхвърли с голямо мнозинство предложението на социалистите за отстраняване на Иванов. \"За\" гласуваха само 63 -ма депутати от БСП, осталите 125 надорни предсатвители бяха против, а само 3-ма се въздържаха. ГЕРБ, Обединени патриоти, ДПС и \"Воля\" застанаха зад Иванов.  Иначе дебатите по искането за свалянето на Иванов подължиха над 2 часа, при които БСП обвиняваха управляващите, че не искат да се спазва закона за енергетиката, а ГЕРБ и патриоти обвинаха левицата в опит за политически натис. При разискванията дори се развихри спор кой всъщност е спасил енергетиката - ГЕРБ или БСП.  Според социалистът Жельо Бойчев комисията не иска да се намесва, тъй като все още няма сделка за продажбата на ЧЕЗ. В писмо до анкетната комисия обаче Иван Иванов раписва хипотеза какво ще се случи, ако бъдещата компания не плати , то кредиторите могат да придобият активите. \"Ние можцем да станем свидетели на придобиване от теро лице, без да имаме влияние върху този процес\", обясни той. По думите на неговата колежка Дора Янкова пък КЕВР е станал гумен печат на ГЕРБ относно водената политика на скок на цената на водата.  Валентин Николова от ГЕРБ обясни, че със своите 200 000 подписа , внесени от БСП, а искането на оставката на Иванов е продължения. Той и колегата му Делян Добрев неколкократно изтъкнаха, че последните законови поправки не залагат критерии, по които КЕВР да се меси по сделки, като тази с ЧЕЗ. Дори и да бъде приета тази оставка, което се съмнявам да се случи, какво ще промени, нищо \", заключи Николов и добави - \"Всички тези камъни ще се стоварят върху вашите глави. Рано или късно и вие ще станете управляващи, аз се надявам да е по-късно, но какво ще се случи тогава,'. И апелира да бъдат оставени независимите органи да работят спокойно. Междувременно лидерът на \"Атака\" Волен Сидеров също скочи срещу КЕВР. Той обаче стигна по-далеч и поиска други поправки в закона за енергетиката, с които състава на комисията да се редуцира, което де факто означава и нейното презибиране. Според него трябва да се забрани партийни лица да бъдат назначавани в енергийния регулатор да нямат място. А когато годишните доклади на КЕВР не получат одобрени от НС , да следват оставки. Според него Сидеров припомни, че Иванов е част от ДСБ - партията на Иван Костов. \"Партия, която е виновна за ограбването на България. Ярък представител на тази партия сега стои начело на КЕВР. Ясно е каква политика изпълнява. Тоест, ние имаме политически лица, които стоят в регулаторен орган и трябва да вземат решения за съдбата на хората\", изригна Сидеров. От \"Воля\" пък напомниха, че идеята за последните законови поправки са всъщност на патриотите и именно те трябва да предложат по-нататъшни измения и да предложат критериите. Според тях изначално промените са били \"ялови\".  Рамадан Аталай от ДПС пък обясни, че отговрността за закона е на цялото НС, с изключение на ДПС, които единствено гласували против. Той отново заяви, че \"Вие всички в купом влязохте в капана\", каза Аталай, като обясни, че първи поправката е предложена от патриотите, послед подкрепена от ГЕРБ, а накарая внесена от БСП.  По думите му БСП са решили да атакуват най-слабия във веригата - именно Иван Иванов. Той отново обясни, че е нужно въвеждането на критерии.  БСП пък  изтъкна, че именно КЕВР има задължение да подготвя наредби, където може да заложи критериите, въз основа, на които да се произнася по такива сделки. Соцлидерът Корнелия Нинова пък отхвърли упреците, че БСП е виновна, че няма критерии, а поводът е твърдението на Делян Добрев, че ГЕРБ приели поправките само, за да угодят на опозицията. Тя отрече, че БСП сеопитват да натискат КЕВР и определи тези тези като \"внушения\". Тя попита управляващите защо декларацията на ЕРП-та и едрия бизнес вчера в защита на Иванов да нее е натиск, а е натиск подписката на 200 хил. български граждани.  Накрая ГЕРБ и БСП започнаха да спорят кой е оставил енергийната система в хаос и кой я е спасил. По думите на Делян Добрев през 2015 БСП оставили системата със задължения от 800 млн. лева на дружеставата. \"Забравихте ли, че миньорите в целиха със снежни топки\", релекира ги социалистът Драгомир Стойнев и благодарение на БСП билис прени делата срещу България.  След гласуването пък, самият Иванов обяви, че КЕВР е независим орган и това го доказвала не само подкрепата на мнозинството в НС, но и ЕК. По думите му това, че бизнесът и самите дружества са застанали в негова подкерапа пък доказвало, че КЕВР работи балансирано. От думите му стана ясно, че единственият политически натиск той вижда от страна на БСП. ", "date": "2018.07.05", "title": "След бурни дебати в НС: Иван Иванов оцеля начело на КЕВР (ОБНОВЕНА)"}
{"url": "https://www.monitor.bg:443/bg/a/view/jega-ubi-naj-malko-19-dushi-v-kanada-104565", "text": "Най-малко 19 души са починали заради необичайните горещини, залели през последната седмица канадската провинция Квебек, предаде АФП. Най-малко 19 души са починали заради необичайните горещини, залели през последната седмица канадската провинция Квебек, предаде АФП. Според представители на здравните власти 12 от тях са от най-големия град на провинцията Монреал. Пет от смъртните случай са настъпили в последните 48 часа. Само на 4 юли има два смъртни случаи в Монреал. Температурите през деня достигат 30-40 градуса по Целзий. Властите предупредиха по-рано, че рискови групи са лицата с хронични заболявания, с психически разстройства, самотници и хора, които прекарват много време в помещения без климатик. За последно толкова продължителна жега в Монреал бе регистрирана през 2010 година и тогава жегите струваха живота на 106 души. Министър-председателят на Канада Джъстин Трюдо написа в социалната мрежа Туитър: „Мислите ми са с близките на загиналите от горещата вълна в Квебек.Той призова хората да се пазят от горещините, тъй като високите температури се очаква да продължат в Централна и Източна Канада. Метеоролози прогнозират, че студен фронт ще достигне Източна Канада едва в петък. Далеч по-високи температури от над 50 градуса по Целзий принудиха властите в Ирак да обявят извънредна ученическа ваканция, предаде турската IHA. Горещата вълна доведе до официалното прекратяване на занятията в областите Мисан и Дияла. На този фон наскоро бе представено ново изследване, което предрича, че само за 30 години заплахата от горещини, крайбрежни наводнения, сривове в енергийните системи и недостиг на вода и храна ще се увеличи драстично в градовете по света, ако не бъдат взети адекватни мерки за ограничаване на емисиите на парниковите газове. Проучването е осъществено по поръчка на международната организацията С40 Ситис. Специалистите са анализирали данни за над 2500 града и са прогнозирали вероятните бъдещи условия, ако парниковите емисии продължат да се увеличават с настоящите темпове. Проучването показва например, че в наши дни над 200 милиона души в 350 града по света три месеца годишно са изложени на непоносими горещини със средни дневни температурни стойности, достигащи 35 градуса Целзий. Междувременно Трюдо реагира за първи път на информации за негово неуместно държание, което той демонстрирал преди 18 години, предаде АФП. Трюдо, който се обрисува като решителен \"феминист\", каза, че не си спомня изобщо за инцидент от подобно естество. Появиха се обаче информации, че през 2000 г., когато той бил на 28 години, по време на музикален фестивал в Крестън, в Британска Колумбия, той опипал журналистка. Това написа канадското издание \"Крестън вали адванс\", в което не се споменаваше името на журналистката. Според вестника Трюдо, който по онова време не е имал политическа роля, е казал на журналистката, че ако е знаел, че тя работи за национално издание, той е щял да бъде по-предпазлив. Телевизия Си Би Ес съобщава, че се е свързала с журналистката, но тя казала, че не иска името й да бъде свързвано с публикации по въпроса.", "date": "2018.07.05", "title": "Жега уби най-малко 19 души в Канада"}
{"url": "https://www.monitor.bg:443/bg/a/view/arestuvaha-vissh-chinovnik-s-kokain-zad-volana-104570", "text": "Високопоставен държавен чиновник от престижна институция бе арестуван след употреба на кокаин, докато шофирал лъскавото си “Ауди” А8 в идеалния център на София. Това съобщи БЛИЦ. Агенцията се позовава на очевидци на конфузната ситуация, а информацията е потвърдена и от разследващи.  Служителят бил засечен от полицейски патрул от отдел Тежки пътно-транспорти произшествия към столичния КАТ. На служителите на реда направило впечатление, че шофьорът на немската лимузина криволичи опасно по пътя и на няколко пъти се разминал с катастрофа. Полицаите спрели нарушителя и първоначално го тествали с дрегер. Пробата се оказала отрицателна. И служителите на реда направили тест за употреба на упойващи вещества. Този път пробата показала, че водачът шофира с високо съдържание на кокаин в кръвта.  Чиновникът се опитал да се измъкне от случая и показал служебната си карта. С което, обаче си вкарал жесток автогол, защото служителите на отдел Тежки пътно-транспортни произшествия не се впечатлили и го откарали в ареста.", "date": "2018.07.05", "title": "Арестуваха висш чиновник с кокаин зад волана"}
{"url": "https://www.monitor.bg:443/bg/a/view/grupata-na-deputatskija-brat-porychali-palej-na-danychen-shef-104572", "text": "Бандата на Борис Аврамов-Борко Месаря, брат на депутата Димитър Аврамов готвела, побой и палеж на автомобила на убития в края на миналата година данъчен Иво Стаменов.  Това стана ясно по време на брифинг в спецпрокуратурата. Именно Месаря е бил ръководител на групата, в която участвали още трима души. Стаменов трябвало да бъде проучавн миналата година, месеци преди да бъде убит. Кой обаче е поръчал да бъде следен, а впоследствие пребит, а колата му запалена- не стана ясно. Не е ясен и мотивът за това, обяви вчера Камен Господинов от спецпрокуратурата. Хората които, били вербувани да изпълнят поръчката обаче се отказали и вместо това дали показания пред разследващите. Иначе бандата на депутатския брат се занимавала главно с лихварска дейност и рекет. Разследващите имали доказателства за три случая на рекетирани хора. Престъпленията били извършени в столицата. „Не сме разкрили убийството на данъчния Иво Стаменов“, заяви Господинов и напомни, че делото за убийството се разследва от Софийската градска прокуратура. Днес спецпрокуратурата внесе искането за ареста на тримата задържани в съда. Четвъртият от групата излежава присъда в Бургаския затвор. ", "date": "2018.07.05", "title": "Групата на депутатския брат поръчали палеж на данъчен шеф (ОБНОВЕНА)"}
{"url": "https://www.monitor.bg:443/bg/a/view/fandykova-proverjava-remonta-v-ujnija-park-104555", "text": "Кметът на София Йорданка Фандъкова ще провери ремонтните дейности на алеите в Южния парк, входа откъм ул. „Гоце Делчев“. Проверката ще се състои на днес в 13,30 часа. Проектът за реконструкция на входа на Южния парк откъм бул. \"Гоце Делчев\" и прилежащите му алеи включва полагане на гранитни павета и гранитни плочи, монтаж на облицовки по бордове на бетонови цветарници от гранитни плочи, демонтаж на повредени облицовки по съществуващ фонтан и полагане на нова гранитна облицовка. Предстои монтаж на пейки, кошчета за отпадъци, гранитна чешма, полагане на нови ВиК връзки за водно огледало и питеен фонтан. Ще бъдат поставени нови 100 осветителни тела по алейната мрежа. Общата стойност на предвидените видове дейности по възстановяване на парковото осветление е на стойност около 800 000 лв.", "date": "2018.07.05", "title": "Фандъкова проверява ремонта в Южния парк"}
{"url": "https://www.monitor.bg:443/bg/a/view/frensko-germanskata-trojka-vanove-poluchi-tovarni-versii-104551", "text": "През февруари французите и германците представиха триото компактни пътнически ванове Peugeot Rifter, Citroen Berlingo и Opel Combo. Технически моделите от новото поколение са идентични, като разликата между тях е само в дизайна на предниците и няколко дребни неща. Сега трите марки, обединени под шапката на концерна PSA Group, показаха и лекотоварните версии на моделите – Partner, Berlingo Van и Combo Van. Новите модели ще бъдат представени на пазара у нас през ноември. За разлика от пътническото Peugeot Rifter, лекотоварната версия е запазила познатото от предшествениците име Partner. Стандартната версия на новите компактни ванове е с дължина 4,40 метра при междуосие 2,79 метра, а удължената версия достига дължина 4,75 м и междуосие 2,98 м. В зависимост от версията, при сгъване на облегалката на едната предна седалка, във вановете могат да се транспортират предмети с дължина до 3 метра в късата и до 3,35 метра в удължената версия. При стандартната версия дължината на товарното пространство е 1,81 метра, а обемът варира от 3,30 до 3,80 куб.см., което е достатъчно за да се поберат две европалета. Дългата версия събира предмети с дължина до 2,16 метра, а максималното товарно пространство варира от 3,90 до 4,40 куб.м. Товароносимостта на вановете е до 1000 кг в късата версия и до 950 кг и до в удължената версия, поради по-високото собствено тегло на по-дългата версия. Оформлението на интериора на трите товарни вана се различава незначително, като най-отчетливо разликата е изразена при Peugeot Partner, при което пред водача е поставен характерния за марката i-Cockpit. За всички модели общ е 8-инчовият централен екран, който се простира над централната конзола, както и широките възможности за интегриране със смартфони и навигационна система. Има избор между две възможности за работното място на шофьора – по-комфортния вариант се нарича Driver, а базовият Worker е повдигнат с 30 мм. Стандартни са двете задни врати, а като опция се предлагат една или две странични плъзгащи се врати. Подобно на пътническите варианти, новите Peugeot Partner, Citroen Berlingo Van и Opel Combo Van са оборудвани с най-съвременните системи за помощ, като например спазване на пътната маркировка с активно завиване,  автоматично спиране, наблюдение на слепи зони, подобряване на сцеплението чрез системата Grip Control (IntelliGrip в Opel) помощ при спускане, наблюдение на знаците и умората на водача, автоматично превключване на фаровете, стабилизиране на ремаркето. Рядкост в сегмента са адаптивният круиз контрол с функция Stop&Go, цветен прожекционен дисплей и автоматична ръчна спирачка. Има и много иновации за сегмента. Индикаторът за претоварване ви уведомява, когато се достигне допустимите стойности на общата маса. Системата за обзор е оборудвана с две камери - на външното огледало на пътника и в горната част на задните врати. Втората също така може да променя и зрителното поле на близо и на далече. Изгледът за близък план е активен при включване на заден ход, а при движение напред по подразбиране е зададен режимът за далече, който замества централното огледало в салона. Неговата роля в тази система се играе от отделен 5-инчов екран. За задвижването на Peugeot Partner, Citroen Berlingo Van и Opel Combo Van ще се използват познатите френски двигатели. Бензиновият е с турбокомпресор и директно впръскване на горивото 1.2 PureTech с мощност 110 к.с. с 6-степенна механична скоростна кутия или 130 к.с. в съчетание с 8-степенната автоматична трансмисия. По-популярни ще са турбодизеловите мотори BlueHDi с работен обем 1,6 литра с мощност 75 или 100 к.с., както и новият 1,5-литров агрегат BlueHDi със 130 к.с., който ще се предлага в комбинация с 6-степенна механична скоростна кутия или с 8-степенна автоматична трансмисия. Другите два дизелови мотора ще са съчетани само с 5-степенна механична кутия. Новото Peugeot Partner ще предлага възможност за различни варианти за преобразуване. Ванът ще може да се прекрои в хладилен фургон или да бъде оборудван със задвижване на четирите колела.", "date": "2018.07.05", "title": "Френско-германските ванове получиха товарни версии"}
{"url": "https://www.monitor.bg:443/bg/a/view/svetovyrtej-i-bolki-v-slepoochijata-podskazvat-skrit-astigmatizym-104537", "text": "Астигматизмът е състояние, което се получава, когато роговицата е изкривена – вместо да образува сфера, тя е с неправилна форма. Тя се деформира като гърба на лъжица – по-дълга в една посока, отколкото в другата. Тъй като роговицата е с неправилна форма, окото не може да фокусира преминаваща през него светлината. Така зрението се замъглява, образът се пречупва и изкривява. В резултат човек вижда неясно. Това състояние не е придобито, човек се ражда с него. Окото се развива още в утробата на майката, а зрението от своя страна, страда от генетично предавени заболявания. Астигматизмът е едно от тях. Резултатите от проучване, направено в България показват, че 75% от децата на поне един родител с астигматизъм, имат същия проблем. Нещо повече, в 56 на сто са били открити аномалии в рефракцията и на друг член от семейството. Оказва се, че в 66,6 процентта от случаите късогледството също е наследствено, като в повечето случаи то е комбинирано именно с астигматизъм. Той е често срещано явление и обикновено е налице от раждането. Повечето хора имат лек астигматизъм – рядкост е за роговицата да се е развила по идеално симетричен начин. Но при леки случаи окото може да се приспособи и да фокусира светлината адекватно, поясниха от Националното офталмологично дружество и уточниха, че корекцията обикновено се отнася за отклонение до 0.5. Обикновено децата с проблемно зрение, което не е коригирано, са неспокойни, разсеяни, успехът им в училище е по-слаб от този на съучениците им. При наличие на късогледство те четат и гледат телевизия от близо. Освен това, тези малчугани виждат ясно на близко разстояние, но надалеч примижават с едното око или често търкат клепачите си. Макар и рядко и по-рядко отколкото тези, които са с нелекувано далекогледство, те се оплакват от главоболие. За разлика от тях, далекогледите все ги мъчат болки в главата и слепоочията, налицее е и чест световъртеж. Тези симптоми обаче се припокриват изцяло с признацитена астигматизма. Не са редки случаите на зачервяване и образуване на люспи по ръбовете на миглите. Често повтарящите се ечемици също могат да се дължат на некоригирано далекогледство. Може да има и \"скрито\" далекогледство. На деца с нормално зрение, но с някои от тези прояви, при разширяване на зениците е възможно да се открие голям диоптър далекогледство. Наличието на астигматизъм дава почти същите оплаквания. Затова, ако родителите ги забележат у детето си, не бива да му поставят сами диагноза, а да го заведат на детски офталмолог. Астигматизмът се открива от очен лекар или очен хирург. Той ще прегледа зранието на детето изцяло, за да установи и дали има отклонение в диоптъра и какво е то. Тъй като хлапетата до 4-годишна възраст трудно могат да отговнорят точно на лекаря, очичките им се тестват с метода ретиноскопия, който включва отразена светлина. В повечето случаи, астигматизъм може да бъде коригирани чрез носене очила или контактни лещи. Само при прекомерно изкривяване на образа, което е твърде рядко състояние, се прилага операция, наречена рефрактивна хирургия. Целта й е да оформи роговицата. В поснледните години тя се извършва с лазер.", "date": "2018.07.05", "title": "Световъртеж и болки в слепоочията подсказват скрит астигматизъм "}
{"url": "https://www.monitor.bg:443/bg/a/view/sofija-den-i-nosht-praznuva-500-ija-si-epizod-104561", "text": "Риалити сериалът „София – Ден и нощ“ достигна до внушаващия 500-ен епизод, който Нова тв ще излъчи тази седмица. В рамките на три години от премиерата си, продукцията успя да се настани трайно в сърцата на българските зрители, като по данни на екипа, това е сериалът с най-много последователи в социалните мрежи у нас - официалната страница на поредицата във Фейсбук и в Инстаграм има общо над 363 000 фена. „София – Ден и нощ“ се нареди и сред победителите на първите по рода си награди “NOVA подкрепя българските филми”. В категорията “Риалити сериал” сред дамите триумфира Симона с 6 509 гласа, а за най-любимо лице сред мъжете наградата спечели Митко с близо 11 000 гласа, отбелязвайки рекорд в гласуването.", "date": "2018.07.05", "title": "„София – Ден и нощ“ празнува 500-ия си епизод"}
{"url": "https://www.monitor.bg:443/bg/a/view/otvarjat-cenovite-oferti-za-tunela-jeleznica-104562", "text": "Днес в Агенция “Пътна инфраструктура” ще бъдат отворени ценовите оферти в откритата процедура за „Проектиране и строителство на автомагистрала „Струма“ Лот 3.1 Тунел „Железница“. Индикативната стойност на поръчката е 250 млн. лв. без ДДС. Проектът се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г.   Обществената поръчка е в 3 обособени позиции - за тунела, който ще е около 2 км и ще бъде най-дългият досега изграждан у нас, и за пътя преди и след съоръжението. Поръчката е обособена в три позиции, за да може на обекта да се работи едновременно и проектът да завърши в срока на ОПТТИ 2014-2020 г. Обособена позиция №1: Подучастък №1 от км 366+000 до км 366+720, включително обслужващ тунелен път при северния портал на тунел „Железница“. Индикативна стойност: 33 545 308 лв. без ДДС. Срокът за изпълнение на проектирането и строително-монтажните работи е 600 календарни дни. Обособена позиция №2: Подучастък №2 от км 366+720 до км 369+000, включително обслужващ тунелен път при южния портал на тунел „Железница“ и площадка за хеликоптери. Индикативна стойност: 194 301 267 лв. без ДДС. Срокът за изпълнение на проектирането и строително-монтажните работи е 1060 календарни дни. Обособена позиция №3: Подучастък №3 от км 369+000 до км 370+400. Индикативна стойност: 22 153 425 лв. без ДДС. Срокът за изпълнение на проектирането и строително-монтажните работи е 660 календарни дни.", "date": "2018.07.05", "title": "Отварят ценовите оферти за тунела „Железница“ "}
{"url": "https://www.monitor.bg:443/bg/a/view/po-skypi-goriva-i-dyjdovete-vdigat-cenata-na-hljaba-104529", "text": "Скокът на природния газ, поскъпването на течните горива и лошото време довеждат до вдигане на цените на хляба, научи „Монитор“. Според Димитър Людиев, председател на Регионалния съюз на хлебопроизводителите в Бургас, особено отражение върху цената на насъщния може да даде поскъпването на природния газ с почти 11%, което е твърде високо. По думите му повечето от големите хлебозаводи използват именно това гориво в производството си. Людиев смята още, че малките фурни, които са на ток и нямат големи транспортни разходи за реализация на продукцията, най-вероятно няма да вдигнат цената, защото електроенергията е поскъпнала с около 2%. Това е опасно за бизнеса защото, ако твърде често има подобно поскъпване на тока, то се акумулира, каза той за „Монитор“. Междувременно БНР съобщи, че в Пазарджик от вчера между 10 и 15 стотинки е повишена цената на всички видове хляб. Поскъпването се свързва с увеличението на тока, което влезе в сила от 1 юли. При пълнозърнестите изделия поскъпването достига до 20 ст. Ценовият скок обхваща не само местните фирми за производство на хляб, но и тези от страната, които доставят стока в Пазарджик. Относно това поскъпване Димитър Людиев каза, че в този район на страната обикновено продават на ръба на производствените си разходи и в един момент, искат не искат, трябва да вдигат цените. „Работещите на ръба винаги първи вдигат цените“, добави браншовикът. Дъждовете през последните седмици започват да се отразяват негативно на реколтата от пшеница и това също може да доведе до поскъпване на основната суровина за хляба смятат зърнопроизводители. „Валежите дойдоха в повече и като количество, и като времетраене“, каза Радослав Христов, председател на Тракийската асоциация на зърнопроизводителите. „На места пшеницата започва да покълва на класа, което не е добре и има риск да паднат добивите от хубава пшеница, от която може да се прави качествен хляб“, поясни той. Според него дефицитът на българско качествено жито от тази реколта е гарантиран. „В момента цената на едро на такова зърно вече скочи от 30 на 35 ст. за кг, защото трудно се намира“, уточни земеделецът. Христов поясни още, че в последните години и площите, засети с качествените сортове пшеница, подходящи за хляб, намаляват, защото те дават по-малки добиви. „Повечето фермери предпочитат други сортове, известни на жаргон като фуражна пшеница“, смята той.", "date": "2018.07.05", "title": "По-скъпи горива и дъждовете вдигат цената на хляба"}
{"url": "https://www.monitor.bg:443/bg/a/view/stela-stefanova-jalko-e-che-nauchihme-za-sgreshenite-rezultati-ot-roditelite-104540", "text": "Не знам дали случилото се има връзка с промяната в статута на училището, казва директорът на Технологично училище „Електронни системи“ в интервю пред \"Монитор\". - Аз лично бях много изненадана. Това бе доста неприятна ситуация както за родителите, така и за нас, защото очаквахме да повторим нашия резултат от миналата година и наистина се случи така. За съжаление ние научихме за тази грешка и техническа неточност от родителите. Телефонът на училището прегря сутринта с подадени сигнали и запитвания. Някои родители бяха намерили включително и моя служебен телефон. Първоначално научих за случилото се именно от родител, който беше изненадан от класирането. След това предприех различни мерки. Сигнализирах началника на РУО - София-град Ваня Кастрева. Опитах да намеря начин да информираме и на по-високо ниво и потърсих Министерството на образованието и науката. От тях получих уверението, че грешката е техническа неточност. Не знам по чия вина - дали в тези, които са създали система, или от първоначалния обем от бумаги. Няма как такова голямо количество информация да се въведе в една информационна система, и то на ръка, и да няма техническа грешка. Друг е въпросът дали това е било адресирано по някакъв начин към нашето училище, или е грешка, която е засегнала няколко от престижните столични училища. Едното сме ние, другото е „Джон Атанасов“, както и НПМГ. Няма да има ощетени ученици, както заявиха и от РУО и МОН. Негативните последствия са предотвратими, като важното е учениците бъдат оценени, желанията им трябва да бъдат удовлетворени, трябва да се внимава с пречупването на младежките желания, защото това е форма на стрес. Може би ще има и разочаровани деца, защото в предишното класиране са били приети в ТУЕС, но със сегашното, по което правим приема, може да са с разбити илюзии, че могат да влязат при толкова висок бал, а са попаднали в друго училище. Надявам се, че няма да изживяват повече такива сътресениядори и за ден. Но виждате, че имаше бърза реакция от всички - ученици, училища, както и родители. Изненадата и шамарът за нас бяха доста сериозни. Предполагахме, че ще подобрим миналогодишния си резултат. Освен това знаете за събитията около нас. Някои хора направиха връзка около тези две събития – решенията за статута на нашите две училища (ТУЕС и Технологичното училище в Правец) и сгрешените резултати. Доколко има или няма такава, не мога да коментирам. - Все още не се е случило това. Твърде мудно се развива работата на работната група, която включваше експерти от страна на ТУЕС, Техническия университет, както и от страната на МОН. Първоначално бе планувана за срок до 1 юни, но сезирахме министъра, че нейният срок трябва да бъде удължен. Първоначално трябва да се приключи работата по промените в Закона за висшето образование, тъй като има все още само сурови варианти. Работи се, но не с темповете, които очаквахме. Има предложения, които се съгласуват с работната група, но това е все още процес, няма крайни решения. Важното е, че към момента има заповед на министъра, с която няма да се предприемат действия и стъпки спрямо училището, докато не се реши законово как ще изглежда форматът на училището. То трябва да бъде включено в ЗВО, но това предполага, че ще има промени и други закони, процедурата не е лека. Отделен въпрос е и по какъв начин тези промени ще бъдат обсъждани и променяни в Народното събрание и от страна на комисията по образование. Този процес е доста дълъг и беше твърде оптимистичен срок. - След разгорещени коментари сред работната група започна да се работи в насока към една обща цел. Не става дума само за статута на ТУЕС или професионалната гимназия в Правец, а за един цялостен образователен модел, който да бъде интегриран в структурата на висшето училище. - Всички. При нас форматът за формирането на бала и за двете специалности е един и същ. Приемът при нас е малък – 3 паралелки „Системно програмиране“ и 1 „Компютърни мрежи“. И четирите паралелки в двете специалности бяха засегнати от неправилното изчисляване на бала. - От години е тенденция на първо място сред професиите да е системното програмиране. Има липса на програмисти и мрежови специалисти, хора, които имат умения в комуникационните мрежи. Нашите ученици биват наемани на работа веднага след като завършат. Това показва, че те получават необходимата подготовка в тези две специалности. Нивото е много високо, тъй като компаниите участват активно в процеса на обучение. Нашите ученици имат по-добри резултати спрямо останалите професионални гимназии. Интеграцията между средно и висше училище заедно с бизнеса при нас работи вече дълги години. Тя дава съответния резултат и показва, че сме заслужили мястото, което ни е отредено в класацията. Ние сме на 4-то място в София. И миналата година бяхме първи сред професионалните гимназии, ако не ме лъже паметта. На първо класиране бяхме на 5-о място, а след това се качихме на 4-то на второто. Ще видим тази година как ще се развият събитията на следващите класирания. - И минималният, и максималният бал за прием в ТУЕС се е покачил спрямо миналата година. В „Системно програмиране“ минималният бал тази година е 424,750 т., а максималният - 471,500 т. В паралелка „Компютърни мрежи“ минималният бал е 419 т., а максималният - 448,750 т. - В „Системно програмиране“ от 75 приети ученици има 15, които не са приети на първо желание. Докато при „Компютърни мрежи“ приетите по първо желание са само 4-ма души от 26. Сред тях има голяма извадка с деца, които са приети на второ желание – те са посочили на първо „Системно програмиране“, но не им е стигнал балът. Те могат да се пробват и на второ класиране, но при толкова много хора едва ли ще има драстично разместване между паралелките. - Не, те се обучават по абсолютно същия начин. Те са разделени само защото има ограничение от 26 души в един клас. Затова по план-приема в една паралелка са по 26 ученици.   - При нас то тече доста интензивно, няма проблеми. До обяд бяхме записали 45 ученици. Някои от тях подават заявление за второ класиране, тъй като и първото, и второто им желание са при нас. Те изчакват да видят дали ще могат да бъдат приети в „Системно програмиране“. Както казах, това е по-желаната специалност и някои деца се надяват да бъдат приети там на второ класиране. Може да има някакво движение между паралелките. Учениците могат да се пробват да се класират на по-предното си желание, ако имат необходимия бал. Те могат да ходят само нагоре.   Завършила е специалност „Съобщителна техника” във Факултета по радиоелектроника към Висшия машинно-електротехнически институт „В. И. Ленин” (сега Технически университет) през 1980 г. Има следдипломна квалификация за инженер, специалист по „Приложна математика” в същия институт През 1993 г. започва работа като асистент, след това и главен асистент в Технологично училище „Електронни системи“ към Технически университет – София От март 1996 г. до ноември 2011 г. е зам.-директор на ТУЕС, а от 2012 г. е директор", "date": "2018.07.05", "title": "Стела Стефанова: Жалко е, че научихме за сгрешените резултати от родителите"}
{"url": "https://www.monitor.bg:443/bg/a/view/devet-novi-bg-filma-poluchavat-dyrjavno-finansirane-ot-nfc-104557", "text": "Националният филмов център разпределя субсидия в размер на 1 801 900 евро (3 530 000 лева) след първата си конкурсна сесия за 2018 г. Девет игрални филма – два високобюджетни, два нискобюджетни, два дебюта и три късометражни, получават финансиране за производство, а осем проекта – за доразвиването си. Сумата от 1 082 200 евро (2 120 000 лева) ще бъде разделена между „Чичо Коледа“, режисиран от Ивайло Пенчев и продуциран от Cinemaq, и „В сърцето на машината“, режисиран от Мартин Макариев и продуциран от Forward Pictures. Двата филма с нисък бюджет, които си поделят 377 732 евро (740 000 лева), са „Платформата“ на Николай Мутафчиев, продуциран от Premier Studio Plus, и „Сбогом, Джони“ на Константин Буров, продуциран от Doli Media. Късометражните филми получават общо 76 567 евро (150 000 лева), а 71 462 евро (140 000 лева) отиват за разработване на сценарии.", "date": "2018.07.05", "title": "Девет нови бг филма получават държавна субсидия"}
{"url": "https://www.monitor.bg:443/bg/a/view/novichok-e-otrovata-na-novoto-otravjane-kraj-solsbyri-104564", "text": "Мъжът и жената, които са в критично състояние в болница в английското графство Уилтшър, са били изложени на нервнопаралитичния агент \"Новичок\", съобщи британската полиция, цитирана от световните агенции. Това е същото вещество, което бе използвано при атаката срещу бившия руски шпионин Сергей Скрипал, припомня Ройтерс. Мъжът и жената, и двамата британски граждани, бяха намерени в критично състояние в събота вечерта в дома им в Еймсбъри, на десетина километра от Солсбъри, където през март бяха отровени Скрипал и дъщеря му Юлия. \"След проучването на проби мога да потвърдя, че мъжът и жената са били изложени на въздействието на нервнопаралитичното вещество \"Новичок\", определено като същото нервнопаралитичното вещество, с което бяха отровени Сергей и Юлия Скрипал\", съобщи ръководителят на контраразузнаването Нийл Басу, цитиран от Асошиейтед прес. Местната полиция определи случая като \"тежък инцидент\". Според полицията няма разузнавателни данни двойката да е нападната умишлено и нищо в биографиите им не предполага те да са били цел на атака. Все още не се знае как е било пренесено нервнопаралитичното вещество, допълниха силите на реда. По думите на Басу не е ясно дали има връзка между случая в Еймсбъри и Скрипал. Близо 100 служители на частите за борба с тероризма работят по делото. Полицията е отцепила най-малко пет отделни зони, включително парк и недвижим имот в Солсбъри, както и аптека и баптистка църковна сграда в Еймсбъри, допълва Ройтерс.", "date": "2018.07.05", "title": "\"Новичок\" e отровата на новото отравяне край Солсбъри"}
{"url": "https://www.monitor.bg:443/bg/a/view/fandykova-opasahme-sofija-s-vi-k-trybi-kolkoto-magistrala-104563", "text": "За последните години изградихме 200 км водопроводи и канализации, това заяви по bTV столичният кмет Йорданка Фандъкова, като посочи, че това е колкото магистрала „Струма“. Тази година са изградени около 50 км в Симеоново, инвестирани са около 7 млн. лв. Над половината от тунелите за третия лъч на метрото са прокопани, заяви Фандъкова.  8 километра ще бъдат пуснати в следващата година, още 4 км са от \"Овча купел\" до \"Горна баня\", ще бъдат готови през 2020 г. Първият влак от новите 20 е в София, те са модерни и енергоспестяващи, каза още кметът. По повод летните ремонти в София тя обяви, че на бул. \"Тодор Каблешков\" разширението се асфалтира. Бул. \"Васил Левски\", отсечката  от \"Граф Игнатиев\"  до ректората, ще бъде  готов до началото на август.  Бул. \"България\" се нуждае от цялостен ремонт, но заради огромни тапи, които биха се образували, се прави поетапно.  Фандъкова  отправи молба гражданите да се намерят други маршрути. Правим възможност да приключим през лятото.  ", "date": "2018.07.05", "title": "Фандъкова: Опасахме София с ВиК тръби колкото магистрала"}
